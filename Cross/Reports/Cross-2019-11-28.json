{"url": "http://www.cross.bg/klimata-rezolyutziya-evropeiiskiya-1619066.html", "text": "/КРОСС/  Европейският парламент одобри резолюция, която обявява извънредна ситуация в областта на климата и околната среда в Европа и в света. Депутатите настояват Европейската комисия да гарантира, че всякакви законодателни и бюджетни предложения напълно съответстват на целта за ограничаването на глобалното затоплянето под 1,5 °C.В отделна резолюция парламентът призовава ЕС да представи своята стратегия за достигане на климатична неутралност възможно най-скоро и не по-късно от 2050 година.Евродепутатите апелират към новия председател на ЕК Урсула фон дер Лайен да включи цел от 55% за намаление на парниковите газове до 2030 г. в Европейския зелен курс.Според Европейския парламент страните-членки трябва поне да удвоят вноските си към Зеления фонд за климата, като депутатите отправят настоятелен призив държавите да спрат поетапно директните и индиректни субсидии за изкопаеми горива до 2020 година. ", "date": "2019.11.28", "title": "ЕП обяви извънредна ситуация в областта на климата "}
{"url": "http://www.cross.bg/nikol-shertzinger-dols-1619068.html", "text": "/КРОСС/  Певицата и танцьорка Никол Шерцингер публикува в Инстаграм публикация, в която съобщава за дългоочакваното събиране на американската поп и ар енд би група „Пусикет Долс\".\"Много се радвам да съобщя, че се завръщаме! Турнето ще започне във Великобритания през април 2020 г.!\", написа изпълнителката.От публикацията става ясно, че Мелъди Торнтън няма да се присъедини към ансамбъла, състоящ се от Кармит Бачар, Ашли Робъртс, Джесика Сата, Кимбърли Уаят и Никол Шерцингер.Турнето ще започне повече от десет години, след като \"Пусикет Долс\" се разпаднаха след слухове, че вокалистките са уморени да бъдат в сянката на Никол Шерцингер. Тогава всяка от тях реши да продължи със солова кариера. ", "date": "2019.11.28", "title": "„Пусикет Долс“ се събраха отново след 10 години пауза"}
{"url": "http://www.cross.bg/dekemvri-pochivame-koleda-1619070.html", "text": "/КРОСС/  Празниците наближават, а с тях и почивните дни. Как ще почиваме по Коледа и Нова година е въпрос, който вълнува много хора, които планират почивките си.На по-дълга почивка ще се отдадем по Коледа. Тогава се събират общо 3 почивни дни в средата на седмицата, които започват от вторник 24 декември, когато е Бъдни вечер. Почиваме и на 25 декември, когато е Коледа и на следващия ден след нея - 26 декември. Хубавото е, че след това ще работим само един ден - в петък, след което ще се насладим на уикенда. Тези, които пък имат възможност да си вземат отпуска за два дни, ще се насладят на цяла седмица за коледните празници.За Нова година обаче ще почиваме само един ден - на 1 януари, защото 30 и 31 декември са работни дни и се падат понеделник и вторник. ", "date": "2019.11.28", "title": "Как ще почиваме по празниците? "}
{"url": "http://www.cross.bg/myzeii-prevurnata-podvodnitza-1619069.html", "text": "/КРОСС/  Готов е теренът в Белославското езеро, където последната българска подводница \"Слава\" ще бъде превърната в музей. В момента плавателният съд е Военноморската база във Варна и ще бъде изтеглен по вода до новия си дом. Очаква се сложната морска операция да се извърши до дни, съобщи БНТ.За укрепването на мястото за бъдещия музей са използвани дървени материали от Държавния военен резерв в Самоков, както и бетонни пилоти с много добра якост, произведени преди 20 години. От няколко дни теренът, на който ще бъде поставена подводницата, се удълбочава с 6 метра.След като бъде провлачена до тук, тя ще бъде на вода. Подготвили сме специални отпадъчни материали от селскостопанска продукция, върху тях тя ще легне. И по този начин да можем да я издигнем на по-високо ниво, съобщи Данко Калчев от фондация \"Белославско стъкло\".След изтеглянето на 76-метровата подводница до Белослав, реставрацията ще започне с укрепване на външния ѝ корпус. След това ще се изчисти ръждата и ще се премахне мухълът. Едва накрая ще бъде възстановен автентичният вид на плавателния съд.Но самото възстановяване ще бъде много по-дълъг процес. И ние много се надяваме обществеността на Варна, подводничарите, военните да ни помогнат в нейното автентично възстановяване, а това ще бъде доста по-продължителен процес, допълни Калчев.Подводницата \"Слава\", която ще бъде превърната в музей, ще остане в Белославското езеро през следващите 9 години. ", "date": "2019.11.28", "title": "Последната българска подводница ще бъде превърната в музей"}
{"url": "http://www.cross.bg/besco-tyrizma-bulgariya-1619083.html", "text": "/КРОСС/  По време на специална пресконференция днес във връзка с предложението за промяна в закона за туризма на Република България, внесено от депутатите Менда Стоянова (ГЕРБ) и Валери Симеонов (Обединени патриоти/НФСБ), BESCO (Българската стартъп асоциация) заявиха ясно позицията си, че краткосрочното отдаване под наем на апартаменти трябва да остане възможно. Представителите на стартъп компаниите в България изказват силна загриженост, че предложената промяна в Закона за туризма ще нанесе сериозни вреди върху бизнеса и свързаните с него индустрии. От BESCO категорично подкрепят нуждата от по-добро регламентиране на този вид услуги, като заявяват желанието си да участват в подобряването на законовата уредба. В същото време от Българската стартъп асоциация изказват силната си загриженост, че така предложената промяна в Закона за туризма ще нанесе сериозни вреди върху бизнеса, свързаните индустрии, както и цялостно върху потребителите в България.От BESCO заявяват, че така направените предложения за промяна на закона ще доведат до ограничаване на туристическите услуги и неравнопоставеност на различните доставчици на такива. Основен проблем в това отношение е процедурата по сертификация на туристическите обекти. Процедурата по категоризация е тромава, недигитализирана и свързана с множество документация, което затруднява и самите отговорни комисии на местно ниво.„Съществуващата наредба за изискванията към местата за настаняване, както и самият Закон за туризма съдържат изисквания, които не съответстват на съвременната реалност и новите бизнес модели. Пример за това е изискването за поставяне на табели в близост до входа с информация за фирмата, седалището и адреса на управление на търговеца, имената на управителя на обекта с телефон за контакт, наличието на рецепция, виненочервена табела със златни звезди, официален ценоразпис, книга за оплаквания и дори задължителен стационарен телефон.\", поясни Борис Павлов от BESCO и изпълнителен директор на водеща компания за управление на имоти.„В BESCO категорично вярваме, че предвидените в законопроекта ограничения и дори спиране на работата на глобални платофрми, са недемократични. Заложените механизми за контрол прехвърлят отговорността от компетентните български органи (Министерство на туризма и КЗП) към електронните платформи.\", каза Добромир Иванов, изпълнителен директор на BESCO.Предвидените законови промени предвиждат за „системно нарушение\", което води до прекратяване на достъпа до съответната платформа в цяла България, ако някой от съответните платформи-доставчици не изпълни в срок от 3 месеца условието да удостовери, че няколко хиляди имота от най-различен тип са категоризирани според Закона за туризма. Този процес, освен крайната му нереалистичност, би лишил българските граждани от възможността изобщо да използват онлайн запазването на места за настаняване като услуга както в България, така и където и да е по света.Друга ключова причина, която изтъкна Българската стартъп асоциация на пресконференцията е, че платформите за краткосрочни наеми не са насочени единствено към туристите. Голяма част от апартаментите в съответните платформи често се наемат от чуждестранни и български служители, клиенти и партньори на български и международни компании и институции, от театри, филмови студия, телевизии и рекламни агенции, от спортни отбори, държавни университети и студенти по обменни програми поради ред причини и за по-дълги периоди. Или по друг начин казано - голяма част от пребиваващите в апартаментите не попадат в дефиницията „турист\" съгласно §1 от Допълнителните разпоредби на Закона за туризма. Настаняването на тези лица не следва да бъде третирано като „туристическа услуга\".Според BESCO мотивите, с които се внасят предложенията за промени в закона, не само не са точни, но и в голямата си цялост нерелевантни към действителността в България. Асоциацията счита, темата е изключително важна и може да нанесе много големи щети както върху икономиката на страната ни, така и върху живота на много хора в България. Ето защо, BESCO заявява готовността си да се включи в работни групи, които подобрят законодателната дейност по отговорен и прозрачен начин, отговарящ на нуждите на новите бизнес модели.BESCO предоставят допълнителни икономически данни, изготвени от Airdna (платформата за статистика на Airbnb потреблението) и Националният Статистически Институт (НСИ), които ще намерите във факт листа. ", "date": "2019.11.28", "title": "BESCO - Българската стартъп асоциация апелира за отворен диалог с правителството"}
{"url": "http://www.cross.bg/vuzrazhdane-varna-voenni-1619058.html", "text": "/КРОСС/  Посещението на министър-председателя Бойко Борисов и водената от него правителствена делегация в САЩ ни донесе притеснителната новина, че във Варна ще се изгради командно-координационен център на НАТО, който да координира ученията на северноатлантическия пакт в Черно море.На този етап въпросите и неизвестните са доста повече от отговорите, поради което ние от Възраждане поставяме следните няколко питания към управляващите от ГЕРБ и Обединени патриоти (ВМРО и НФСБ):Първо, предвижда ли се в този командно-координационен център да има въоръжение, и ако да, какво?Второ, кой ще поеме разходите за него? Да не стане пак като с американските бази, където ние предоставяме земята и инфраструктурата, а чуждестранните им ползватели не плащат нищо за тях, защото съоръженията се ползват под евфемизма „бази за съвместно ползване\". Нищо, че крак на български войник, да не говорим пък за български офицер, въобще не е стъпвал там.Трето, защо никой не е уведомил българското общество за тези планове на правителството, още повече гражданите на Варна, които ще бъдат „на топа на устата\" при евентуално покачване на напрежението и изостряне на военно-политическата обстановка в региона?В заключение, ние от Възраждане се обявяваме твърдо против изграждането на каквито и да било чужди военни бази, както във Варна и региона, така и където и да било другаде в България. Заставаме на своята принципна политическа позиция, че в България постоянно базирани трябва да бъдат, единствено и само български военни части и никакви други. Припомняме своето становище срещу съществуващите в страната ни американски военни бази и смятаме, че  те трябва да бъдат премахнати. Една суверенна и независима държава трябва да се защитава само и единствено от своята армия, а не от чужди окупационни корпуси. Ето защо Възраждане настоява правителството да се откаже от тези свои планове и изразява своята готовност и решителност, ако това не се случи, да се противопостави с всички възможни и законни средства.  ", "date": "2019.11.28", "title": "Възраждане е против изграждането на команден център на НАТО във Варна"}
{"url": "http://www.cross.bg/energiya-programa-transporta-1619060.html", "text": "/КРОСС/  Научни разработки за съхранение на енергия от възобновяеми енергийни източници, ефективни методи за улавяне и оползотворяване на въглероден диоксид и възможности за приложението на водорода в транспорта ще бъдат представени на 2 декември от 10:30 часа в зала „Проф. Марин Дринов\" на БАН. Постиженията са с потенциал за практическо приложение и са осъществени през  първата година от изпълнението на Национална научна програма „Нисковъглеродна енергия за транспорта и бита\"  (ЕПЛЮС).В рамките на програмата е разработен проект на речен плавателен съд, задвижван с водород и слънчева енергия. Учените тестват електронна система за консумираната мощност при движение на демонстрационен тролейбус по мрежата на градския транспорт в София, както и  технологична схема за елиминиране на основните замърсители от отпадъчни потоци води за полупромишленото производство на микроводорасли. Сред научните постижения са също положителен електрод за литиево-йонна батерия с нова структура; зеолитни адсорбенти за улавяне на въглероден диоксид, получени от отпадни въглищни пепели; фотосинтезиращи биогоривни елементи с използване на висши водни растения. Националната научна програма „Нисковъглеродна енергия за транспорта и бита\"  (ЕПЛЮС) е финансирана от Министерството на образованието и науката. ", "date": "2019.11.28", "title": "Батерии за ВЕИ и кораб на водород разработват учени по национална програма"}
{"url": "http://www.cross.bg/vidim-instityt-predizvikatelstvata-1619059.html", "text": "/КРОСС/  2019 г. се оказа благодатна за фестивала „Дни на предизвикателствата\" в много отношения.  Освен, че фестивалните дни са вече четири (2-5 декември), разпределени в две локации (Френски институт и УАСГ), а гостите от чужбина са четирима ( Еврард Венденбаум, Антоан Жирард, Дион Леонард и Кристоф Дюмарес  плюс Жил Бьоф, лектор в деня на откриването), тази година публиката ще има възможност да се наслади и на цели 14 филма!Организаторите от магазини „Стената\"  са подготвили разнообразна кино селекция за любителите на екстремните пътешествия, вълнуващите приключения, алпинизма и катеренето, парапланеризма, бягането, ските и сноуборда, ветроходството  и цялостно, активностите сред природата.По традиция, феновете на катеренето ще видят поредната 14-та порция щури истории от поредицата Reel Rock Tour. На голям екран, в Аула Максима в УАСГ, ще видим  и China Jam, носител на 21 награди за планинарско кино, продукция на специалния гост тази година Еврар Венденбаум, с участието на добре познатите герои Никола Фаврес и Шон Вилянуева, любимци в едно от предните издания на „Дните\". В INSIDE пък  ще видим един философски поглед към живота на странстващия по високите етажи на света Кристоф Дюмаре, друг специален гост, очакван с нетърпение да пристигне от Франция. Растящата аудитория на практикуващите парапланеризъм ще има удоволствиетко да се наслради на цели 3 заглавия, две от които на световния височинен рекорд в дисциплината  Антоан Жирар: на 2.12 във Френски институт - Полетът на кондора, а на 3.12 в УАСГ- \"Lost In Karakorum\". Тези филми Антоан ще представи лично. Очакваме на сцената да се качи и българската гордост акро парапланеризма Веселин Овчаров с неговия филмов проект „Acro Cross: Страст за летене\", реализиран през 2019 г. в небето над Стара планина. С наближаването на зимния сезон, две надъхващи ленти ще заредят със снежна емоция  и запалените скиори и сноубордисти. \"SHELTER - Step Forward Through the Legendary Alps\" с екологичен фокус в момента дебютира по европейските фестивали, премиера ще бъде и за София. По стъпките на изоставения албански курорт Брезовица тръгва независимият филмограф Елиас Елхард в „NARCIS\", който  поставя въпроса за политически обремененото минало на региона. Безспорно очакван с голям интерес е филмът „SPECTRE\" за покоряването на един от най-високите антарктически върхове от екипа на Лео Хоулдинг, който е сред най-харизматичните личности, гостували на Дните.Тазгодишният рекорд по европейския туристически маршрут Е4 на амбициозния ултрамаратонец Калоян Пейчев - Кофе ще видим премиерно на „Дните\",  претворен в документални кадри  за радост на почитателите на бягането, а тези, които предпочитат водните активности ще се заредят с морски импресии с „Dream Ocean\" на ветроходците от  „Вятър и вода\".Вячеслав Стоянов, един от любимците на публиката на „Дните\", се завръща на сцената след три  годишно странстване по прашните пътища на Америка (Cycle4Recycle).   Още страхотни презентации за осъществени проекти и постижения от вдъхновяващи личности ще видим в четирите Дни на предизвикателствата. Пълната програма може да се види на www.predizvikatelstva.comПо време на цялата филмова и презентационна програма в аула „Максима\", във фоайето на УАСГ ще се провежда традиционното изложение за целесъобразен начин на живот, спорт и свободно време. В експо зоната ще можем да разгледаме здравословните  суперхрани на „Ancestral Superfoods\", занаятчийските бирени марки „Айляк\" и „Витошко лале\" и ароматния спортен бленд на „DABOV CAFE\". Насочени към минимизиране на човешкия отпечатък върху природата  са восъчните кърпи за многократна употреба на Libyana Lave и бамбуковите сетове за храна Blue Bio Box. Сред предложенията за спорт и туризъм  ще видим електрическите велосипеди E-Mountain Bike, програмите на курортния комплекс Пампорово, приключенска литература от издателство „Вакон\", техническите облекла на Omsight и практичните бандани за планина и свободно време на TOTEM.  Във фотографския кът както винаги ще са разположени Photopavilion, където на първокласни ноутбуци Acer ConceptD всички ще могат да разгледат финалистите във фотоконкурса „Дни на предизвикателствата\" на тема „Биоразнообразие и дива природа\".„Дни на предизвикателствата\" стартират още в понеделник, 2 декември с конференцията „Биоразнообразието: предизвикателство?\" във Френския институт, чиято програма може да се разгледа тук. При откриването на програмата във Френския институт специален гост ще бъде г-н Франсоа Деберг, Регионален директор на Веолия за България и Балканите, който ще приветства публиката и ще сподели своята лична съпричастност към каузата на биоразнообразието и опазването на природата за нашия живот, на така важните за всички ни чиста вода, чист въздух. На следващия ден в УАСГ представители на Биологическия факултет и партньори на Софийска вода, част от Веолия, ще разкажат за съвместния научноизследователски проект \"Жива вода\" за оценка на екологичното състояние и биоразнообразието на водите по поречието на р.Искър.В магазини Stenata и в системата на bilet.bg могат да се закупят тридневни билети за фестивала на цена от 30 лв. /билетът включва и филмовата вечер във Френския институт на 2 декември/. В трите дни на събитието на  място ще могат а се закупят и еднодневни билети на цена 12 лв. \"Дните на предизвикателствата\" се организират със съдействието на Френски институт в България, Sofia 2018 - Европейска столица на спорта, \"Nissan - България\", Веолия - България, Sport Depot, PhotoPavilion - Магазини за фотографска и видео техника , Acer България, хотел „Будапеща\" магазини Stenata и Агенция „Одисея-ин\", както и всички приятели и гости, които ще се качат на сцената на фестивала или ще се включат със свои снимки, разкази и преживявания.  ", "date": "2019.11.28", "title": "14 филма ще видим в програмата на 15-тите Дни на предизвикателствата  "}
{"url": "http://www.cross.bg/vruzka-energetikata-petkova-1619061.html", "text": "/КРОСС/  Междусистемната газова връзка Гърция-България ще бъде готова до края на 2020 г., увери министърът на енергетиката Теменужка Петкова по време на днешното заседание на Комисията по енергетиката в парламента, предаде БТА.Министърът на енергетиката добави, че строителството на интерконектора между Гърция и България трябва да приключи паралелно със завършването на Трансадриатическия газопровод /TAP/. По този начин ще може да се изпълни договорът между \"Булгаргаз\" и азербайджанската компания \"СОКАР\" за доставка на 1 млрд. куб. метра газ от находището \"Шах Дениз 2\".\"Ние трябва да сме готови, така че до края на 2020 г. да можем да поемем този 1 млрд. куб. метра газ, който ще дойде от Каспийския регион, за да може проектът да заработи\", каза Теменужка Петкова.Депутатите от Комисията по енергетиката днес одобриха законопроект за ратифициране на гаранционно споразумение между България и Европейската инвестиционна банка /ЕИБ/ във връзка със подписан на 10 октомври 2019 г. Договор за финансиране на междусистемната газова връзка Гърция-България между ЕИБ и \"Български енергиен холдинг\" ЕАД. Министерският съвет на 21.11.2019 г. прие решение, с което предлага на Народното събрание да ратифицира това гаранционно споразумение.Теменужка Петкова поясни, че този заем е важен елемент за успешното приключване за реализацията на целия проект. Ратификацията на това гаранционно споразумение е предварително условие за влизане на сила на договора и усвояване на кредитирането. Подобно ратифициране ще бъде направено и от гръцка страна. Тя посочи, че заемът е до 109.9 млн. евро. Три години е срокът за усвояване.Седем години е гратисният период по отношение на главницата. Срокът за погасяване на кредита е 25 години. Лихвеният процент се определя за всеки транш преди усвояването му - съответно плаващ или фиксиран.\"Смятаме, че тези параметри, които бяха постигнати, удовлетворяват в максимална степен успешната реализация на този проект\", заяви енергийният министър.В решението на МС е записано, че предоставянето на държавна гаранция в размер до валутната равностойност на 215 млн. лв. по заемните споразумения във връзка с финансирането на проекта е предвидено в чл. 70, ал. 2 от Закона за държавния бюджет на България за 2019 г. ", "date": "2019.11.28", "title": "Петкова: Газовата връзка с Гърция ще е готова до края на 2020 г."}
{"url": "http://www.cross.bg/muzh-zastrelya-kycheto-na-susedkata-si-1619063.html", "text": "/КРОСС/  Мъж е задържан за причинена смърт на гръбначно животно, съобщиха от полицията в Пловдив.Към 17 ч. вчера жителка на Съединение подала сигнал в полицията, че куче с неустановена порода в двора й е простреляно смъртоносно с пушка от неин съсед.Мъжът е на 51 години. От него е иззето законно притежаваното ловно оръжие. Задържан е за срок до 24 часа в Районното управление в Труд. ", "date": "2019.11.28", "title": "Мъж застреля кучето на съседката си"}
{"url": "http://www.cross.bg/pytin-raketi-evropa-1619064.html", "text": "/КРОСС/  Френският президент Еманюел Макрон е отговорил на послание на руския си колега Владимир Путин за неразполагането на ракети със среден и малък обсег в Европа и е изразил готовност за диалог по тази тема. Това заяви днес говорителят на Кремъл Дмитрий Песков, цитиран от ТАСС.\"Макрон действително е отговорил на посланието на Путин. Отговорът му естествено не е подробен, но изразява разбиране за безпокойството на Русия и готовност за диалог по въпроса\", каза Песков пред журналисти.Той допусна възможността руският и френският президент да се срещнат на четири очи в рамките на срещата на върха на \"нормандската четворка\" на 9 декември в Париж.Германският вестник \"Франкфуртер алгемайне цайтунг\", който се позовава на писмото на Макрон до Путин, пише, че френският лидер е готов да обсъди предложението за мораториум върху разполагането в Европа на ракети със среден и малък обсег, след като през август официално бе денонсиран забраняващият такова разполагане Договор за ликвидиране на ракетите със среден и малък обсег. ", "date": "2019.11.28", "title": "Макрон е потвърдил в писмо до Путин готовността си да обсъди неразполагането на ракети в Европа"}
{"url": "http://www.cross.bg/godina-leva-pensiya-1619071.html", "text": "/КРОСС/  Бързо и почти без дебати депутатите от Комисията по бюджет и финанси одобриха на второ четене параметрите на Държавното обществено осигуряване (ДОО) за 2020 година.От 1 юли 2020 г. всички пенсии, отпуснати края на 2019 г., да се увеличават с 6,7%, като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило\".За периода 2020-2022 г. тежестта на една година осигурителен стаж в пенсионната формула се запазва.Депутатите одобриха и повишаване на минималната пенсия на 250 лева от 1 юли 2020 година, от което ще се възползват 800 000 пенсионери. Предложението за това дойде след постигнато съгласие между коалиционните партньори ГЕРБ и „Обединени патриоти\". Имаше и предложение тя да скочи 300 лева, отправено от БСП, но то не срещна одобрението на мнозинството.Минималният размер на пенсията за осигурителен стаж и възраст и социалната пенсия се запазват. Няма заложена промяна и в размера на осигурителните вноски.Ръст бележи и минималният осигурителен доход на земеделските производители, който от следващата година ще бъде 420 лева.От 1 януари 2020 година минималната работна заплата се увеличава на 610 лева, с тенденцията през 2021 да стане 650 лева. Проектът на бюджет на ДОО предвижда и увеличение с 10% на средствата за заплати на заетите в бюджетния сектор.Предстои финансовите параметри на системата за обществено осигуряване за догодина да бъдат окончателно одобрени в пленарна зала. ", "date": "2019.11.28", "title": "От догодина - минимална заплата 610 лв., минимална пенсия - 250"}
{"url": "http://www.cross.bg/tochki-kritichni-plochki-1619046.html", "text": "/КРОСС/  Каскада от промени в резултат на глобалното затопляне застрашава човечеството, съобщават ДПА и в. \"Дейли мейл\", позовавайки се на публикация в сп. \"Нейчър\".Над половината от деветте критични точки, свързани с климатичните промени и идентифицирани преди десетилетие, понастоящем са активни, пишат авторите на изследването от университета на Ексетър, Великобритания.Учените обясняват, че въпросните критични точки могат да действат като редица от плочки домино.\"Събарянето на една или две \"климатични плочки домино\" тласка Земята към други\", казва един от изследователите, Уил Стефън от Австралийския национален университет.\"Опасяваме се, че ще стане невъзможно да спрем преобръщането на цялата редица от плочки, което може да доведе до каскада, застрашаваща съществуването на човешката цивилизация\", допълва ученият.Активните критични точки включват загубата на арктически воден лед и ледена покривка в Гренландия и Антарктида, топенето на вечна замръзналост, унищожаването на северни гори и дъждовни гори в Амазония.\"Биосферните критични точки могат да доведат до неконтролируемо освобождаване в атмосферата на въглерод, който преди това е бил складиран в Земята. Това ще ускори затоплянето и допълнително ще дестабилизира ледените покривки. Топенето им на свой ред ще доведе до необратимо покачване на морското равнище с около 10 метра\", обяснява Уил Стефън.Учените призовават за спешни действия, за да се предотврати каскадата от промени, която грози планетата и човечеството.\"Безотговорно е да продължаваме да чакаме, за да видим какво ще се случи. Ситуацията е спешна. Необходими са незабавни действия\", казва ръководителят на изследването Тим Лентън, цитиран от в. \"Дейли мейл\". ", "date": "2019.11.28", "title": "Климатично бедствие застрашава планетата "}
{"url": "http://www.cross.bg/stryma-pernik-teritoriyata-1619062.html", "text": "/КРОСС/  Река Струма потече с червени води в Перник. По информация на граждани замърсяването е на територията на квартал „Димова махала\".На този етап не се съобщава за мъртва риба в района. Регионалната екоинспекция е започнала проверка по сигнала.Това е поредното замърсяване на реката на територията на град Перник.През лятото на няколко пъти Струма течеше покрита с пяна. ", "date": "2019.11.28", "title": "Струма потече с червени води в Перник"}
{"url": "http://www.cross.bg/tramvaya-mozhem-novi-1619042.html", "text": "/КРОСС/  Нови 13 трамвая тръгват от утре по линия 18 на столичния градски транспорт. Предстои да бъдат закупени още мотриси, обяви кметът Йорданка Фандъкова:\"До две години ще можем да включим в движение още 25 нови трамвая. Това за мен е една от най-важните мерки, с които можем да дадем алтернатива, да слязат повече хора от колите си и да подобрим качеството на въздуха\". ", "date": "2019.11.28", "title": " 13 нови трамвая от утре в София "}
{"url": "http://www.cross.bg/evro-mlrd-vunshen-1619043.html", "text": "/КРОСС/  Брутният външен дълг в сектор държавно управление към края на септември намалява с 3,1% на годишна база (или с 175,1 млн. евро) до 5,4349 млрд. евро, като се запазва тенденцията външните задължения да са под 10% от БВП на нашата страна, показват данни на Националния статистически институт. Спрямо края на 2018-а година брутният външен дълг на сектор \"Държавно управление\" се свива през септември с 1,9% (със 106 млн. евро).В края на септември 2019 година брутният външен дълг на България (частен и държавен) е в размер на 34,1997 млрд. евро (57,8% от прогнозния БВП), като нараства с 1,0438 млрд. евро (повишение с 3,1%) спрямо края на 2018 година, когато брутният външен дълг беше в размер на 33,1559 млрд. евро. Спрямо септември 2018 година дългът обаче намалява с 271,2 млн. евро (с 0,8%).Дългосрочните задължения през септември са в размер на 25,7648 млрд. евро (43,5% от БВП и 75,3% от брутния външен дълг), като се увеличават с 647,7 млн. евро (с 2,6%) спрямо края на предходната година, но намаляват с 451,6 млн. евро (спад с 1,7%) спрямо септември 2018-а година.В същото време краткосрочните задължения на България възлизат на 8,4349 млрд. евро (14,3% от БВП и 24,7% от брутния външен дълг), нараствайки с 396,2 млн. евро (с 4,9%) спрямо края на предходната година и със 180,4 млн. евро (с 2,2%) спрямо септември 2018 година.През септември външните задължения на банките в нашата страна възлизат на 4,6196 млрд. евро (7,8% от БВП), като се повишават с 16,7 млн. евро (с 0,4%) спрямо края на 2018-а година, но намаляват с 30 млн. евро (с 0,6%) спрямо миналия септември.През първите девет месеца на настоящата година са извършени плащания по обслужването на брутния външен дълг за 3,6025 млрд. евро (6,1% от БВП) спрямо плащания за 4,5662 млрд. евро (8,1% от БВП) през януари - септември 2018-а година, отчита БНБ.Нетният външен дълг (разликата между размера на брутния външен дълг и размера на брутните външни активи) в края на септември е отрицателен и в размер на 2,5002 млрд. евро, като намалява с 461,8 млн. евро спрямо края на предходната година. Това понижение на нетния външен дълг се дължи на по-голямо увеличение на брутните външни активи (с 1,5057 млрд. евро, или с 4,3%) в сравнение с нарастването на брутния външен дълг (с 1,0438 млрд. евро, или с 3,1%).Трябва да се има предвид, че брутните външни активи включват резервните активи на БНБ, активите на банките в чужбина и депозитите на нефинансовия сектор зад граница. Спрямо септември 2018-а година нетният външен брутен дълг намалява с 2,0059 млрд. евро. ", "date": "2019.11.28", "title": "5,43 млрд. евро е брутният външен дълг"}
{"url": "http://www.cross.bg/krasi-maiioneza-superbrands-1619045.html", "text": "/КРОСС/ Глобалната организация Superbrands връчи своята награда за отличен брандинг на Майонеза „Краси\", с която я признава за водеща потребителска и бизнес марка на българския пазар. На тържествената церемония в Sofia Event Center беше представено и официалното издание, известно като Библията на брандинга, представящо съвременните достижения на част от най-силните брандове в страната. Изданието разказва и за четвъртвековното съществуване на Фабрика за майонеза „Краси\", за постигнатите успехи, за социалноотговорните каузи на компанията, за пътя, по който „Краси\" се превръща в продукт разпознаваем, емблематичен и любим на българския потребител.Методиката на подбор и оценяване на брандовете е универсална за всички 80 страни, реализиращи промоционалната програма Superbrands. Селективният процес се осъществява на два етапа: чрез конфиденциално гласуване на членовете на независимото експертно жури - Борда на Superbrands Bulgaria, и чрез национално гласуване на потребителите в интернет, осъществено в партньорство с водещия институт за пазарни проучвания GfK Bulgaria. Това дава възможност експертното мнение да се разгледа успоредно с мнението на потребителите. В процеса на оценяване експертите и потребителите се ръководят от дефиницията и критериите на световната организация за Superbrands - марка, която трябва да демонстрира:качество, надеждност и различие  Superbrands посочва майонеза „Краси\" като изключителна търговска марка, която се откроява и доминира над всички останали в рамките на националния пазар.При получаването на наградата мениджъра на Фабрика за майонеза „Краси\", Даниела Авджиева отбеляза, че е развълнувана да получи наградата Superbrand в годината на четвъртвековния юбилей на „Краси\" и това е поредното отличие за марката-лидер на пазара на майонеза у нас. Ние  поставяме на първо място отговорността да предлагаме безопасен хранителен продукт, затова именно „Краси\" е „Най-добрата майонеза\" като вкус и качество на пазара, ние задаваме стандарта на традиционната майонеза в България!\"През тази година „Краси\" за пети пореден път бе посочена и за „Любима марка\" на българските потребители. ", "date": "2019.11.28", "title": "Майонеза „Краси” с признание от Superbrands за четвъртвековния си юбилей"}
{"url": "http://www.cross.bg/rysiya-ychastie-osudi-1619048.html", "text": "/КРОСС/  Русия осъди препоръчаната четиригодишна забрана като политически мотивиран и несправедлив опит за спиране на атлетите им от участие в международни състезания.„Това е свързано с политизиране на проблема в опит да премахнат Русия от участие. Има термин за подобно нещо - нарича се несправедливо състезание\", сподели говорителят на външното министерство Мария Захарова на брифинг в Москва.Припомняме, че Комисия на Световната антидопингова агенция (УАДА) препоръча четиригодишна забрана на Русия от участие във всякакви спортни мероприятия заради нови несъответствия в данните, предадени от Московската лаборатория.Съдбата на страната ще бъде решена на събрание на Изпълнителния комитет на УАДА на 9 декември в Париж. ", "date": "2019.11.28", "title": "Русия осъди забраната от Антидопинговата асоциация като политическа"}
{"url": "http://www.cross.bg/andreii-nasilie-sotzialistite-1619049.html", "text": "/КРОСС/  С огромно мнозинство - 500 „за\", 91 „против\" и 50 „въздържал се\", Европейският парламент гласува незаконодателна резолюция за присъединяването на ЕС Конвенцията за превенция и борба с насилието над жени и домашното насилие, известна като Истанбулската конвенция. Сред нейните вносители е и евродепутатът Илхан Кючюк.Одобреният текст призовава седемте държави, които са я подписали, но още не са я ратифицирали - България, Чехия, Унгария, Литва, Латвия, Словакия и Обединеното кралство, да го направят без отлагане.Евродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото.ЕП също така потвърди позицията си в подкрепа на целевото заделяне на 193,5 млн. евро за дейности за предотвратяване и борба с основаното на пола насилие в рамките на програмата „Права и ценности\" на ЕС.Справка на вота показва, че в подкрепа на документа са гласували само двама от българските евродепутати - един от съвносителите на документа Илхан Кючюк и Атидже Алиева-Вели от „Обнови Европа\".Преобладаващата част - Асим Адемов, Андрей Новаков, Александър Йорданов от ЕНП, Ангел Джамбазки  и Андрей Слабаков от групата на европейските консерватори и реформисти са били против.Интересен факт е, че от Прогресивния алианс на социалистите и демократите има единствено 3-ма против и това са българските евродепутати Иво Христов, Цветелина Пенкова и Петър Витанов.Въздържали са се Радан Кънев, Андрей Ковачев, Емил Радев, Ева Майдел от ЕНП, Елена Йончева и Сергей Станишев от социалистите. ", "date": "2019.11.28", "title": "Европарламентът призова 7 страни да ратифицират Истанбулската конвенция "}
{"url": "http://www.cross.bg/gazprom-naftogaz-ryskata-1619053.html", "text": "/КРОСС/  Украинската газова компания Нафтогаз вече е получила предупреждение от руския Газпром, че без нов транзитен договор от 1 януари ще спре постъпването на руски газ в украинската газопреносна система. Това съобщи изпълнителният директор на Нафтогаз Юрий Витренко в интервю за \"Дойче веле\", цитирано от ТАСС.В писмо, изпратено от Газпром на Нафтогаз, черно на бяло е написано, че на 1 януари в 10:00 часа московско време (09:00 часа в Киев) Газпром няма да има основания за доставяне на газ към Украйна, каза Витренко. По думите му с тази фраза Газпром фактически признава, че ще \"затвори тръбата\", спирайки транзита на газ през украинската газопреносна система.Преди дни  Апелативният съд на шведския окръг Свеа отхвърли днес жалбата на руската газова компания Газпром срещу решение на Стокхолмския арбитраж по спора с Нафтогаз Украйна за транзита на газ.Решението на съда означава, че искът на руската компания е отхвърлен. През 2020 година се очакват решенията по още две съдебни дела между същите страни, се посочва в съобщението.През февруари 2018 година Стокхолмският арбитраж задължи руската компания да изплати на украинската страна около 2,56 милиарда долара за недоставянето на газ по транзита.Според Москва изявлението на Нафтогаз, че при липса на споразумение с руската страна от 2020 г. може да пренасочва транзитния руски газ към украинските подземни хранилища, е шантаж за Русия и Европа. Украйна има договорни задължения и не може да спре транзита, даже ако страните не се договорят до края на текущата година. ", "date": "2019.11.28", "title": "Газпром спира кранчето за газ към Украйна на 1 януари"}
{"url": "http://www.cross.bg/lekarstva-leva-polovin-1619050.html", "text": "/КРОСС/  Пловдивската полиция разкри схема за източване на над половин милион лева от Здравната каса. Парите са плащани от Касата за скъпоструващи лекарства, изписвани на фиктивни пациенти с параноидна шизофрения.Арестувана е лекарка-психиатър от Пловдив, за която се предполага, че е в основата на схемата. Предстои да й бъдат повдигнати обвинения за измама и съставянето на фалшиви документи.Вече са разпитани над 50 души, на които тя е изписвала лекарствата, като се е оказало, че те не страдат от заболяването, никога не са посещавали кабинета на въпросната лекарка, а една част от тях са били и в чужбина.В хода на разследването ще се установява как психиатърката е стигнала до имената на тези хора, за да ги използва за фалшивите документи, които е представила на Здравната каса.От аптеките лекарствата са взимани от подставени лица, а след това са били продавани на половин цена. Става въпрос за три вида лекарства депа, обясни районният прокурор Атанас Илиев, и допълни:\"Цената на една ампула от тези лекарства струва между 7 и 900 лева и тъй като те са така наречените депо-препарати, тоест с отложено действие, те се поставят чрез инжектиране веднъж на 15 или 30 дни. Тоест не говорим за един пациент, не говорим само за една ампула, а за провеждано лечение с такива ампули\".При претърсване на различни адреси в Пловдив, Кричим, Първомай, Кърнаре и Фотиново са открити и иззети протоколи, заготовки за печати и компютърни конфигурации. Разследването продължава. ", "date": "2019.11.28", "title": "Полицията разкри схема, с която са източени половин милион лева от НЗОК"}
{"url": "http://www.cross.bg/madona-suobshtava-bolki-1619067.html", "text": "/КРОСС/  Мадона отмени три концерта в Бостън, част от турнето й Madame X, съобщава ВВС News. В \"Инстаграм\" певицата е написала, че изпитва \"чудовищни болки\" и се е извинила на почитателите си.Не се съобщава какви точно са болките й.Засега не е ясно дали ще се състоят концертите на Мадона във Филаделфия, които трябва да започнат на 7 декември, както и планираните за по-късно изяви в Маями и Париж. ", "date": "2019.11.28", "title": " Мадона отмени три концерта в Бостън заради \"чудовищни болки\""}
{"url": "http://www.cross.bg/tochki-ranglistata-natzionalniyat-1619051.html", "text": "/КРОСС/  Националният отбор на България по футбол се изкачи с две позиции в ранглистата на ФИФА за ноември и вече заема 59-ото място.Националите приключиха квалификационния цикъл за Евро 2020 с победа над Чехия с 1:0 по-рано този месец и с 1381 точки тимът на Георги Дерменджиев дели 59-о място с Буркина Фасо.Съперникът на България в плейофите за Евро 2020 - Унгария, е на 52-ата позиция с 1416 точки.Лидер  в красацията остава Белгия с 1765 точки, следван с 1733 точки от световния шампион Франция и Бразилия с 1712 точки. ", "date": "2019.11.28", "title": "Националният отбор изкачи 2 места в ранглистата на ФИФА"}
{"url": "http://www.cross.bg/kolektiv-armeetz-dubioza-1619056.html", "text": "/КРОСС/  Броени часове ни делят до голямото шоу на DUBIOZA KOLEKTIV в петък 29 ноември, в зала \"Арена Армеец\". Веселата банда да представи у нас най-известните си парчета и някои от новите такива, които ще влязат в предстоящия им нов албум, които пък излиза през януари догодина. Сред тях е и съвсем новата им обща песен с Manu Chao - \"Cross The Line\", която вече е любима на феновете. DUBIOZA KOLEKTIV се очаква да стъпят на сцената точно в 21.00 ч., а преди тях в 19.30 ч., шоуто ще открият македонците от dub reggae бандата Conquering Lion. Входовете на зала \"Арена Армеец\" ще бъдат отворени в 18.30 ч. Организаторите от Stroeja препоръчват на публиката да не идва в последния момент, за да бъде влизането удобно и комфортно. След голямото шоу  са обявени не едно, а две афтър партите - в клуб \"Stroeja\" и в клуб \"Teрминал 1\". Организаторите уточняват, че музикантите са поканени и на двете места, а дали и кое точно ще предпочетат - скоро ще разберем  Важното е, че и в двата клуба музиката и настроението ще са съобразени и подчинени на голямото събитие в петък вечер.Билетите за концерта на DUBIOZA KOLEKTIV с подгряващи Conquering Lion на 29 ноември в \"Арена Армеец\" се продават с пълна сила ексклузивно в системата на Eventim.bg. Все още могат да се закупят и от: офис на Eventim на ул. \"6-ти септември\" 58, Office 1 Superstore, бензиностанции OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса \"Арена Армеец\", Технополис, Duende Travel София, книжарница „Бард\", книжарница „На спирката\". Цената им е от 35 до 45 лв. според мястото в залата. Билети можете да поръчате ТУК.  Лица под 18 години ще влизат задължително с пълнолетен придружител, притежаващ редовен билет. Всеки придружител на малолетни или непълнолетни лица под 18 годишна възраст, трябва да носи попълнена и подписана в два екземпляра декларация, която може да изтегли от тук или да получи на входа.  Деца до 7 години, включително, влизат безплатно, придружавани от родител или упълномощено от родител лице, като за безплатно влязлото/те дете/деца не се полага седящо място. В България и по света DUBIOZA KOLEKTIV са известни с експлозивните си изяви на живо и не случайно бандата включва страната ни в турнетата си за пореден (6-ти) път. Шоуто им в София ще бъде последното от тазгодишното им европейско турне, което ще продължи през февруари догодина. ", "date": "2019.11.28", "title": "Посрещаме DUBIOZA KOLEKTIV утре вечер в зала “Арена Армеец”"}
{"url": "http://www.cross.bg/smes-bytilka-grumnala-1619065.html", "text": "/КРОСС/  Инцидентът в болница \"Пирогов\" най-вероятно е в резултат на взрив на запалима смес. Това каза директорът на пожарната главен комисар Николай Николов. Той подчерта, че конкретните причини ще станат ясни след експертизите на място:\"Това са най-вероятните неща, всичко е свързано с човешката дейност. Добрата новина е тази, че не се потвърди, че е гръмнала кислородна бутилка. Първото съобщение, което дойде при нас, беше за гръмнала кислородна бутилка. Ние очаквахме десетки, да не кажа стотици жертви - т.е. кислородна бутилка не е гръмнала. Гръмнала е някаква смес, запалима смес. Дали в резултат на непълното горене, ако е имало такова, някой дюшек запален, след което допълнително обогатен с кислород и се е получило това. Експертите категорично ще го кажат\".Възстановява се нормалният режим на работа във Второ вътрешно отделение на болница \"Пирогов\" след вчерашния взрив и последвал пожар, при който загинаха двама пациенти. ", "date": "2019.11.28", "title": "Най-вероятната причина за инцидента в “Пирогов“ е взрив на запалима смес "}
{"url": "http://www.cross.bg/godini-durveni-lyksor-1619047.html", "text": "/КРОСС/  Археолози откриха три дървени ковчега на 3500 години в южния египетски град Луксор, съобщи ДПА.Откритието е направено от френски екип в некропола ал-Асасиф.Трите ковчега са от 18-а династия (1550-1295 г. пр. н. е.) и са добре запазени, с цветни надписи. Двата от тях са на жени. Дълги са 190 см и 195 см. Третият също е с дължина 190 см.През октомври Египет обяви, че са открити 30 добре запазени цветни дървени ковчези с мумии на 3000 години в Луксор. ", "date": "2019.11.28", "title": "Археолози откриха дървени ковчези на 3500 години в Египет "}
{"url": "http://www.cross.bg/povisheno-vnimanie-po-am-trakiya-polagat-markirovka-1619037.html", "text": "/КРОСС/  Шофьорите да се движат с повишено внимание от км 42 до км 46 на АМ \"Тракия\" в двете посоки.До 17 ч. днес на пътния участък се полага хоризонтална маркировка. Участъкът е сигнализиран с пътни знаци.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.11.28", "title": "Повишено внимание по АМ Тракия! Полагат маркировка."}
{"url": "http://www.cross.bg/ramkite-godini-obekti-1619032.html", "text": "/КРОСС/  Някои случки ни карат да повдигаме вежди значително повече от други. Може би затова \"Alltime10s\" са направили списък на десетте най-ужасяващи истински „призрачни истории\".Какво мислите за тези ситуации? Можете ли да им дадете някакво обяснение?10. Мостът ОвъртънВ рамките на 50 години близо 600 кучета са се самоубили, скачайки от този шотландски мост. Първият подобен случай е регистриран през 50-те години на 20. век. Според очевидци някои от спасените животинки са се опитвали да скочат повторно.9. Скунксовата маймунаОт 60-те години на 20. век насам жителите на Флорида твърдят, че са се натъквали на същество, подобно на Голямата стъпка. Въпреки че не са открити никакви конкретни доказателства, през 1977 г. се прокарва закон, който има за цел да защитава животното.8. Стая 428, Университета на ОхайоОт тази стая, която в момента вече не се използва, са се чували най-различни звуци. През 1995 г. студентите твърдят, че са виждали призрачни привидения и движещи се обекти.7. Чупа-чупаХора, живеещи в бразилска гора, твърдят, че са виждали мистериозни летящи метални обекти. Светлината, която излъчвали, причинявала болезнени изгаряния и дори смърт.6. НЛО над ВашингтонВ рамките на няколко дни през 1952 г. са се появявали неидентифицирани летящи обекти на радарите във Вашингтон. Изчезвали са, когато други самолети са се приближавали до тях. Моменти по-късно пак са се появявали.5. Призрачните релси в Сан АнтониоНевидима сила изблъсква заседналите вагони до безопасно място по време на железопътен инцидент през 1938 г. 22 деца са загинали на това място, когато влак блъска училищен автобус. По спасените вагони са забелязани миниатюрни отпечатъци.4. Близначките ПолъкПрез 1957 г. сестрите Джоана (11 г.) и Джаки (6 г.) Полък загиват трагично в автомобилен инцидент в Нортъмбърленд, Великобритания. Две години по-късно майка им ражда близначките Дженифър и Джилиан. Именно тогава започват странните съвпадения.По-малката близначка Дженифър има родилни белези по тялото си точно на същите места, на които и Джаки e имала. Близначките започват да искат играчки, принадлежащи на покойните момичетата, за които няма как да знаят, че съществуват, тъй като родителите ги били скрили след трагичния инцидент. Джениър и Джилиан дори помолили да ги заведат до определен парк, в който никога не са ходили, но който техните починали сестри посещавали.3. Лицата от БелмезВърху бетонния под на испански дом, построен върху гробище, започнали да се появяват лица. Въпреки че многократно са били премахвани, а подът - пренареждан, лицата не спирали да изникват.2. Стъпките на ДяволаВ рамките на няколко дни през 1855 г. по заснежената повърхност в Британия (в рамките на около 160 км) са забелязвани отпечатъци, подобни на копита. Изглежда съществото се е качвало по покриви, ходели е по стени и е прекосявали 3 км водна площ.1. Корабът Оранг МеданПрез 1947 г. е изпратен бедствен сигнал и морзов код от холандски кораб. Съобщението гласяло \"всички офицери са мъртви\" и \"аз умирам\". Когато спасителните отряди достигнали плавателния съд, те заварили целият екипаж мъртъв. По лицата на жертвите бил изписан истински ужас. ", "date": "2019.11.28", "title": "Загадки, които науката не може да обясни"}
{"url": "http://www.cross.bg/protzenta-napitka-voda-1619052.html", "text": "/КРОСС/  Индийски учени твърдят, че най-доброто лекарство срещу махмурлук е напитка от сок от круша, сладък лайм и кокосова вода, съобщи в. „Мирър\", цитиран от БТА.За да създадат напитката, учените от химико-технологичния институт в Мумбай анализирали ефекта на различни хранителни продукти върху два ензима, разграждащи алкохола. Резултатите им показали, че най-ефикасни са крушата, сладкият лайм, кокосовата вода, сирената, краставицата и доматите.Сиренето обаче не е толкова апетитно в напитка. При тестовете за вкус с най-добри показатели е сок от 65 процента круша, 25 процента сладък лайм и 10 процента косова вода. Тази напитка увеличава активността на единия ензим с 23 процента, а на другия - със 70 процента.„Заедно с неприятните симптоми, махмурлукът носи и рискове за здравето, които могат да се отразят на ежедневието\", предупреждава ръководителят на екипа проф. Рекха Сингал.Консумирането на напитката със сирене, краставица и домати може допълнително да облекчи симптомите. ", "date": "2019.11.28", "title": "Учени създали идеалната напитка срещу махмурлук "}
{"url": "http://www.cross.bg/sistemata-otgovornost-bonys-malys-1619033.html", "text": "/КРОСС/  Превозвачи се обявиха против въвеждането на системата бонус-малус за „Гражданската отговорност\". Според Магдалена Милтенова от Съюза на автобусните превозвачи, така предложените текстове ще оскъпят непосилно застраховката за бранша, което ще доведе до закриване на междуградски линии и намаляване на персонала:„Няма как да се съгласим, че ние ще плащаме веднъж глоба и санкция по Закона за движение по пътищата и втори път ще бъдем наказвани. Между другото и Законът казва, че никой не може да бъде наказван два пъти за едно и също нарушение. В случая се оказва, че може. Ние ще бъдем наказвани втори път с плащането на по-висока „Гражданска отговорност\".От своя страна Йонко Иванов от Съюза на преподавателите по авто-мото подготовка обърна внимание, че бонус-малус системата обвързва нарушенията с автомобила, а не само с водача, който практически ги извършва.„Само че това нещо влияе на самата фамилия, на самото семейство, на самото дружество, на самата фирма. Защото малусът се качва от един човек спрямо 10, които имат бонус, но бонусът не се зачита\".Бонус-малус системата предлага да се въведе оскъпяване на „Гражданската отговорност\" за некоректните водачи на пътя, а изрядните шофьори да плащат по-евтина полица. ", "date": "2019.11.28", "title": "Превозвачи се обявиха против системата бонус-малус"}
{"url": "http://www.cross.bg/remont-voiinov-nyzhdayat-1619034.html", "text": "/КРОСС/  От спешен ремонт се нуждаят 414 язовира в страната. Правителството е одобрило списък от 182 водоема, които трябва да бъдат ремонтирани най-скоро, съобщиха от Агенцията за метрологичен и технически надзор (ДАМТН).Потенциално опасните язовири в страната са 109, но съоръженията се контролират, за да не се допуснат критични ситуации, увери генерал Кирил Войнов - заместник-председател на Държавната агенция, която контролира водоемите и съоръженията към тях:\"Просто трябва да се отремонтират язовирите, за да може да се гарантира сигурността и безопасността на хората, които живеят по поречието след язовирната стена\", обясни Войнов. Той допълни, че има водоеми, които създават проблеми заради лошата поддръжка от страна на собствениците - кметове или наематели:\"Най-вече имаме горска растителност. Обрасли са язовирните стени, като джунгли са. Това значи пълно безхаберие\".Санкциите, наложени от Агенцията за последната седмица, са в размер на 120 000 лева. ", "date": "2019.11.28", "title": "414 язовира се нуждаят от спешен ремонт"}
{"url": "http://www.cross.bg/tyrizma-zonirane-patrioti-1619040.html", "text": "/КРОСС/  Курортите да бъдат обявявани за национални по предложение на министъра на туризма, прие на първо четене Народното събрание с приетите промени в Закона за туризма. БСП и „Обединени патриоти\" не подкрепиха новите текстове с мотива, че регулацията в туристическия бранш ще се увеличи.Законовите промени предвиждат в националните курорти да се извършва продуктово зониране - обособяване на функционални зони. Това изискване срещна сериозна критика.Продуктовото зониране и условията за осъществяването на туристически дейности в обособените зони ще се определя в наредба, приета от съответния Общински съвет. Несъгласието с това дойде от БСП и \"Обединените патриоти\".Красимир Янков от БСП заяви, че ще се стигне до репресии в сектора: \"Това, което предлагате, е скелет. Скелет, който тепърва ще изграждате чрез подзаконови нормативни актове. Празна кутия, черна кутия, в която не е ясно какво точно ще има. Вие пречите на този сектор. Не решавате проблеми, свързани с оптимизиране на процесите по регистриране на туроператори, туристически агенти, категоризиране на местата за настаняване и заведенията за хранене\".Правото на Министерството на туризма да определя националните курорти е своеобразна форма на диктат, каза депутатът от \"Обединени патриоти\" Валери Симеонов:\"Ще се стигне „до бой на негри в тъмна нощ\". Няма да има никаква информираност. Общинските съвети ще решават коя част от курорта да бъде зона шумна и зона тиха. Това ще предизвика една война на хотелиери, туроператори и участниците в туристическия процес\".Министърът на туризма Николина Ангелкова не прие критиките:\"Ще се създаде работна група и ще се изчистят всички конкретни предложения за това. И е изключително ключово - както за сектора, така и за българската икономика, да има статут на националните курорти. От една страна чух аргументи защо законът прилича едва ли не на текстове за правилници и наредби. От друга страна - защо правите този закон, като после ще правите наредби? Целта е да се създаде максимално балансирана законодателна база, за да създаде рамката\".По отношение на текстовете, свързани със зонирането в курортите, Ангелкова коментира:\"Не са просто някаква приумица на министъра на туризма. Това е обсъждано от ден първи със сдруженията и с представителите от туристическия сектор по отношение на продуктовото зониране. А защо сме го предложили? Защото всички наши преки конкуренти, които са свързани по отношение на летния ни туризъм - и в Италия, и в Хърватска, и в Гърция, и във Франция има зониране\". ", "date": "2019.11.28", "title": "Приеха на първо четене спорните промени в Закона за туризма, БСП и Патриотите са против"}
{"url": "http://www.cross.bg/zaev-investitzii-golemi-1619035.html", "text": "/КРОСС/  Приятелството с България и Гърция е „заразно\" и се разшири из целия регион. Сега сме приятели с Албания, Сърбия, Косово, Черна гора, Босна и Херцеговина и поддържаме приятелски отношения между всички държави поотделно, споделяме опит, подкрепяме се и показваме на ЕС, че можем да си сътрудничим и да изградим едни други Балкани по пътя ни към ЕС и НАТО, каза премиерът на РС Македония Зоран Заев, цитиран от БГНЕС.Когато става въпрос за членството ни в НАТО и ползите от пълноправното членство в най-мощния съюз за сигурност в света, освен сигурност и стабилност, подчертава Заев, това означава и големи икономически ползи.„Това означава достъп до десетки милиарди евро и затова подготвяме всички условия нашите компании да са подготвени. Проектозаконът за стратегическите инвестиции би позволил големи инвестиции от поне 100 млн. евро да влязат в страната. Обявявам пет такива големи инвестиции. Това са инвестиции от специален, обществен интерес, затова решихме, че те трябва да бъдат одобрени и подкрепени в парламента\", каза Заев.По отношение на европейската интеграция и френският нон пейпър той изтъква, че абсолютно се предвижда, че крайната цел на новата методология е членство на Западните Балкани в ЕС.„Сега този документ трябва да бъде официално финализиран от Европейската комисия и официално приет от Европейския съвет. От нас се иска да дадем своето мнение и ще го направим. От нас зависи да продължим с реформите и установяването на европейските стандарти у дома. Да не забравяме, най-големият растеж на страните кандидатки за ЕС беше постигнат по време на преговорите, когато акцентът беше върху вътрешните реформи и трансформацията на обществата на страните според европейските стандарти\", заяви Заев, цитиран от МИА. ", "date": "2019.11.28", "title": " Заев: Приятелството с България е заразно "}
{"url": "http://www.cross.bg/osvetlenie-energo-pro-ramkite-1619038.html", "text": "/КРОСС/  ЕНЕРГО-ПРО Енергийни Услуги, съвместно със своя партньор Инолед, реализира проект за пълна подмяна на уличното осветление на територията на община Опака, област Търговище. В рамките на проекта бяха инсталирани общо 1224  модерни енергоспестяващи улични осветителни тела. Резултатът за жителите на Опака е спестяване на енергийни разходи от над 52 хиляди лева на годишна база и значително подобряване на средата на живот в града и малките населени места в общината.Монтираните съвременни осветителни тела са с три пъти по-малка мощност и съответно по-малък разход на електроенергия, но с тях се постига много по-добра осветеност, отговаряща на съвременните градски стандарти. Качественото улично осветление гарантира на гражданите повишена безопасност чрез намаляване на пътните инциденти и улесняване на придвижването в рамките на населените места.ЕНЕРГО-ПРО Енергийни Услуги е лицензиран консултант по енергийна ефективност за извършване на енергийни обследвания на промишлени системи и сгради. В рамките на своята програма „Енергийна ефективност\" компанията реализира проекти за постигане на реална оптимизация на енергийните разходи при индустриални, търговски и битови потребители. Чрез своите собствени експерти и в партньорство с утвърдени доставчици и производители ЕНЕРГО-ПРО Енергийни Услуги предлага на клиентите си енергоспестяващо осветление, фотоволтаични инсталации, климатични системи, термпопомпи, системи за енергиен мониторинг и управление на консумацията на електроенергия, енергоспестяващи електроуреди, както и различни специализирани услуги и консултации. ", "date": "2019.11.28", "title": "ЕНЕРГО-ПРО подмени изцяло уличното осветление на Опака"}
{"url": "http://www.cross.bg/ninova-pencho-milkov-1619057.html", "text": "/КРОСС/  Председателят на БСП Корнелия Нинова проведе работни срещи с новоизбраните кметове на Русе и Девин - Пенчо Милков и Здравко Иванов. С двамата тя обсъди състоянието на общините, належащите социални проблеми, както и темите, по които могат да получат съдействие от парламентарната група на левицата.Нинова запозна кметовете с предложението на \"БСП за България\" за новия бюджет, което е в помощ на общините, а именно част от събраните данъци да остават при тях. \"Социалните проблеми по общини са общи и решаването им зависи не само от волята на кметовете, но и от националната политика. Тук е ролята на парламентарната ни група, която е последователна по всеки социален въпрос и ще съдейства на кметовете\", заяви Нинова.С кмета на Девин  - Здравко Иванов, Нинова обсъди състоянието на общинската болница, както и подготовката за зимния сезон, предвид планинското местоположение. Председателят на БСП и новоизбраният кмет на Русе Пенчо Милков разговаряха и за международния фестивал \"Мартенски музикални дни\", който се провежда от 1961 г. и събира именити артисти от цял свят. \"В предизборната кампания представихме нашите виждания за всяка сфера, включително и културата, като поехме ангажимент да съхраняваме и развиваме традициите. Радвам се, че Пенчо Милков разреши създаденото от предишното общинско ръководство напрежение, като даде път на доказали се творци и професионалисти\", каза Нинова.  ", "date": "2019.11.28", "title": "Нинова: Внесохме предложение в НС част от данъците да остават в общините"}
{"url": "http://www.cross.bg/godina-tyrizum-sushtiya-1619039.html", "text": "/КРОСС/  8 390 227 са чуждестранните туристически посещения в страната от януари до октомври включително тази година. Отчита се минимално намаление от 0,4 на сто спрямо същия период на миналата година, която бе рекордна за българския туризъм. Това става ясно от данните на Националния статистически институт, публикувани в сряда. За месец октомври 2019 г. чуждестранните туристически визити са над 546 хил., като се отчита увеличение от 5,1% спрямо съответния месец година по-рано.Резултатите показват,  че въпреки множеството предизвикателства в международен план през тази година българският туризъм запазва устойчиви резултати, коментира министър Николина Ангелкова. Тя апелира активната съвместна работа и мобилизацията на държавата, туристическия бизнес и местната власт да продължат през зимния сезон, както и при подготовката на лято 2020 и 2021 г.През 10-те месеца на 2019 година водещ пазар за входящ туризъм е Румъния, като визитите от там са повече от 1,114 млн. Гърция е на второ място с 988 хил. визити, отчитайки нарастване от 6 на сто в сравнение със същия период година по-рано. Трети и четвърти пазар за страната ни са съответно Германия и Турция. В топ 10 за периода януари-октомври 2019 са още туристическите посещения от Република Северна Македония, Украйна, Великобритания, Русия, Полша и Сърбия. ", "date": "2019.11.28", "title": "Над 8 милиона чуждестранни туристи са посетили България за 10 месеца"}
{"url": "http://www.cross.bg/danailov-stefan-pamet-1619041.html", "text": "/КРОСС/  Мачовете от предстоящите кръгове в Първа и Втора професионална лига ще стартират с едноминутно мълчание в памет на големия български актьор, общественик и приятел на футбола Стефан Данаилов, съобщиха от БФС.Ръководството на Българския футболен съюз изказва искрените си съболезнования към близките и приятелите на великия българин ", "date": "2019.11.28", "title": " БФС: Минута мълчание в памет на Стефан Данаилов преди мачовете "}
{"url": "http://www.cross.bg/shabla-rihter-magnityd-1619044.html", "text": "/КРОСС/  Земният трус е усетен в 13,37 ч. с епицентър на 18 км югоизточно от Шабла и на 67 км източно от Варна, с дълбочина 10 км, уточнява Европейският сеизмологичен център.По данни на Геофизичния институт на БАН земетресението е с магнитуд 2,9 по скалата на Рихтер. ", "date": "2019.11.28", "title": "Земетресение с магнитуд 3,2 по Рихтер е усетено край Шабла "}
{"url": "http://www.cross.bg/kotooshy-symo-borisov-1619024.html", "text": "/КРОСС/  Министър-председателят Бойко Борисов се срещна с българския състезател по сумо Калоян Махлянов - Котоошу. \"Сумото е императорски спорт, най-популярният в Япония, а както неведнъж съм казвал Котоошу е посланик на страната ни и на Европейския съюз. Гордеем се, че има хора като него, които прославят държавата ни\", каза министър-председателят по време на срещата.Котоошу бе първият българин, приет през 2002 г. за подготовка в професионална сумо школа в Токио. Дълго време той се състезава в елитната дивизия на професионалното сумо „Макуучи\", а през януари 2006 г. получава ранг „Озеки\". Печели „Купата на императора\" и става първият европеец, завоювал този трофей. В момента най-известният български сумо боец се занимава с развитието на собствената си школа „Наруто бея\" в Япония. Котоошу разказа пред премиера Борисов, че се е посветил на треньорската дейност.Калоян Махлянов - Котоошу пристигна у нас по повод честванията на 60 години от предлагането и разпространението на българското кисело мляко в Страната на изгряващото слънце. В последните десетилетия то заема впечатляващия дял от 20 % от пазара в Япония като неговата популярност превъзхожда редица световноизвестни марки. В рамките на срещата премиерът Борисов и Котоошу обсъдиха още развитието на спорта сумо у нас, проекти, които биха го популяризирали и активности в тази посока. ", "date": "2019.11.28", "title": "Премиерът: Котоошу е посланик на страната ни и на ЕС"}
{"url": "http://www.cross.bg/avariral-vodoprovod-blokira-trafika-chepelare-progled-1619026.html", "text": "/КРОСС/  Временно движението по път II-86 Чепеларе - Проглед в чертите на гр. Чепеларе се ограничава поради авария на водопроводната мрежа.Трафикът се осъществява през уличната мрежа на гр. Чепеларе. Шофьорите е необходимо да карат с повишено внимание и съобразена скорост, като спазват пътната сигнализиация. ", "date": "2019.11.28", "title": "Аварирал водопровод блокира трафика Чепеларе-Проглед"}
{"url": "http://www.cross.bg/radev-detza-initziativa-1619023.html", "text": "/КРОСС/  На 29 ноември, петък, президентът Румен Радев ще обяви началото на 17-ото издание на благотворителната инициатива „Българската Коледа\", която се провежда под патронажа на държавния глава в помощ на болни деца. Темата и целите на кампания 2019/2020 ще бъдат представени в 14.00 часа в университетската болница „Света Марина\" във Варна.Президентът Радев ще отчете и резултатите от кампания 2018/2019 на благотворителната инициатива, чийто фокус беше подкрепата за деца с тежки заболявания и увреждания. Те получиха възможността за диагностика, лечение, рехабилитация, медицински изделия и помощни средства, благодарение на даренията на хиляди българи.Държавният глава и неговата съпруга Десислава Радева ще се срещнат с лекари и деца - пациенти на УМБАЛ „Св Марина\". ", "date": "2019.11.28", "title": "Президентът Радев ще обяви началото на „Българската Коледа“ във Варна"}
{"url": "http://www.cross.bg/modna-kolektziya-ikona-1619025.html", "text": "/КРОСС/  Академията за мода организира уникален ревю-спектакъл по повод годишните награди за стил и елегантност „БГ модна икона\". Престижното отличие ще бъде връчено на официална церемония в началото на месец декември. По традиция събитието включва представяне на актуални колекции на български и чуждестранни модни къщи. Специални гости на ревю-спектакъла ще бъдат носителите на приза „Златна игла\" през годините: Невена Николова, Жана Жекова, Евгения Живкова, София Борисова, Мариела Гемишева, Милка Александрова-Бучи, Антония Йорданова, Теодора Спасова, Елена Златева, Меги Петкова и Николай Божилов.Талантливи млади дизайнери - студенти на проф. Любомир Стойков от Национална художествена академия, специалност „Мода\", също ще покажат свои произведения. Водеща на ревю-спектакъла и официалната церемония за връчване на приза „БГ модна икона 2019\" ще бъде очарователната Гери Дончева.  Радослава Лазарова - „Най-добър млад дизайнер\" за 2019-та година, ще открие модните дефилета с избрани предложения на модна къща „Блинк\" от колекция „Отражения\" 2020. Носителят на „Златна игла\" на Академията за мода - дизайнерът Христо Чучев, ще представи актуална официална колекция. Част от своята най-нова колекция сватбени рокли за 2020-та година ще покаже модна къща Paloma Fashion с дизайнер Поля Кинова, отличена със „Златна игла 2019\" за булчинска мода.Три бранда ще представят за първи път самостоятелни колекции по време на ревю-спектакъла на Академията за мода. „Брилянтин-Бургас\" - официален представител за България на световния моден бранд Sherri Hill ще покаже избрани предложения на известната американска дизайнерка. Terry`s Fashion Style с дизайнер-художник Тери Караиванова ще представи колекция „Цветя и пеперуди\" - официални и абитуриентски облекла за сезон 2019-2020 г. Дизайнерският екип Валентина и Йоана Дочеви - майка и дъщеря, ще покажат рокли - уникати на луксозния моден бранд Myoo Couture, създаден през 2016 г. в Берлин. Дебютно участие в „БГ модна икона 2019\" ще има и младата дизайнерка Доротея Борисова.Аксел Харди, отличена със „Златна игла 2019\" за модна иновация, ще представи дамска колекция „Тя\" - изцяло безшевна, изработена от фини плетива с 0 % отпадък. Колекцията е създадена специално за ревю-спектакъла„БГ модна икона 2019\".  Диляна Матеева, дизайнер на модния бранд Art.Look, ще презентира колекция „Женски правила\" за сезон есен-зима 2019-2020, вдъхновена от борбата на жените за равноправие. Дръзка, различна и провокативна колекция Moonlight 2020 с бутикови дамски рокли и мъжки костюми, вдъхновени от лунното сияние, ще покажат Десислава и Никола Карадамянови - дизайнери на модна къща „Бандерол\". По покана на проф. Любомир Стойков със свои дебютни произведения в ревю-спектакъла ще участват негови студенти по мода от Националната художествена академия: Анелия Антова, Давид Стояновски (Сърбия), Ирина Матов (Сърбия), Лора Лилова, Мария Рупова, Тао Цинюй (Китай), Лю Инджун (Китай), Рима Юнис (Израел), Иванина Иванова, Мария Атанасова и Мохамед Сахиб (Индия).  „БГ модна икона 2019\" се реализира с любезното съдействие на: Кафе „Лаваца\", А1, „Коника Минолта Бизнес Солюшънс България\", „Витоша Парк Хотел\", Sagax, Vinopoly „Неделя\", Kwiat, MAC Cosmetics, „Бюти клуб\", Hair Box, „Рай кетъринг\", „Жарден Флорист\" и „Фендора\".", "date": "2019.11.28", "title": "Академията за мода организира уникален ревю-спектакъл  „БГ модна икона\""}
{"url": "http://www.cross.bg/portfeiil-icard-plashtaniyata-1619027.html", "text": "/КРОСС/  Над 75% от използващите дигитален портфейл в България са мъже. 31% от всички потребители живеят в София, 15% са във Варна, 6% - в Пловдив. 1/3 от тези хора са на възраст между 26 и 35 години, а под 1% надхвърлят 66 години, сочат данни на най-големия български дигитален портфейл iCard за периода май-октомври 2019 г.Най-популярната услуга в портфейла за периода са плащанията онлайн (51%), които изпреварват 3 пъти втората услуга в класацията - плащане на POS терминал (16%). Броят на плащанията онлайн е най-малък в понеделник и достига своя пик в събота, докато стойностите на плащанията на POS терминал държат стабилно ниво във всички дни от седмицата.Най-малко потребители пазаруват онлайн рано сутрин, а в пиковите зони между 14:00 и 19:00 ч. броят на трансакциите надхвърля 20 000 на час. При плащанията на POS терминал пиковете са в средата (12:00 - 13:00 ч.) и края на работния ден (18:00 - 19:00 ч.). Дигиталният портфейл се използва най-често за плащания в супермаркети, ресторанти и заведения, търговски центрове, а в интернет - за пазаруване в големи български и международни магазини, за онлайн абонаменти и игри.Близо 500 000 души в цяла Европа използват българското платежно решение iCard. Дигиталният портфейл е пуснат на пазара в началото на 2018 г. и към днешна дата е спечелил доверието на над 300 000 потребители на водещи пазари като Италия, Франция и Англия. Отскоро засилен интерес към iCard има и в Румъния, която има потенциал да изпревари дори водещи пазари като италианския. Сред основните предимства на портфейла са безплатната му инсталация и регистрация, липсата на каквито и да е месечни такси, възможността да се плаща с телефон, както и да се правят мигновени преводи на пари между потребителите му.iCard e единственият дигитален портфейл в България, който предлага на клиентите си захранване на сметки в брой посредством верига от собствени банкомати, разположени в моловете в големите градове в страната, както и на каса в партньорските мрежи на OMV и FastPay. Само българското платежно решение предлага и възможността за плащане с NFC аксесоари, както и създаването на виртуални GiftCard - карти с персонализиран дизайн и мигновеното им изпращане директно в мобилния портфейл на получателя. Отскоро потребителите на iCard могат да плащат бързо и лесно данъците си в София и Варна.  ", "date": "2019.11.28", "title": "Над 75% от използващите дигитален портфейл у нас са мъже"}
{"url": "http://www.cross.bg/patzienti-gabrovski-bolnitza-1619029.html", "text": "/КРОСС/  Постепенно се възстановява нормалният процес на работа във Второ вътрешно отделение на болница \"Пирогов\" след вчерашния взрив и последвал пожар, при който загинаха двама пациенти. Щетите вече са установени. Започва укрепване на една от стените, пострадала от взрива, каза заместник-директорът на спешната болница проф. Николай Габровски:\"Надяваме се в кратки срокове тази част от отделението да бъде възстановена. На практика е изолирана в момента от останалата част от отделението. Направихме, разбира се, реорганизация, при която бяха дислоцирани в различни отделения пациенти и в момента бих казал, че възстановяваме нормалния ритъм на работа. Да, в отделението има пациенти\".Продължава разследването на причините за инцидента и не се изключва версията за възможно възпламеняване на кислородната система след запалване на цигара. Проф. Николай Габровски коментира тази хипотеза:\"Нарушения на вътрешния ред за съжаление понякога се случват от пациенти и имаме много сериозен проблем с това. Доколкото знаем, единият пациент със сигурност е бил пушач. Това е факт, но ние нямаме основание да твърдим, че има връзка между едното и другото и не бих го направил, докато няма категорични заключения\".Няма да има проблем с лечението на тежките случаи на заболявания при деца\"И досега сме си помагали с колегите от Педиатрията, просто сега това ще стане при по-голяма интензивност\". Така проф. Габровски коментира информацията, че „Пирогов\" трябва да поеме част от спешните пациенти на Специализираната детска болница \"Проф. Иван Митев\". Вчера от там обявиха, че временно спират приема пациенти за интензивно лечение, поради напускането на анестезиолози. Проф. Габровски коментира готовността на „Пирогов\" да се справи със създалата се ситуация:\"Ние ще поемем част от тези най-тежки случаи, което, в интерес на истината, в някаква степен винаги сме правили в колаборация с тях. Просто ще трябва да се стиковаме и да могат екипите да уточнят кой какво точно ще върши, но при всички случаи мога да успокоя столичани, че с лечението, особено на тежките случаи на заболявания при деца, няма да има проблем. Ще бъде направено всичко възможно те да имат спокойствието, че има къде да отидат и към кого да се обърнат, когато има такъв проблем\", каза проф. Габровски.До възстановяване на нормалната дейност на Детската болница „Проф. Иван Митев\" спешни пациенти ще приемат и Националната кардиологична болница и УМБАЛ \"Александровска\". ", "date": "2019.11.28", "title": "Проф. Габровски: Няма да има проблем със спешното лечение на деца"}
{"url": "http://www.cross.bg/makedoniya-severna-putya-1619031.html", "text": "/КРОСС/  Камион с българска регистрация, превозващ мигранти, катастрофира в Северна Македония, на пътя между Свети Никола - Куманово, съобщават медиите в западната ни съседка.В камиона пътували 25 души - 15 афганистанци, деветима пакистанци и един иракчанин. 7 от мигрантите са деца.Ранените са транспортирани за лечение в болницата в Куманово.Властите уточняват, че катастрофата е станала в сряда, като все още не е ясна причината камионът да излезе от пътя. ", "date": "2019.11.28", "title": "С български камион: 25 мигранти пострадаха при катастрофа в Северна Македония"}
{"url": "http://www.cross.bg/krim-chast-ryska-1619030.html", "text": "/КРОСС/  Украйна разкритикува „Епъл\", че показва анексирания Кримски полуостров като част от Русия и че на технологичния гигант „не му пука\" за болката на украинския народ, предаде АФП.В сряда руските депутати обявиха, че „Епъл\" се е съобразил искане на Москва Крим да се показва като руска територия на карти и приложения за времето.Украинският външен министър Вадим Пристайко настоя в Туитър американската компания „да си гледа технологиите, тъй като глобалната политика не е силната ѝ страна\":„Представете си, че най-големият ви враг открадне ваши дизайни и идеи, години на работа и част от сърцето ви, а след това на някой невежа не му пука за вашата болка. Така се чувстваме ние, когато наричате Крим руска земя\".От вчера полуостровът и най-големите му градове - Симферопол и Севастопол, са показвани като руска територия на приложенията на „Епъл\", когато се използват в Русия.Гугъл от свoя страна не идентифицира Крим нито като руски, нито като украински на своите карти.Русия го анексира през 2014 г. в стъпка, която бе осъдена от по-голямата част от глобалната общност. ", "date": "2019.11.28", "title": "Украйна се обиди на „Епъл“ заради Крим"}
{"url": "http://www.cross.bg/sistemata-mihaiilov-kriza-1619012.html", "text": "/КРОСС/  \"Проблемите в българското здравеопазване се задълбочиха сериозно през последните години. Има кадрова криза, има криза на доверието на самите професионалисти към системата - не само нацията не е удовлетворена от медицинските грижи, които получава, но и хората, които са ангажирани с даването на тези грижи, не се чувстват комфортно и израз на това са протестите на специалистите. Всичко това, заедно с изтичането на младите специалисти от страната, не от вчера\". Това заяви проф. Георги Михайлов, народен представител от ПГ \"БСП за България, пред БСТВ. Като основни проблеми на здравната система той посочи начина, по който тя се финансира и начина, по който се отчита тази система чрез клинични пътеки и търговски дружества. Според него средствата в системата биват манипулирани по начин, по който се обогатяват едни и  системата се поставя на изпитание като цяло - в нея не могат да се впишат повечето лечебни заведения, освен тези, които карат своите пациенти да си платят всичко до стотинка, което касата не финансира - т.е. те са платени. \"Това се вижда и в твърденията на сегашния управител на НЗОК, който тези дни каза съвсем откровено, че това е най-десният възможен модел на здравеопазването. Но ние не сме най-вдясно от редицата по доходи, по възможности на нацията, по БВП на глава на населението\", каза проф. Михайлов. Той каза още, че е  необходима тежка реформа, но тя е наложителна да се направи сега и посочи, че вече 3 години подред се  гласува структурата на един бюджет, който се увеличава, но той не носи удовлетворение. Според него изказването на здравния министър, че ще има реформа през 2021 г. е проява на  политическа неудачност, тъй като това е  година на парламентарни избори и никоя политическа сила не би си позволила тогава да прави реформи.Според народния представител на левицата намесата на министър-председателя във временното отстраняване на директорите на болниците не е правилна. \"На всеки е ясно, че ръчно управление на държавата не може да се осъществява. Тя е една многоетажна, много сложна структура и всяка хвърлена непремерена фраза може да се върне като бумеранг. Не е работа на премиера да решава кой трябва да бъде отстранен, а е работа на принципала, на министерството на здравеопазването да създаде такава организация, каквато явно няма. Ние в момента сме в една сага на съдебни битки между различни институции дали може да се мисли за строителство на детската болница 30-40 години след началото на нейния строеж. Националната педиатрична болница, в сегашния си вид, няма изобщо възможността на реанимацията на Пирогов\", каза още проф. Михайлов. Според него системата не е подготвена и липсва цялостно решение за здравеопазването. Всичко това той си обяснява със съществуване на сериозни интереси зад здравния министър, които оказват натиск системата да не помръдне в посока на позитивна промяна.  ", "date": "2019.11.28", "title": "Георги Михайлов: Има криза на доверието на здравните специалисти към  системата"}
{"url": "http://www.cross.bg/razkazva-koraba-nikolaii-1619011.html", "text": "/КРОСС/  Точно преди 8 години за едни българи животът започва отново. Екипажът на кораба „Ина\", арестуван в Гърция  по обвинение  в  контрабанда на 3000 мастербокса цигари, е освободен. Шестимата български моряци се бореха за свободата си.  Годините минават, но случката завинаги промени живота на шест български семейства.Николай Туртов е главен механик на кораба „Ина\" през лятото на 2011 година. Рейсът върви почти по план до 21 юни - ден, който Николай си спомня много ясно и днес.Едната сутрин ме събуждат и ми казват: „Шефе, ела да видиш какво става\". Гледам един голям военен кораб до нас, разказва Николай Туртов.Документите на кораба са взети от гръцките власти, а военната машина ги съпровожда до пристанището в Елевсина.Капитан, дали на командосите или на кораба, но с пистолет в главата го водех из кораба да му показвам какво е, що е, разказва Николай Туртов.След  престой в ареста моряците излизат за кратко, за да намерят кой да им плати гаранцията.Разбрахме, че трябва да ангажираме институциите като външно министерство.Всички се изпокриха и отникъде никаква помощ. А тях ги грозеше отново влизане в затвора до делото, разказва Красимира Туртова. През това време аз се свързах с г-н Валери Симеонов и му казах, че в Гърция бедстват шестима български моряци при такива и такива условия. Той се свърза с тях, разказва още Красимира Туртова.Помъчи се да ни убеди, че нещата ще се оправят и ще направят всичко възможно да бъдем спасени. Това бяха съвсем други думи, разказва Николай Туртов.Гаранцията е платена, а моряците освободени под домашен арест. Те намират квартири, наши сънародници в Гърция им помагат с дрехи. В църквата има дават и храна.След 6 месеца в бедствено положение в Гърция, на 1 декември 2011 година тръгват за България с кола.Караха много бързо. Имаше някакъв страх, че това нещо може да спре, може да ни арестува и да ни върнат обратно. Вече границата я наближавахме, всичко стана като на сън, разказва Туртов.В делото срещу моряците всички без помощник-капитана са оневинени.Семействата ни понесоха много морални загуби, за материалните няма да говорим. Тогава си преброихме отново приятелите - те останаха много, много малко. Стресът повлия, поразболяхме се доста, сега все още лекуваме травмите от събитията, разказва Красимира Туртова.Освен хора, на които да благодари, Николай Туртов има и хора, на които да прости - това е собственикът на кораба „Ина\" Георги Мишков, за когото смята, че е виновен за съдбата им. Така случаят с кораба „Ина\" е простен, но не и забравен след 8 години. ", "date": "2019.11.28", "title": "Каква е съдбата на българските моряци, обвинени в контрабанда в Гърция?"}
{"url": "http://www.cross.bg/slyzhitelka-bili-leva-1619010.html", "text": "/КРОСС/  Самоличността на мъжа, за когото се твърди, че е получил близо 1 милион лева от банкова служителка, е установена. Предстои да се докаже дали той наистина е съучастник в престъплението. Това заяви в ефира на Нова телевизия „Здравей, България\" окръжният прокурор във Варна Красимир Конов.Предвиденото наказанието за служителката е затвор за 10 години или повече. Служителката е задържана за срок до 72 часа. Ще бъде решено дали тя ще бъде задържана за постоянно , поясни Конов. Той допълни, че засегнатите хора са около 30.Във вторник 38-годишната специалистка Невена Й. беше арестувана за източване на 1 милион лева от сметки на клиенти. Сигнал за деянието е подаден от финансовата институция, съобщиха от прокуратурата. Средствата са били превеждани на мъж от Монтана, с когото банковата служителка се запознала в интернет. За трите години виртуална връзка Невена Й. изпращала с колети по куриерска фирма присвоените средства. Освен тях тя и баща й изтеглили кредити, които също били изпратени на мъжа, както и средствата от влоговете на двамата й родители. Първите средства, които изпратила на своя виртуален приятел, били лични. ", "date": "2019.11.28", "title": "Установена е самоличността на мъжа, получил близо 1 милион лева от банкова служителка"}
{"url": "http://www.cross.bg/danailov-donkin-beshe-1619013.html", "text": "/КРОСС/  Сълзи, аплодисменти и спомени за цял живот. Така България изпраща големия актьор Стефан Данаилов. Любимият на поколения българи артист ни напусна след дълго боледуване.За историята на едно 40-годишно приятелство на сцената и в живота със Стефан Данаилов разказа в студиото на „Тази сутрин\" директорът на Народния театър „Иван Вазов\" Мариус Донкин. Той сподели, че има незаменими хора и великият актьор е един от тях. Нашето приятелство се разви много особено, не пламна изведнъж. Имаше години, в които ние се разминавахме в театъра - той беше партиен секретар, но никога не съм чул укор от него, нито някаква ирония. Човек, който обичаше и уважаваше всички - сърцето и портфейлът му бяха отворени за всички, каза още Донкин.Директорът на Народния театър сподели за едно творческо преживяване с Данаилов, което описва взаимоотношенията им. Имаше една пиеса, която ние играехме само двамата, казваше се „Енигматични вариации\", това беше момент, в който той преживяваше депресия заради отношението на хората към него, периодът, в който го обиждаха. Затваряйки се вкъщи, той успя да прости на тези хора. Занесох му пиесата и казах: „Прочети я и виж какво мислиш\". На другия ден той ми отговори, че му е харесала, но хората няма да ни разберат - изиграхме тази пиеса над 100 пъти, посочи Донкин. По думите му между тях винаги е имало честност и отдаденост. От Данаилов е научил, че хората трябва да бъдат заедно, да се обичат и да се уважават. Донкин заяви, че Ламбо е един от малкото хора, които не са се променили, въпреки славата и политическата обвързаност. Той беше достоен, имаше вярата и силата в убежденията си. Това, което мислеше - той го правеше. Интуитивно, хората разбираха това и продължиха да го обичат. Той беше човек, който се грижеше за учениците си, след като излязат от Академията, допълни артистът.Донкин посочи, че ясно си спомня последния разговор с Данаилов - описа го като безмълвен. Беше в болницата, хванах го за ръката, помилвах го, а той само се обърна, погледна ме и ме стисна. Това е повече, отколкото да си говорим. Аз знам, че ще продължа да си говоря с него, знам, че ще ме съветва, знам, че ще ми помага - просто няма да го виждам, сподели още директорът на Народния театър. ", "date": "2019.11.28", "title": "Сълзи и аплодисменти за Стефан Данаилов"}
{"url": "http://www.cross.bg/vuzdyha-vuzdyh-doma-1619014.html", "text": "/КРОСС/  Измерването на качеството на въздуха у дома е изключително трудно. Как да разберем доколко е мръсен въздуха и какви мерки трябва да бъдат предприети е въпрос, на който редица домакинства търсят отговор непрестанно.Един от най-ефикасните инструменти за решаване на този нарастващ проблем е и пречиствателят за въздух LG Puri Care, който освен, че успява да пречисти и най-фините прахови частици, разполага и с функция за следене на качеството на въздуха. Благодарение на свързаността си с мобилната апликация LG ThinQ, потребителят може в реално време да следи състоянието на въздуха у дома, елиминирайки всички притеснения на съвременното домакинство.Разполагайки с 360º филтрираща система с 6 степени на пречистване, пречиствателят е отлично оръжие срещу мръсния въздух. LG Puri Care успява да засече и пречисти дори най-фините прахови частици с размер PM 1.0., които проникват в белите дробове и могат до доведат до редица здравословни усложнения.Освен за следене на качеството на въздуха в реално време, апликацията ThinQ позволява на потребителя да управлява Puri Care независимо дали е у дома или от офиса. С няколко клика на телефона, всеки може да настрои режима, скоростта на пречиствателя, както и да активира допълни функции като задействане на йонизатор или включване на опция за люлеене на усилвателя за оптимално разпръскване на пречистения въздух.   ", "date": "2019.11.28", "title": "Оръжие за измерване на мръсния въздух у дома"}
{"url": "http://www.cross.bg/vaptzarov-nikola-dekemvri-1619018.html", "text": "/КРОСС/  От 29-и ноември стартира Програмата по повод честванията на 110-годишнината от рождението на поета Никола Вапцаров. Тя започва с конкурс на стихове за Вапцаров.Никола Вапцаров е единственият българин със Световна награда за мир.На 2-ри декември ще се проведе среща на възпитаниците на Военно-морското училище във Варна с колектива на училище \"Никола Вапцаров\" в морската столица. Пълна със събития е датата 7-и декември: В 09.00 ч. ще се проведе тържествено поднасяне на цветя пред паметника на Вапцаров в София на ул. \"Московска\", в 11.30 ч. е срещата с чуждестранни издатели и преводачи на творчеството на поета, в 16.00 ч. се открива изложбата \"Чака ме светът\" в Литературния музей на Никола Вапцаров в София, а в 18.00 ч. е концертът в зала 7 на НДК, под патронажа на президента Румен Радев.В концерта ще участват много актьори, музиканти и певци, мултимедийно ще бъдат представени документални кадри от живота на Вапцаров, ще прозвучат негови стихове.Тържествата продължават и на 8-и декември, за когато е предвидена среща с колекстива на училище \"Никола Вапцаров\" - гр. Пловдив.На 9-и декември ще се проведе среща с ръководството на Община Бяла Слатина и колектива на училище \"Никола Вапцаров\" в града.На 10-и декември в читалище \"Никола Вапцаров\" събитието ще почетат жителите на гр. Шипка. На 12-и декември ще се проведе среща с колектива на на Военното училище и Военният архив във Велико Търново. ", "date": "2019.11.28", "title": "Започват тържествата в чест на 110-годишнината от рождението на Вапцаров"}
{"url": "http://www.cross.bg/elektroenergiya-potreblenieto-elektro-1619020.html", "text": "/КРОСС/  С понижаване на температурите потреблението на електроенергия традиционно се повишава. Статистиката показва, че през зимата консумацията на електроенергия отбелязва ръст от 30-40% спрямо потреблението през септември. Това се отразява и върху размера на месечните фактури. Изследвания сочат, че 70% от сметката за електроенергия на четиричленно домакинство през периода декември - февруари е за отопление и затопляне на вода, а останалите 30% се разпределят между готвене, миене на съдове, пране, осветление и други електроуреди.Тъй като консумацията е основен фактор при формиране на сметката за ток, „ЧЕЗ Електро България\" АД призовава към разумно потребление и прилагане на мерки за енергийна ефективност. Съветите в тази посока, освен със саниране на жилището и избор на уреди с висок енергиен клас, са свързани и с промяна на навиците и начина на мислене. Някои от действията не изискват нито специални усилия, нито закупуването на нови уреди, но със сигурност водят до по-голям контрол на разходите за електроенергия в домакинствата без да нарушават комфорта в дома.Икономии при отоплението с електроуреди през зимата могат да се постигнат с намаляване на температурата в помещенията с 1 градус. Това ще понижи потреблението на ток с до 10%. Разходите за подгряване на вода ще се намалят също с до 10%, ако температурата на нагревателя се понижи от 60°C на 55°C. Използването на енергийно ефективни лампи, прането на дрехи на 30°C, изключването на електроуреди от мрежата, когато не се използват, са част от мерките, изискващи малки или никакви инвестиции, които също водят до намаляване на месечните сметки за ток. Полезна информация и други практични съвети за пестене на енергия в дома са публикувани на корпоративния уебсайт www.cez.bg, в раздел „За клиента\",  и във фейсбук-профила на „ЧЕЗ Електро България\" АД на @cezelectrobg.", "date": "2019.11.28", "title": "ЧЕЗ Електро призова за разумно потребление на електроенергия "}
{"url": "http://www.cross.bg/butur-viziya-trump-1619019.html", "text": "/КРОСС/  49-годишната първа дама на САЩ избра велурена визия за традиционното помилване на пуйката по случай Деня на благодарността.След ритуала семейство Тръмп се качи на хеликоптер от Белия дом и замина за Флорида. Мелания бе с изцяло есенна визия от велур от кафяво двуредно манто от Burberry, прибрано с широк колан в талията. Класическата визия с военна кройка бе с дължина до коляното.Ботушите Saint Laurent на първата дама бяха перфектно съчетани с мантото. Тя не изневери на стила си, залагайки и на големи слънчеви очила с правоъгълен профил.На тръгване за Флорида Мелания и Доналд се държаха за ръце. Президентът на САЩ бе облечен в типичния си стил, като този път разнообрази визията с червена вратовръзка на бели точки.С президентската милост бе удостоен Бътър - 21-килограмов пуяк, на когото Тръмп пожела \"много късмет\", а също така спаси от участта да бъде сервиран до него на празничната трапеза и партньора на Бътър - 20-килограмовия Бред.Тръмп се пошегува, че Бред и Бътър (Хляб и Масло) са тренирани да запазват спокойствие при всякакви услoвия, \"което ще бъде много полезно, защото вече са получили призовки да се явят в килера на Адам Шиф в четвъртък\". ", "date": "2019.11.28", "title": "Манто от велур избра Мелания за традиционното помилване на пуйката"}
{"url": "http://www.cross.bg/zayavi-kingstun-kanada-1619022.html", "text": "/КРОСС/  Малък самолет се разби в източната част на Канада в сряда вечерта. Има и жертви, пише БГНЕС.Местният информационен канал Глобал Кингстън заяви, че катастрофиралият самолет е едномоторен Пайпър ПА-32Р, който може да побира до шест души,и е обявен за изчезнал.Инцидентът е станал в близост до град Кингстън в Онтарио. Полицията заяви за Глобал Кингстън, че няма да предостави подробности за броя на жертвите, докато разследването не приключи.В изявление на своя уебсайт Съветът за безопасност на транспорта на Канада заяви, че ще изпрати екип от следователи на местопроизшествието в началото на днешния ден. ", "date": "2019.11.28", "title": "Самолет се разби в Канада, има жертви"}
{"url": "http://www.cross.bg/godini-proekt-samo-1619021.html", "text": "/КРОСС/  79-годишен мъж почина по време на протест срещу презастрояването в пловдивския район \"Южен\" тази сутрин, съобщи Plovdiv24.Местни жители се обявиха срещу плановете да бъде изграден жилищен комплекс в едно от междублоковите пространства в кв. \"Кючук Париж\", което от години се ползва за игрище на децата в квартала. По проект в карето между старите панелени блокове трябва да изникне нов комплекс с над 16 хиляди кв. метра разгъната площ. Живеещите наоколо твърдо се противопоставят на инвестиционните намерения и протестират в защита на тази зелена зона.По думите на другите протестиращи, починалият мъж се е грижил за градинката, която по план трябва да бъде застроена, и е преживял тежко ставащото. Той е припаднал, извикана е линейка, но въпреки усилията на лекарите е починал.Теренът, върху който трябва да се строи, е частна собственост, реституирана на наследниците на рода Калпакчиеви, защото именно тук се е намирала тяхната фабрика за тухли. Преди години те го продават, а само преди месец Илиян Филипов, го купува заедно с вече изготвен проект за строеж на шестетажна сграда. Искането за промяна на устройствения план е от 2006 г. по правилата на стария ЗУТ, когато режимът за информиране на съседите е бил \"само уведомителен\". Тогава жалбите на хората са били отхвърлени и предишният собственик е получил правото да строи на това място. През 2017 г. общината е издала и строително разрешение.\"Защо този строеж не го започнаха преди изборите? Защо районният кмет Костадин Язов, който е кмет от 12 дни, каза, че ще има зелени площи и паркове за нашите деца?!\", възмущават се хората.От Инициативния комитет са категорични, че ще направят всичко възможно, за да спрат строежа. Вече са сезирали и прокуратурата.Снимка Plovdiv24", "date": "2019.11.28", "title": "Мъж почина на протест срещу презастрояването в Пловдив"}
{"url": "http://www.cross.bg/tzentralata-danailov-kniga-1619036.html", "text": "/КРОСС/  От днес във фоайето на централата на БСП е поставена съболезнователна книга в памет на великия Стефан Данаилов.Всеки, който желае, може да изрази своите съболезнования в книгата всеки ден от 9:00 до 17:00 ч. ", "date": "2019.11.28", "title": "Съболезнователна книга в памет на Стефан Данаилов в централата на БСП"}
{"url": "http://www.cross.bg/balkanite-atlet-byagane-1619028.html", "text": "/КРОСС/  Ивет Лалова-Колио беше избрана за \"Атлет на Балканите\" на деветата Гала на Асоциацията на балканските атлетически федерации (АБАФ) в Сърбия.Българската атлетка стана седма на 200 метра гладко бягане на Световното първенство в Доха и е двукратна балканска шампионка от състезанието в Правец.Тя получи отличието си от Свободан Бранкович, вицепрезидент на АБАФ и генерален секретар на Сръбската атлетическа федерация. За Лалова-Колио това е втори приз за №1 на Балканите след 2011 година.Лалова вече има квоти и за двата спринта в Токио. През май тя си осигури участие на пети олимпийски игри, като взе квота на 200 м. В края на август спринтьорката направи най-бързото си бягане на 100 м от 2013 г., с което си заслужи място в Токио и в тази дисциплина.При мъжете първи \"Атлет на Балканите\" е Амел Тука (Босна и Херцеговина), сребърен медалист на 800 метра гладко бягане от Мондиала в Доха. ", "date": "2019.11.28", "title": "Ивет Лалова е \"Атлет на Балканите\" за 2019"}
{"url": "http://www.cross.bg/simeonov-zayavi-valeri-1619004.html", "text": "/КРОСС/ Не е справедливо да ме изкарват обществен враг номер 1, не е човешко. Платих си своята цена. Не съжалявам, че съм освободил вицепремиерския пост\". Това заяви в предаването „Здравей, България\" Валери Симеонов. Повод за коментара му станаха протестите на майките на деца с увреждания, които протестират срещу избора му за заместник-председател на НС.„Първата фаза на протестите беше успешна от тяхна гледна точка. Аз се извиних, подадох оставка. Но важното е, че трите законопроекта, за които настояваха те, бяха приети в НС\", коментира Симеонов.„Осъзнавам, че съм по-различен в политически план, използвам по-остри изрази. Но в продължение на 1 година работя върху себе си\", заяви още Симеонов. Той сподели, че знае какво е да имаш болен човек в дома си - и дядо му години наред е бил на легло, и майка му в момента е в такова положение от 7 години.„Помагал съм на много хора с инвалидност. Не съм този сатана, който ме описват\", заяви Симеонов и изрази готовност да се види с протестиращите майки на деца с увреждания.Симеонов коментира и повишаването на данъците в София.„Неприятна и болезнена, но необходима мярка\", заяви Симеонов за по-високия данък за по-замърсяващите автомобили.  „Съобразно изискванията на ЕС, това е неизбежно\".Глоби за стаите под наем в онлайн платформите - какво ще се промени за туристите?Той коментира и предложението нерегламентираното отдаване на стаи в онлайн платформи да се санкционира.„Става въпрос за следното - дали държавата да се прави, че не вижда беззаконието, или да осигури еднакви условия за всички, които предлагат хотелиерски услуги\", каза Валери Симеонов. ", "date": "2019.11.28", "title": "Валери Симеонов: Не е справедливо да ме изкарват обществен враг номер 1"}
{"url": "http://www.cross.bg/zhelyazkov-ovtza-fermite-1619003.html", "text": "/КРОСС/ Няма риск от заболяване „луда овца\" в България, заяви пред БНР директорът на Агенцията по храните проф. Паскал Желязков.„Заболяване \"луда овца\" няма. То се казва Скрейпи. При него заболяват отделни животни и никой не може да каже как става. То не се предава от животно на животно. Смята се, че се предава с храна\", обясни той в предаването „Преди всички\"„Вината за корупция винаги е лична, не може да хвърляме вина върху цялата Агенция или върху всички хора, които се занимават с животни\", коментира проф. Желязков и добави:„Има случаи, когато нашите служители са подложени на корупционен натиск. Но обикновено хора, които са изрядни, те няма защо да дават подкупи. Призовавам хората да си изпълняват задълженията и изискванията по закон, а който иска след това подкуп от тях и им създава допълнително напрежение, да информират органите на Агенцията и органите по правораздаване\".Изменението на Закона за ветеринарно-медицинската дейност се прави във връзка с повишаване биосигурността на фермите, подчерта проф. Желязков и добави, че това е във връзка с африканската чума по свинете. Според него промените в закона ще решат и въпроса с броя на прасетата, отглеждани в задните дворове на хората. Той отбеляза, че са се натъкнали на задни дворове с по 100 прасета:„Апелирам колегите - нарушителите, които не изпълняват разпоредбите, да бъдат санкционирани, защото след това този бумеранг се връща върху тях\".Проф. Желязков каза още, че в момента официалните ветеринарни лекари не достигат, като има области, в които един ветеринарен лекар отговаря за 3 области. Сега те ще трябва през определен период от време да посещават фермите, с които имат сключен договор за обслужване. Затова:„Ще ограничим дейността на ветеринарния лекар в рамките на общината или съседната община, но близо до обекта\".Идентификационната система е перфектна, категоричен е директорът на БАБХ и обясни:„Тя не е достатъчна, някой трябва да подава данни в тази система. След като регистрираните ветеринарни лекари не контактуват с фермите и фермерите не им подават информация, а регистрираните ветеринарни лекари не вкарват тази информация в системата - какво е виновна системата?\".Той подчерта, че сега е предвидено да се налагат глоби за фермерите, които не подават тази информация. Ако се повтори, подлежи на по-голяма санкция, добави Желязков.Според него за държавата е по-евтино труповете на умрелите животни да се обезвреждат през инсинераторите, а не през екарисажите, иначе цената е една и съща. ", "date": "2019.11.28", "title": "Директорът на БАБХ: Няма риск от \"луда овца\" в България "}
{"url": "http://www.cross.bg/chast-gosti-zakona-1619000.html", "text": "/КРОСС/ Депутатите ще обсъдят днес промените в Закона за туризма на първо четене. Идеята на управляващите - имоти, предлагани чрез електронни платформи, да са с категория като хотелите и къщите за гости - предизвика спорове в туристическия бранш и не беше посрещната еднозначно.В момента човек, който не е търговец по смисъла на търговския закон, може да настанява гости в стаи или къщи за гости, когато те са част от обитаването от него жилище в жилищната сграда. С предлаганите промени се допълва, че това важи и когато тези места за настаняване не са част от обитаваното от отдаващия под наем жилище в блок или жилищна сграда.ГЕРБ и НФСБ се разбраха имотите за краткосрочно настаняване да не се категоризират, а само да се регистрират като туристически обекти.Според Менда Стоянова и Валери Симеонов предложенията, внесени от тях между първо и второ четене на Закона за бюджета, няма да засегнат потребителите, а само ще дадат възможност за регулация.„Всички тези хора да си плащат данъците - както всички останали, които са на светло. Няма за цел нито да се отежнява бизнесът с административната тежест, нито да се спират онлайн платформи, като Booking, Airbnb или други, да оперират на българския пазар\", каза председателят на бюджетната комисия Менда Стоянова.„Те, ако бъдат регистрирани на физически или юридически лица, или точен адрес, а в началото на годината си платят патентен данък и се регистрират в нововъведената на 1-ви октомври единна система за туристическа информация, една огромна част от този бизнес ще излезе на светло\", коментира Христо Проданов от БСП. ", "date": "2019.11.28", "title": "Спорните промени в Закона за туризма влизат за първо четене в парламента "}
{"url": "http://www.cross.bg/pirogov-gabrovski-shtastie-1619002.html", "text": "/КРОСС/ „Възстановен е нормалният ритъм на работа. Проверката на Държавната агенция за метрологичен и технически надзор показа, че взривът в „Пирогов\" не е настъпил заради неизправност на кислородната система\". Това обясни в ефира на „Здравей, България\" директорът на УМБАЛСМ „Пирогов\" проф. Николай Габровски.„Установихме щетите. За щастие няма проблем със сградата. Необходимо е укрепване на една от разрушените стени, но нищо сериозно. В сградата е имало около 80 души. Благодарение на бързата реакция не се е стигнало да по-тежък инцидент, тъй като имаме и хора с двигателни проблеми. Един от дежурните лекари е искал да влезе в стаята, в която е избухнал взривът, за да спасява пациенти, но за щастие е бил спрян. Иначе щеше да има още една жертва\", поясни Габровски.„Имаме пълна документация за поддръжка на съдовете за течен кислород. Имаме и автоматична система за известяване при пожар. В такъв момент всяка секунда е важна. Полицаите са съдействали на пациентите и са им помагали да се евакуират\", каза още директорът на „Пирогов\". ", "date": "2019.11.28", "title": "Проф. Габровски след взрива в „Пирогов”: Възстановен е нормалният ритъм на работа"}
{"url": "http://www.cross.bg/bolnitza-slychai-speshni-1619005.html", "text": "/КРОСС/ Педиатрията, в която беше лекувано 3-годишното дете, което почина след обикаляне от болница в болница, спира приема на спешни пациенти. Причината е, че след обществения отзвук от случая напускат лекари.Спешните случаи се пренасочват към „Пирогов\", Националната кардиологична болница и „Александровска\".Напуснаха най-важните ни специалисти.  В момента имаме само един анестезиолог, който обаче е в отпуск. Надяваме се затварянето на интензивното отделение да е временно. Срокът, който е определен е до 5 януари 2020 г. Дано след отново да можем да приемаме спешни случаи\", заяви в ефира на „Здравей, България\" директорът на педиатричната болница Димитър Калайков. ", "date": "2019.11.28", "title": "Педиатрията в София спира приема на спешни случаи"}
{"url": "http://www.cross.bg/bezhanska-vulna-iioncheva-1619009.html", "text": "/КРОСС/  \"Нужни са конкретни мерки срещу реалната заплаха от нова бежанска вълна към Европа\". Това заяви евродепутатът от Групата на социалистите и демократите в ЕП Елена Йончева. Тя взе участие в дебата за положението в широкия регион на Близкия изток, включително кризата в Иран, Ирак и Ливан, който се проведе в присъствието на Върховния представител на ЕС по въпросите на външните работи Федерика Могерини. „Идвайки от България - една от първите гранични държави на ЕС по пътя на бежанските потоци, бих искала да обърна внимание на ЕП, че ескалация на напрежението създава реална заплаха от нова бежанска вълна към Европа\", каза още Йончева. Тя подчерта, че вижда опасност в намеренията на турската държава да разсели над 2 млн. арабски бежанци в кюрдските райони на Северна Сирия, където в момента се провежда операция на турската армия. \"Считам, че подобно заселване трябва да бъде осъществявано само по свободната воля на бежанците. То не трябва да бъде за сметка на коренното кюрдско население\", добави евродепутатът.Елена Йончева изрази мнение, че една промяна на етническата карта в региона, особено при неустановения мир в Сирия, крие голям риск за нова и дълготрайна бежанска вълна, този път от кюрдски бежанци към страните членки на ЕС. От трибуната на Европарламента в Страсбург тя призова ЕП да предложи международен  механизъм за мониторинг за прозрачност и контрол на процеса. ", "date": "2019.11.28", "title": " Елена Йончева: Нужни са конкретни мерки срещу реалната заплаха от нова бежанска вълна към Европа"}
{"url": "http://www.cross.bg/albaniya-zemetresenieto-dyshi-1619006.html", "text": "/КРОСС/ Увеличава се броят на жертвите след земетресението в Албания. Загинали са най-малко 35 души, сочат последните данни. Ранените са над 650 ранени.Досега изпод развалините на сградите са извадени живи близо 45 души. Търсенето на още оцелели продължава, но в третия ден след земетресението, шансовете да бъдат намерени живи хора намаляват.Трусът с магнитуд 6,4 беше най-силният в региона от 40 години. Той нанесе и много материални щети, на които тепърва ще се прави оценка.И България праща хуманитарна помощ за Албания след силния трус във вторник. В централата на Българския червен кръст ще се подготвят даренията, които ще заминат за най-засегнатите райони. ", "date": "2019.11.28", "title": "Броят на жертвите след земетресението в Албания расте"}
{"url": "http://www.cross.bg/pamporovo-lift-sezona-1619008.html", "text": "/КРОСС/ Нов модерен СПА център, промоционални периоди за настаняване и ски услуги и атрактивен културен календар предлага Пампорово през този зимен сезон, съобщиха от \"Пампорово\" АД, предава БТА.Курортът стартира ски сезона със значителни инвестиции, нови и атрактивни проекти, които да дадат голямо разнообразие и избор, с основната цел да обогатят престоя на всеки турист не само в ски зоната, но и извън нея, уточняват от дружеството.Пампорово продължава подготовката за ски сезон, изпълнен с интересни спортни, театрални и музикални събития, които да разнообразят културния живот в Пампорово и да придадат добавена стойност към ски почивката.За първи път още отсега се предоставя възможността за предварителни резервации с отстъпки до 30 процента от цените за настаняване в различни периоди през сезона, включително и през март, както и промоционална цена на лифт картата в определени периоди през януари.НОВОСТИ В СКИ ЗОНАТАСлед историческото обединение на двете ски зони в Пампорово и Чепеларе преди два сезона, интересът към родопските писти става все по-голям. За предстоящия ски сезон в курорта приоритет ще бъде удовлетвореността и разнообразието за гостите от различни видове нови услуги, свързани не само със ски зоните, но и с много нови активности извън карането на ски.За сезона хит остава лифт картата 2в1, която предоставя неограничено каране по пистите на ски зона Пампорово, неограничено каране по пистите на ски зона Чепеларе, безплатен транспорт между двете ски зони и отстъпка за ползване на ултрамодерния нов СПА уелнес център в хотел Перелик.Още отсега Пампорово обявява промоционални периоди за лифт картите през януари в дните от 6-ти до 10-ти и от 13-ти до 17-ти януари 2020 г. (включително) на цена от 52 лв. за възрастен на ден.Въвеждат се нов вид 6 и 9-дневни лифт карти за делнични дни с възможност за непоследователно ползване, които ще дадат повече гъвкавост и възможност на туристите в курорта да ползват услугата в различни делнични дни.Това е възможност за всички гости да съобразят ски ваканцията си при евентуални промени в плановете си или в случай на лошо време, като използват закупената за непоследователни дни лифт карта в следващ делничен период през сезона.Запазва се традицията за промоционална цена на сезонната лифт карта в предварителна продажба до 01 ДЕКЕМВРИ  на стойност 1025 лв. Въвежда се иНОВА СЕЗОННА ЛИФТ КАРТА САМО ЗА ДЕЛНИЧНИ ДНИна промоционална цена от 700 лв, която ще предостави избор на туристите да изберат по-спокойните делнични дни по време на целия ски сезон. Гостите, закупили един от двата типа сезонни лифт карти, ще могат да се възползват от 30 процента отстъпка за достъп до най-новия ултрамодерен и луксозен СПА уелнес център, който се намира в хотел Перелик. С 15 на сто отстъпка от входната такса за уелнес центъра могат да се възползват и всички останали гости на курорта, закупили всякакъв друг тип лифт карта.Пампорово-Мечи чал е предпочитан и от семейства с малки деца заради отличните условия, които се предлагат в детската ски градина (за деца от 4 до 7 години) и в ски училището (за деца от 7 до 12 години). Поради големия интерес, Пампорово и Мечи чал ще запазят СЕМЕЙНИТЕ ПАКЕТИ С ЛИФТ КАРТИ,които предоставят намаления от 8 до 12 процента от цената на ски картите. За първи път още отсега Пампорово обявява март за семеен месец с 30 процента отстъпка от цената на лифт картите, 30 процента отстъпка от хотелското настаняване в петзвездните хотели \"Орловец\" и \"Перелик\" и 30 на сто отстъпка от ски услугите след 9 март 2020 г. до края на сезона.Запазва се социалната политика към децата и ученическите лагери, като продължава да се предоставят преференциални условия за настаняване и ски услуги, с цел стимулиране развитието на зимните спортове сред подрастващите.Продължават партньорските програми с Българо-американска кредитна банка, БМВ България и Ауто Бавария, А1, ОМВ и младежките карти ISIC, които предоставят отстъпки между 8 и 17 процента от цените на лифт картите, ски услугите и хотелското настаняване в избрани хотели в курорта според условията на програмите и политиката на Пампорово АД. ", "date": "2019.11.28", "title": "Откриват ски сезона в Пампорово "}
{"url": "http://www.cross.bg/selo-snoshti-durva-1619007.html", "text": "/КРОСС/ 56-годишен мъж от село Крупник загина след инцидент с автомобил в трудно достъпна местност при добив на дърва.Сигналът за инцидента е подаден към 17 часа снощи от землището на село Сушица.Той отишъл да набере дърва за огрев в силно пресечена местност.С джипа си потеглил по стръмен наклон. Превозното средство обаче потеглило назад, а шофьорът не могъл да го овладее и той се преобърнал няколко пъти.56-годишният мъж е загинал на място. Към 20 часа снощи е транспортиран за аутопсия от съдебен лекар МБАЛ-Благоевград. ", "date": "2019.11.28", "title": "Мъж загина след като се преобърна с джип край Симитли "}
{"url": "http://www.cross.bg/tema-bolnitza-zhivo-1618991.html", "text": "/КРОСС/Тема: След взрива в Пирогов - На живо: Какви са версиите за инцидента в спешната болницаТема: С колко ще поскъпнат данъците в София през новата годинаТема: Защо Светият Синод призова да се отложи Закона за социалните услугиТема: Ден преди големите намаления. За какво да внимаваме при пазаруванията в \"Черния петък\"Тема: В памет на Стефан Данаилов. Спомените на студентите му и колегитеТема: Спомени за легендата Стефан Данаилов: Историята на едно 40-годишно приятелство. В студиото Мариус Донкин, директор на Народния театър „Иван Вазов\". Тема: Учениците на Мастера - вече театрални звезди! Какво им даде големият актьор? Тема: След взрива в „Пирогов\" - какви са мерките за сигурност в най-голямата спешна болница у нас - коментар на бившия директор д-р Спас Спасков. Тема: На живо от Албания: Как продължават спасителните работи в най-засегнатия от трусовете град Дуръс? Тема: За какво се договориха българският и американският бизнес при срещата си в Белия дом?Тема: Пост на прицел! Ексклузивно - Валери Симеонов отговаря на протестиращите.Тема: Рекордна кражба заради виртуален любовник. Как служителка на банка източи близо 1 млн. лв. от сметки на клиенти?Тема: Истината за взрива. Какво се случи в \"Пирогов\"?Тема: Защо психично болен мъж заплашва съседите си с мачете и газов пистолет, вместо да се лекува в болница?Тема: Спира спешният прием в Педиатрията! На живо - кой що поеме тежките случаи?Тема: Поръчваш луксозно палто, получаваш яке - втора употреба. Защо десетки жени бяха измамени след покупка в интернет? Всичко за схемата - в „На твоя страна\".Тема: Спомени за Мастъра. За уроците и цената на славата - в памет на Стефан Данаилов.Тема: Нов сезон на Hell's Kitchen. Шеф Виктор Ангелов отново търси най-добрите в кухнята. ", "date": "2019.11.28", "title": "Теми и гости в сутрешните блокове на телевизиите"}
{"url": "http://www.cross.bg/voiina-obyavyava-nezavisimost-1618990.html", "text": "/КРОСС/  1414 г. - Чешкият религиозен реформист Ян Хус е арестуван от Инквизицията, една година по-късно е осъден на смърт като еретик и е изгорен на клада.1520 г. - Експедицията на Фернандо Магелан преминава Магелановия проток и навлиза в южно море, което нарича Тихи океан.1729 г. - В Луизиана (САЩ) се стига до кръвопролитие - местните индианци избиват над 200 бели заселници.1821 г. - Панама обявява независимост от Испания и се присъединява към Велика Колумбия.1843 г. - Хавайските острови получават независимост в резултат на договор между Англия и Франция.1878 г. - Българското книжовно дружество прекратява дейността си в Браила и решава да се пренесе в София.1878 г. - В София е създадена Публична библиотека, която по-късно прераства в Народна библиотека Св.св. Кирил и Методий.1880 г. - Княз Александър Батенберг назначава ново правителство с премиер Петко Каравелов.1885 г. - Обсадата на Видин по време на Сръбско-българската война завършва с успех за българите, които отбиват всички пристъпи на сръбската армия.1885 г. - Сръбско-българска война: След убедителната българска победа при Пирот, Сръбската армия е изправена пред пълен разгром. Българската армия се готви да атакува Ниш, но пълномощния министър на Австро-Унгария в Белград граф1890 г. - В Илинойс (САЩ) се провежда първообраз на съвременното автомобилно рали.1893 г. - В Нова Зеландия за първи път е упражнено правото на жените да гласуват в избори.1905 г. - Ирландския националист Артър Грифит основава политическата партия Шин Фейн, чиято цел е независимостта на Ирландия.1912 г. - Албания обявява независимостта си от Османската империя с Декларацията от Вльора.1916 г. - Първата световна война: Германия извършва нападение над Лондон със самолет.1918 г. - Съставено е ширококоалиционно правителство на България, начело с Теодор Теодоров.1919 г. - В Англия е избрана първата жена-депутат - лейди Астор.1943 г. - Втората световна война: В Техеран започва срещата на държавните ръководители от Антихитлеристката коалиция - Франклин Рузвелт, Уинстън Чърчил и Йосиф Сталин.1944 г. - Втората световна война: Японският авионосец Шинамо е потопен от американска подводница - загиват 1 435 души.1948 г. - В САЩ започва продажбата на фотоапарата Полароид.1958 г. - Чад, Габон, Мавритания и Република Конго стават автономни републики в рамките на Френската общност.1960 г. - Мавритания обявява национална независимост от Франция.1966 г. - Държавата Бурунди е обявена за република.1970 г. - Йорданският премиер Васфи ал Тал става жертва на атентат в Кайро.1974 г. - Провежда се последният концерт на Джон Ленън.1975 г. - След двумесечна гражданска война в Индонезия, Източен Тимор се отцепва и обявява независимост; реална независимост държавата постига през 2002 г.1989 г. - Студената война: Нежната революция - виждайки нарастващите улични протести, комунистическата партия на Чехословакия обявява, че ще предаде монопола си върху политическата власт.1989 г. - Канцлерът на Германия Хелмут Кол представя програма от 10 пункта за обединяване на двете Германии.1994 г. - При референдум гражданите на Норвегия отхвърлят членството на страната в Европейския съюз.2006 г. - Провежда се първият уеб видеочат с космоса. ", "date": "2019.11.28", "title": "28 ноември в историята"}
{"url": "http://www.cross.bg/bivsh-prof-stefanov-1618992.html", "text": "/КРОСС/ Александър Методиев, бивш депутат от ДПС Александър Сталийски, бизнесмен Проф. д-р Антонина Желязкова, историк, социален антрополог Ваня Стамболова, лекоатлетка Венцеслав Стефанов, президент на ПФК „Славия\"Весела Караиванова-Начева, подуправител на НОИ Екатерина Дафовска, олимпийска шампионка по биатлон Даниела Костова, член на ВСС Кирил Георгиев, шахматист, гросмайстор Неда Антонова, писателка Николай Василев, финансист, вицепремиер и министър в правителствата на Симеон Сакскобургготски и Сергей Станишев Петър Стефанов, председател на ЦКС Проф. д-р Пламен Митев, историк Румен Панайотов, изпълнителен директор на ФК Монтана, бивш футболистд-р Спас Спасков - бивш директор на \"Пирогов\"Християна Тодорова, едно от златните момичета от ансамбъла по художествена гимнастика  ", "date": "2019.11.28", "title": "Рождениците на 28 ноември"}
{"url": "http://www.cross.bg/chasa-sofiyaot-zala-1618993.html", "text": "/КРОСС/ София.От 09.00 часа ще се проведе заседание на Народното събрание.***София.От 19.00 часа в Учебен драматичен театър при НАТФИЗ „Кръстьо Сарафов\"вицепрезидентът Илияна Йотова ще присъства на спектакъла „Дойдох! Изпях!Победих!\" на Класа по музикален театър в Българско училище „Гергана\" - Ню Йорк.***София.От 10:00 часа в двореца „Врана\" Н.В. Цар Симеон II ще вземе участие в кръгла маса на тема: \"Европа без стени. Какво ни обединява днес - либерален поглед\".***София.От 10.00 часа в заседателната зала на Ректората, ет. 2 в сградата на УАСГ на бул. „Христо Смирненски\" № 1под патронажа на вицепремиера Марияна Николова Държавната агенция по метрологичен и технически надзор и Университета по архитектура, строителство и геодезия ще проведат Кръгла маса на тема „Управление и безопасна експлоатация на язовирите в Република България\".***София.От 09:30 часа в София Тех Парк, зала 125 на сграда Лабораторен комплекс, ще се проведе национална кръгла маса на тема „Развитие на националната политика за намаляване на сеизмичния риск чрез изграждане на научно-приложна инфраструктура по сеизмично инженерство\".***София.От 10.00 часа в парк хотел „Витоша\" на ул. „Росарио\"-1, Министерство на правосъдието ще представи публично Информационна система на съдебното изпълнение.***София.От 11.00 часа на площад „Възраждане\" кметът Йорданка Фандъкова ще присъства на тестовете на първия от 13-те нови трамваи марка PESA.***София.От 09.00 часа в Централна складова база на БЧК в с. Лозен, ул. „Полуврак\" № 31 започва подготовката за транспортирането на хуманитарната помощ за пострадалите от земетресението в Албания.***София.От 10.00 часа в зала „Тържествена\" на УНСС ще се проведе 10-то издание на Дните на кариерата.***София.От 14.30 часа, в зала 3 в Източното фоайе на сградата на Народното събрание на пл. „Княз Александър I\", ще се проведе тристранната пленарна среща, в която ще участват народните представители от парламентарни комисии по външна политика на България, Румъния и Турция. Темите на разговора ще бъдат: „Измерение на стратегическото сътрудничество в Черноморския регион (НАТО/САЩ - Русия)\", „Миграция - регионално отражение\", „Процесът на европейска интеграция за Западните Балкани и Турция\".***Варна.От 15.00 часа в Зала 1 на Икономическия университет, ще се проведе среща за висшите училища с представители на ЕК.***Велико Търново.От 11.30 часа в НВУ „Васил Левски\" ще се състои празник на висшето учебно заведение. Очаква се министъра на отбраната Красимир Каракачанов.***Велико Търново.От 15.30 часа пред арката на парк „Марно поле\" ще бъде закрита Национална информационна кампания „Бъди войник\".***Велико Търново.От 18.00 часа в МДТ „Константин Кисимов\" ще се състои концерт на Представителния ансамбъл на Въоръжените сили, Гвардейски представителен духов оркестър и гост-солисти.***Кюстендил.От 14.00 часа в заседателната зала на Общината, ще се състои попълване на комисиите към Общински съвет.***Кюстендил.От 17.30 часа в ХГ „Владимир Димитров - Майстора\" ще бъде открита изложба на Александър Ангелов.***Русе.От 11.00 часа в Бизнес парк „Русе\", ще се състои откриване на новия офис на Siemens най-бързоразвиващото се звено на компанията - Центъра за иновации в сградните технологии (GECC).***Смолян.От 13.00 часа в Сесийна зала на Общината, ще се проведе заседание на Общинския съвет.***Хасково.От 10.00 часа в с. Стойково окончателно ще бъде затворен складът за пестициди и опасни вещества. ", "date": "2019.11.28", "title": "Предстоящи събития на 28 ноември"}
{"url": "http://www.cross.bg/stefan-kopronim-tumnitza-1618986.html", "text": "/КРОСС/ Житие на свети преподобномъченик Стефан Нови Преподобни Стефан се родил в Цариград и благочестивата му майка още при раждането го посветила Богу. В юношеска възраст той бил постриган за инок в Авксентиевия манастир и се прославил със свят живот и благотворителност. Той спазвал строг пост, прекарвал постоянно в молитва, чрез трудовете си помагал на бедните. Обичал самотен живот, но бил принуден да жертва собственото си желание за обща полза: избрали го игумен на манастира. В това време твърде много се засилила иконоборческата ерес. Лъв Исаврянин и синът му Константин V Копроним яростно преследвали почитателите на светите икони. Из църквите и домовете изнасяли св. икони и ги изгаряли по площадите или ги секли на малки части; разтрошавали и тъпчели с нозе свещените съдове, които имали на себе си свещени изображения.Църквата \"Св. Богородица\" във Влахерна била украсена по стените с живопис, представляваща целия земен живот на Спасителя. По повеля на императора всички стенописи били премахнати. Константин Копроним отишъл още по-далеч от баща си: той заповядал да изхвърлят от храмовете светите мощи и на беззаконния събор, свикан в Цариград, постановил иконите да се считат за идоли; забранил почитането на светците и на св. Богородица; забранил пророците, апостолите и мъчениците да бъдат наричани светци. Всички, които се противят на тия разпореждания, да се считат еретици наравно с Арий, Несторий и Евтихий. След това започнало страшно гонение против монасите. Византийските манастири запустели. Монасите били затваряни в тъмница. Императорът знаел за мъдростта и светостта на Стефан и затова желаел да го склони към своите разбирания. Той пратил при него доверено лице с богати дарове и с поръчение да го уговори да подпише определението на събора, но Стефан категорично отказал: \"Няма да подпиша определението на вашия беззаконен събор! Не мога да нареча горчивото сладко, нито тъмното светлина. Аз съм готов да умра за истината и с радост ще пролея до последна капка кръвта си за иконата на моя Спасител. Тоя отговор разярил царя. Той заповядал да затворят Стефан в тъмница. Но скоро подир това врагове неочаквано нападнали империята и Копроним, боейки се от Божия гняв, освободил праведника. Щом утихнала войната, гонението било подновено с още по-голяма сила и целият гняв се излял върху Стефан. Подкупвали недостойни люде да го клеветят и да го обвиняват в престъпления. Най-после разорили неговата обител, а него самия, след тежки изтезания, заточили на остров Проконис. Но нищо не могло да победи твърдостта на светия мъж; той равнодушно понасял лишенията и заточението, не преставал да учи на истината и чрез Божията сила правел толкова чудеса, че името му се прославило по цялата страна. Тогава императорът го извикал при себе си и спорил дълго с него, стараейки се да го склони към своите разбирания. - Нима мислиш ти - казал му императорът, - че като тъпчем с нозе иконата, ние тъпчем Самия Христос? Стефан, като показал на царя една монета с царско изображение, запитал: \"Какво ще стане с оня, който би потъпкал с нозе това изображение? Не ще ли заслужава той най-строго наказание? - Разбира се! Най-строго ще бъде наказан оня, който хули царското изборажение. - А какво строго наказание заслужава оня, който хули изображението на Божия Син и на Неговата пречиста Майка? След това хвърлил монетата на пода и взел да я тъпче с крак. Царедворците се нахвърлили на Стефан и искали да го хвърлят в морето, но Копроним заповядал да го затворят в тъмница. В тая тъмница мъченикът намерил повече от триста затворници, заключени, както и той, за почитане на иконите. Всички вече били претърпели тежки мъчения и очаквали смърт за твърдостта си във вярата, но се утешавали чрез молитва и упование на Бога.Дохождането на св. Стефан още повече подвигнало духа на затворниците. И денем, и нощем тъмницата кантяла от молитви и псалмопения. Тя повече приличала на храм, отколкото на затвор. Много народ се трупал около тъмницата, за да получи благословение или съвети от преподобния, или пък да се помоли за ония, които така мъжествено страдали за светата истина. Съобщили на царя за това. Той заповядал да изведат Стефан от тъмницата и да го предадат на смърт. Иконоборците го влачили по улиците, като го обсипвали с хули и му нанасяли жесток побой. Най-после един от тях му нанесъл тежък удар по главата и сложил край на живота му. Това станало в 767 година.  ", "date": "2019.11.28", "title": "Св. прпмчк Стефан Нови. Св. мчк Иринарх. Св. 15 свщмчци Тивериополски. Мчк Етимасий. Св. мчк Христо"}
{"url": "http://www.cross.bg/sredstva-razvitie-finansirane-1618995.html", "text": "/КРОСС/  Фонд на фондовете избра мениджър за управлението на ФУНФ II, последния от трите Фонда за ускоряване и начално финансиране. Финансовият инструмент е подпомогнат със средства по Оперативна програма „Иновации и конкурентоспособност\" 2014-2020, съфинансирана от Европейския фонд за регионално развитие. На база извършената оценка на предложенията на участниците, за посредник беше определен Обединение „Витоша Венчър Партнърс\". Партньори в него са Марин Илиев, Марис Прии, Ерик Пол Андерсън, Йоханес Пол Вайнбергер, Максим Гурвиц, Никола Стоянов. Екипът се състои от професионалисти със значителен опит, както в структурирането и управлението на рискови инвестиции, така и в организацията и провеждането на акселераторски програми. Партньорите са придобили опит в САЩ, Централна и Източна Европа, с фокус върху Латвия, Естония, Австрия, България и Румъния. Осъществените от тях инвестиции са преди всичко в компании в най-ранните фази от своето развитие, които оперират предимно във високотехнологичните индустрии.„Витоша Венчър Партнърс\" ще управлява публични средства в размер на 35,6 милиона лева, като се очаква те да бъдат допълнени с най-малко 10% частен капитал. Избраният посредник ще финансира най-малко 76 предприятия, като размерът на инвестициите във всяко едно от тях е в диапазон от 30 хиляди до 2 милиона лева. Новият фонд има за цел да идентифицира и подкрепи перспективни стартиращи компании като им помага с капитал и ноу-хау, срещу което придобива миноритарен дял в капитала им. Програмата ще предоставя финансиране на предприятия в най-ранните етапи от тяхното развитие, а част от инвестициите ще подпомогнат развитието и на по-напреднали стартъпи. В рамките на програмата, одобрените за финансиране кандидати ще имат и достъп до доказани професионалисти в различни сфери на бизнеса, които ще споделят с тях опита, контактите си и ще им предоставят практически насоки за развитието на отделните проекти. На участниците могат да се предоставят и други съпътстващи услуги.Подкрепата за стартиращи предприятия цели икономическо развитие чрез създаването на нови и бързо-растящи иновативни компании, които спомагат за общия технологичен напредък на икономиката и откриват нови пазари, като по този начин генерират качествен ръст на работните места. Инвестиционният период на ФУНФ II ще продължи до края на 2023 година.Фонд на фондовете вече създаде два инструмента със сходна насоченост, които вече са активни на пазара. Проектни предложения набират „Ню вижън 3\" с общ ресурс от 53.4 млн. лв. и \"Иновейшън Акселерейтър България\" АД, който оперира със средства с общ размер от 30.5 млн. лв.", "date": "2019.11.28", "title": "Фонд на фондовете предоставя нови средства от 35.6 млн. лв. за стартъпи "}
{"url": "http://www.cross.bg/byudzheta-nato-pravitelstvoto-1619001.html", "text": "/КРОСС/ Правителството на президента на САЩ Доналд Тръмп смята да съкрати размера на вноската в бюджета на НАТО, съобщи телевизия Си Ен Ен.Според източници на медията в Пентагона и НАТО в момента около 22% от бюджета на Алианса се формира от средства, предоставяни от Вашингтон. Правителството на Тръмп смята да намали този размер до 16 на сто. За сравнение - Германия покрива 14,8 процента от бюджета.Един от източниците отбелязал, че САЩ ще пренасочат спестените средства за финансиране на програми в областта на сигурността в Европа, включително такива за Украйна и Грузия.Други държави членки на Алианса са готови да компенсират дефицита, който се очаква след съкращаването на американската вноска в бюджета, посочва Си Ен Ен. ", "date": "2019.11.28", "title": "CNN: Правителството на Тръмп намалява вноската на САЩ в бюджета на НАТО "}
{"url": "http://www.cross.bg/dogodina-cheteniya-temata-1618999.html", "text": "/КРОСС/ Бюджетната комисия в парламента ще гласува на второ четене финансовата рамка за догодина. Между двете четения на бюджетите на Здравната каса, държавното обществено осигуряване и на държавния бюджет бяха внесени редица поправки.Сред най-спорните поправки между двете четения на бюджетните закони за догодина е категоризацията на местата за настаняване, резервирани чрез онлайн платформи като Airbnb и Booking. След острата реакция на обществото вчера вносителите - Менда Стоянова от ГЕРБ и Валери Симеонов от Обединените патриоти обявиха, че са съгласни на обществено обсъждане на темата за облагането на краткосрочно отдаваните под наем имоти, използвани основно за туристически обекти.Друг такъв момент остават болничните, след като Коалиционният съвет предложи първият ден да бъде за сметка на работника, но по настояване на премиера Бойко Борисов подобен вариант така и не беше оформен като законодателен текст. Въпреки това проблемът остава, а  вчера имаше и протест на КТ \"Подкрепа\" по темата.По традиция БСП внесоха алтернативен бюджет и за пореден път предложиха прогресивно подоходно облагане - идея, която управляващите отхвърлят поне до края на мандата си.Иначе финансовата рамка за догодина е изчислена при ръст на икономиката от 3,3 на сто. За първи път от 11 години насам бюджетът ще бъде балансиран, ако депутатите одобрят предложения от правителството вариант.  ", "date": "2019.11.28", "title": " Бюджет 2020 - на второ четене в ресорната комисия"}
{"url": "http://www.cross.bg/myzika-po-krasiva-nyama-1618994.html", "text": "/КРОСС/  Няма по-красива музика у човека от скромността.Дмитрий Лихачов  ", "date": "2019.11.28", "title": "Няма по-красива музика"}
{"url": "http://www.cross.bg/vunshnite-raboti-lyutzkanov-1619054.html", "text": "/КРОСС/  Със заповед на министър-председателя Бойко Борисов на длъжността заместник-министър на външните работи е назначен Милен Люцканов. Милен Люцканов е дипломат от кариерата с дългогодишен опит в Министерството на външните работи, като в периода 2009-2010 г. заема поста заместник-министър на външните работи. От 2013 г. до 2018 г. Люцканов е генерален консул в Ню Йорк, а след това е висш дипломатически служител в дирекция „Външноикономически отношения\".", "date": "2019.11.28", "title": "Милен Люцканов е назначен за заместник-министър на външните работи"}
{"url": "http://www.cross.bg/sezon-godina-cherno-1619055.html", "text": "/КРОСС/ Новите колекции на най-известните световни брандове за зимна екипировка бяха представени на ексклузивно ревю в бутика MAXSPORT в София. На тазгодишното събитие луксозният магазин представи модерна концепция, обличайки с хитовите за сезон 2019/2020 екипи, едни от най-известните български инфлуенсъри. Изчистени линии, ярки мотиви, метални отблясъци, материи от ново поколение и иновативни решения в скиорското оборудване ще завладеят пистите в предстоящата зима. Всеки запален скиор държи да подчертае собствения си стил, което диктува работата на водещите световни брандове, които наблягат на разнообразни дизайнерски решения с безкомпромисно качество. И тази година моделите акцентират на индивидуалността, а жълтото се очертава като доминант през новия сезон.Стилното ревю Let's influence the winter together стана факт със съдействието на част от най-известните инфлуенсъри, които заразиха с добро настроение социалните мрежи, представяйки хитовете в облеклото за новия сезон. Ивелина от Stylish Toast, Алис от Mademoiselle Aia, Ади Гюзелева от In Food Veritas, Ели от Mademoisеllie, Благомира от Spring Lady, Гергана Илиева от With Love, Gergana и Милена от Mimi's fashion moments, заедно с двете й деца, станаха част от моделите в хитовото ревю. Над 100 гости присъстваха на ексклузивното събитие, издържано в алпийски стил и придружено с изискани коктейли в духа на зимата. Атмосферата бе допълнена от алкохолни напитки с аромат на солен карамел, портокалова кора и опушени ядки. Специална игра с награда ваучер зарадва посетителите, а настроението се поддържаше от диджей. Събитието се осъществи с подкрепата на Smart Lady от Fibank (Първа инвестиционна банка) и Diners Club International First Lady.За модата няма географски предели. Северното сияние е далеч от нашите ширини, но с новите модели на луксозния бранд Emporio Armani 7 и гардеробът на дамите може да се приближи до небесното явление. В мъжката серия преобладават екипи с елементи от планински пейзажи, като и при дамите, и при господата цветовете са открояващи се. В допълнение към класическото черно, синьо и планинско сиво, елеците, якетата, техническите панталони, суитчерите и шушляковите якета се предлагат в два нюанса на яркозелено, ягодоворозово, оранжево и жълто.Някои от мъжките облекла са изработени от светлоотразителни тъкани, които светят в тъмното, докато за дамите по-голямата видимост е гарантирана от използване на цветни вложки и детайли. Всички модели са  оборудвани с въздухопропусклива повърхност и обработени по технология, която гарантира тяхната водоустойчивост.Италианците винаги могат да рискуват в дизайнерските решения, защото те създават тенденциите. След градската линия от миналата година, злато и сребро ще блестят върху дамите в новия сезон. Дълги якета в метални отблясъци, връхни дрехи със сваляеми ръкави и стилни модели ще предлагат VIST тази година. VIST отново е на висота и при екипировката за състезатели и за поредната година нашите алпийци, сноубордисти, ски бегачи и скачачи ще са облечени в красиви модели на италианската марка.Безспорен хит в последните години сред ски екипировката са „пантите\" - свръхолекотени ски и обувки, които ни дават възможност с лекота да се изкачваме нагоре в планиаата по заснежените склонове и след това да се насладим на неповторимо спускане. Компания №1 в ски оборудването ATOMIC представя специалните обувки  Backland Carbon. С тяхна помощ, както и на ските и автоматите от серията BACKLAND ще си гарантирате уникални преживявания в планината. С класическите серии Hawk, MAXSPORT предлагат и водещите състезателни ски модели S9, G9, X9 при мъжете в огнено и зелено, както Cloud в бяло и черно при жените. Fisher също не забравят, че скиорите искат всяка година да усъвършенстват усещането за свобода си при каране. Независимо дали става въпрос за пистите или за фрийрайд новите продукти на бранда са точно съобразени с индивидуалните нужди на всеки скиор. Със серията CURV алпийците получават оптимален радиус на завоя. За най-капризните Fisher предлагат и серията Brilliant Selection, която може да бъде брандирана с името на съответния скиор или друг надпис по негово желание. При обувките с Vacuum спортистите получават максимално удобство в модели, които поемат формата на крака и прилягат на 100% към него. Новият премиум модел на Tecnica e Mach 1, с които търсачите на силни усещания ще намерят пълна сигурност на пистите.След като само преди две години KJUS разбиха традициите, въвеждайки новото поколение плетени якета Freelite с воден стълб 20 000 mm и спечелиха награди за иновативния продукт на най-голямото зимно изложение на спортни стоки ISPO, тази година отново изненадват с технологично решение. HYDRO_BOT е първото яке в света, което осигурява перфектно управление на влагата с натискане на бутон. Мембраната активно изолира влагата, за да ви затопли и изсуши чрез активно изпомпване на влага отвътре навън. Материята предпазва скиорите във всякакви ситуации и не се влияе от минусови температури, което означава, че ще ви държи сухи и защитени от студа. Технологията HYDRO_BOT се управлява чрез персонализирано приложение за смартфон, приложимо за всички операционни системи.Легендарната марка ръчно направени ски Volant за поредна година изпипва всеки детайл в перфектна хармония, за да достави плавни движения, лекота и баланс при маневрите. Брандът Ви гарантира оптимално представяне както върху мека снежна покривка, така и в твърди и заледени участъци. Моделите предоставят възможност за гравиране на име, девиз или мото по предпочитание на собственика им.Доказаният японски лидер Phenix отново предлага комфортно спортно облекло, карайки състезатели и любители да се наслаждават на планината дори при екстремни атмосферни условия. Специалната колекция за норвежкият ски отбор, издържана предимно в млечносиво, гарантира на професионалистите максимално добро представяне. В мъжката и дамската колекция за новия сезон също няма компромис с материите, като цветовете са преобладаващо в жълто, светлосиньо, оранжево, бяло и бежово. При дамите качулките са с косъм, а в детската серия има богато разнообразие от ярки окраски.От 70-те години на миналия век Moon Boot серията на италианската Tecnica е вечен хит за всички възрасти в планината. Ботушите са стабилни и най-важното - много топли и непромокаеми. Феерия от цветове - от бяло до черно, преминавайки през неоново зелено, пурпурно червено, бордо, розово, синьо, бежово, златно, сребърно и какво ли още не. Утвърдени като един от любимите продукти на планинарите, Moon Boot имат и детска серия с голямо изобилие и щамповани космонавти, звезди, калинки и др.С брандовете, предлагани от MAXSPORT, е трудно да останете незабелязани на пистите, което не е важно само по отношение на модата, а и на сигурността.  Водещата детска марка за облекло Reima този сезон залага на дизайнерски решения, съчетани с  функционалност, безопасност, иновации и свеж финландски дизайн. Синьо, жълто, бонбонени нюанси, матови и перлени цветове и шарки в ярки цитрусови нотки ще носят децата през новия сезон.От миналия сезон сред луксозните брандове, предлагани в MAXSPORT, е и J.Lindeberg. Брандът носи името на своя основател Йохан Линедеберг, станал световно известен с провокативните си послания като маркетинг директор на един от световните гиганти при джинсовите облекла. В собствения си бранд той залага на изчистени линиии много стилни, подходящи както за спорт, така и за ежедневието.Този сезон световните лидери от X-BIONIC идват с нова революционна технология в термобельо - термосифон. В зоните с най-много натоварване и изпотяване то е оборудвано със специални нишки, които позволяват на материята да осигури пълна вентилация и да не задържа влага.Ако на пистата разполагаме с каски в бяло, черно, черно, лилаво и зелено от POC, Casco и Atomic, то и извън спусканията всички обичаме удобството без да правим компромис с елегантността. С планинските обувки Dolomite в черно, сиво, бордо, лилаво, бежово получаваме точно това. Линията Conte of Florence пък предоставя изискан вид в града със страхотни якета, които при дамите имитират лаково покритие в ярко червено, черно, както и хитовото за сезона жълто.  ", "date": "2019.11.28", "title": "Ревю с инфлуенсъри представи новата зимна колекция в MAXSPORT"}
{"url": "http://www.cross.bg/dypka-lb-cherna-1618998.html", "text": "/КРОСС/ Астрономи откриха огромна черна дупка в Млечния път, която е толкова голяма, че поставя под въпрос съществуващите теории за еволюцията на звездите, предаде Франс прес, като се позова на публикация в научното издание \"Нейчър\".Звездната черна дупка наречена LB-1 е на 15 000 светлинни години от Земята и има маса, която е 70 пъти по-голяма от тази на Слънцето.\"Черни дупки с такава маса дори не трябва да съществуват в нашата галактика, според повечето настоящи теории за звездната еволюция\", казва Лю Цзифън, професор от китайската Национална астрономическа обсерватория, който е начело на екипа, проучвал LB-1.\"Мислим, че най-масивните звезди, чиито химически състав е типичен за нашата галактика, би трябвало да разпръскват по-голямата част от техния газ в мощни звездни ветрове, когато се доближат до края на живота си и следователно да не оставят след тях такава масивна черна дупка\", допълва експертът.И докато Млечният път, от който е част и нашата Слънчева система, съдържа около 100 милиона звездни черни дупки, LB-1 има маса, която е два пъти по-голяма от онова, което учените са мислели за възможно.\"Сега теоретиците ще трябва да отговорят на предизвикателството и да обяснят как се е формирала тази черна дупка\", казва китайският учен.За изследователя Давид Рейце от Калифорнийския технологичен институт, който не е участвал в изследването на LB-1, астрономите започват едва да разбират изобилието на черни дупки и механизмите на тяхното формиране.\"По принцип звездните черни дупки се появяват след експлозии на свръхнова, но според теориите в сила, те имат маса, която е по-малка с 50-60 пъти от тази на слънцето\", казва той пред Франс прес.По-голямата маса на LB-1 ще означава следователно, че черната дупка не може да е била произведена от свръхнова. \"Това означава, че ние имаме работа с нов тип черна дупка, създадена от друг физически механизъм\", допълва специалистът.LB-1 беше открита с помощта на китайския телескоп ЛАМОСТ от международен екип, включващ китайски, американски и европейски учени. Те първо използвали телескопа в търсене на звезди в орбита около невидими обекти - знак, че звездата може да е в орбита около черна дупка. Други кадри от най-големите оптически телескопи в света са потвърдили размера на LB-1 ", "date": "2019.11.28", "title": "Откриха огромна черна дупка с маса 70 пъти по-голяма от Слънцето"}
{"url": "http://www.cross.bg/bulgariya-dogovor-godini-1618996.html", "text": "/КРОСС/  Представители на гражданската организация \"Народна сила\" отбелязаха 100 години от подписването на несправедливия за България Ньойски мирен договор. Те поднесоха цветя пред Паметника на незнайния войн в центъра на София и призоваха българите да не забравят историческите последствия, които документът нанася на страната ни.\"Днес България е в същото положение, в което преди 100 години подписваше онзи пагубен договор, който осакати нейната територия\", заяви по време на церемонията историкът и лидер на \"Народна сила\", Георги Димов. Той се обърна към днешните политици с искането да не използват патриотизма, за да осребряват своите сметки. По думите на Димов Ньойският договор е \"диктат за България\" и трябва да виси като обица на ухото на днешните поколения управляващи.Представителите на гражданската организация направиха и някои паралели между подписания преди век документ и \"безпринципните съюзи\", в които участват силните на деня. Посланието на членовете на \"Народна сила\" е, че всеки, който милее за бъдещето на България, е добре дошъл да подкрепи каузите на сдружението.Нека припомним, че Ньойският мирен договор е подписан между България и страните от Антантата, като поставя край на участието на страната ни в Първата световна война. Българската държава полага подписа си под огромния натиск на Съглашението. Това прави министър-председателят Александър Стамболийски на 27 ноември 1919 г. в кметството на парижкото предградие Ньой сюр Сен. Документът е ратифициран на 15 февруари 1920 гСпоред договора България трябва да предаде на Кралството на сърби, хървати и словенци Западните покрайнини - областите около Босилеград, Цариброд и Струмица, както и няколко села в Кулско с предимно влашко население. Антантата поема под управление Беломорска Тракия, но става ясно, че тя ще бъде дадена на Гърция.България няма право да притежава модерни военни технологии, флот и авиация, а задължителната военна служба е отменена. Сухопътните сили трябвало да не надминават 33 000 души, включително полицията.Репарациите, които България трябва да изплати на съюзниците според Ньойския договор, са в размер на 2,25 милиарда златни франка. От отделените земи в следващите 3 години в България пристигат над 100 000 бежанци, а 600 000 българи остават отвъд граница. ", "date": "2019.11.28", "title": "Отбелязаха 100 години от подписването на Ньойския договор "}
{"url": "http://www.cross.bg/sega-monitor-chasa-1618997.html", "text": "/КРОСС/ в. Сега - Над 50% от колите в София ще се облагат с no-висок данъкв. Сега - Човешка грешка е основната версия за взрива в „Пирогов\"в. 24 часа - Д-р Петров, мъжът, които спаси болните в „Пирогов\":Чак когато овладяхме паниката, се почувствах спокоенв. Труд - Напусна ни легендата на българското кино в. Телеграф - Крият данъци с хоро и фитнесв. Монитор - НОИ хваща фалшиви болнични по летищатав. Сега - Варна се конкурира за военния център с Румъния и Турцияв. Сега - Валери Симеонов се отрече от анти-Airbnb поправкитев. 24 часа - Финансиране! 108 млн. лв. от ЕК за медицински хеликоптер, пътища, училища и саниране в. 24 часа - Цапащите коли с по-висок данък от догодинав. Труд - Спират роенето на слаби университетив. Труд - Изнудвани прибирали коли за залог в. Телеграф - Вицепремиерът Красимир Каракачанов: НАТО ни строи логистичния център във Варнав. Телеграф - 40 елхи грейват край НДКв. Монитор - Мастера си отидев. Монитор - Пращаме сигнали за корупция по мейлав. Сега - Елена Йончева, евродепутат:Който разкрива корупционни схеми, получава голяма бухалкав. 24 часа - Д-р Даниел Петров, специалист по кардиология и вътрешни болести в „Пирогов\":Чак когато убедихме 40 пациенти от етажа над пожара да не хукват панически по стълбите, малко се успокоих - оттам изнасяха тежко болнив. Труд - Евродепутатът Цветелина Пенкова пред „Труд\": Мълчанието в БСП би било по-страшно отколкото горещите споровев. Телеграф - Режисьорът Васил Барков: Четири месеца четох архивите на Гешевв. Монитор - Благой Петров, първи секретар, ръководител на консулската служба в Тирана: \"За щастие след земетресението българите в Албания са добре\"в. Сега - Менда + Валери = Любов (към туризма)в. 24 часа - Борисов вече има човек в Белия домв. Труд - Пендаровски направи гаф, но какъв точно?в. Телеграф - Поручика отиде при героите сив. Монитор - Болничен сървайвър ", "date": "2019.11.28", "title": "Преглед на вестниците "}
