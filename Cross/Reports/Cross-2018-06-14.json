{"url": "http://www.cross.bg/minyta-golovin-rysiya-1576917.html", "text": "/КРОСС/ Отборът на Русия започна Мондиал 2018 с разгромна победа - 5:0 срещу аутсайдера Саудитска Арабия. Така \"Сборная\" зарадва над 80 000 зрители на стадион \"Лужники\" в Москва.В исторически план тoва е вторият най-изразителен успех за страна-домакин на старта на световно първенство. Най-силно начало прави Италия през 1934 г., когато побеждава САЩ със 7:1 в откриващия мач.Тимът на Станислав Черчесов откри резултата с първия си точен удар. В 12-ата минута Юри Газински засече с глава центриране на Александър Головин.Само три минути по-късно Русия бе близо до второ попадение, като във въпросната ситуация имаше явна засада, останала немаркирана от съдийската бригада.Саудитите опитаха да отвърнат на удара и притиснаха домакините в тяхната половина. Това обаче не само не доведе до опасности пред вратаря Акинфеев, но създаде условия за опасни руски контраатаки. При една от тях в 43-ата минута Черишев се подигра със съперниковата отбрана и заби топката в горния ляв ъгъл на противниковата врата - 2:0.През втората част руснаците, вече по-спокойни заради комфортния аванс, бяха по-активни и в 68-ата минута можеха да направят преднината си класическа. Стражът Абдула Ал Маюф не успя да избие един опасен далечен шут, но извади късмет и топката не се оплете в мрежата зад него.Това все пак се случи в 71-ата минута, когато появилият се малко по-рано Артьом Дзюба се разписа с глава, отново след центриране на Головин. В 90-ата минута Денис Черишев, с второто си попадение в мача, направи резултата 4:0, а крайното 5:0 оформи Александър Головин с красиво изпълнение на пряк свободен удар. Така полузащитникът на ЦСКА Москва, трансферна цел на италианския шампион \"Ювентус\", се превърна в герой за руснаците днес - гол и две асистенции.                         ", "date": "2018.06.14", "title": "Русия с впечатляващ старта на мондиала"}
{"url": "http://www.cross.bg/kipur-ybezhishte-purvite-1576895.html", "text": "/КРОСС/ 61 бежанци от Сирия бяха спасени късно тази нощ край северния бряг на Кипър. Те са тръгнали от района на турския град Мерсин.Спасените са 60 мъже и една жена, чийто съпруг е пристигнал на острова с лодка миналата година. Сред бежанците има и 7 малолетни. На хората е предоставена хуманитарна помощ в района на рибарското пристанище, където е изтеглена лодката им, а след приключване на първите процедури за проверка на личните данни, тази сутрин те са прехвърлени в приемателния център в Никозия.Бежанците са заявили, че са платили по 2000 долара на турски контрабандисти за пътуването.При полицейското разследване е арестуван 49-годишен мъж, който е управлявал лодката и за когото се смята, че е съучастник на трафиканта.Броят на търсещите убежище в Кипър продължава да нараства значително. През 2017 г. 4 500 имигранти са потърсили убежище в Кипър, което е ръст от 56% спрямо 2016 г. Само през първите три месеца на 2018 г. общо 1 372 души са подали молба за убежище.", "date": "2018.06.14", "title": "Властите в Кипър спасиха над 60 мигранти"}
{"url": "http://www.cross.bg/spasiteli-idvat-avgyst-1576896.html", "text": "/КРОСС/ \"Осем души са се удавили по Южното Черноморие от началото на сезона. Той не е открит официално и плажовете се охраняват само от обходни двойки спасители, установи проверка на кореспондента на БНР в Бургас. Морската вода вече е достатъчно топла - 22 градуса, което изкушава много от хората на плажа. За първа година обаче морето през юни е толкова опасно, тъй като вече се е появило характерното за август мъртво вълнение\", каза старши спасителят на бургаския плаж Веселин Илиев. Учениците от морските градове вече бягат час или от вкъщи без знанието на родителите и идват на плаж, предупреди той и препоръча спасителите да бъдат повече.Във Варна и изобщо по Северното Черноморие сезонът е бил  открит още в края на май и хотелите вече са заети на 80%, основно от полски и румънски туристи, показа проверка на кореспондента на БНР във Варна. Немските туристи са малко по-малко от предишната година, както и руските, които са се насочили към турски курорти. Все още не е имало удавяния. Много спасители обаче заминават за чужбина заради предлаганото там по-високо заплащане.От БЧК организират редовно курсове, но не смогват да покрият всички плажове. Някои от най-посещаваните пясъчни ивици в района остават без концесионери заради високите такси. Сред тях са Паша дере и Кара дере. На местата където няма да има спасители, ще има предупредителни табели, но това едва ли ще спре туристите. Пикът на сезона се очаква през юли и август.Очаква се да бъдат запазени резултатите от миналия сезон. Недостигът на кадри остава хроничен проблем в района. По програма на университета в града идват студенти от Украйна, които временно попълват недостига, въпреки че езикът е проблем за тях. ", "date": "2018.06.14", "title": "Отново не достигат спасителите на плажовете по Черноморието"}
{"url": "http://www.cross.bg/evro-miliona-patzoli-1576903.html", "text": "/КРОСС/ Косовският вицепремиер и министър на външните работи Беджет Пацоли продължава да бъде най-богатият политик в Косово, с декларираните си имоти и парични средства на стойност над 600 милиона евро.В декларацията, предоставена за попълване от Антикорупционната комисия на Косово, Пацоли е декларирал, че притежава недвижими имоти на стойност стотици милиони долари и евро, от които по-голямата част се намира в чужбина, предаде Актуално.От десетилетия Пацоли е известен като един от най-успешните бизнесмени от Косово. Той дължи богатството си в качеството си на изпълнител на строителните работи, главно в Русия, по време на първия руски президент Борис Елцин, с когото, според медиите, е бил близък приятел. Сегашният ръководител на косовската дипломация декларира недвижими имоти на стойност 200 милиона евро и капитал от над 400 милиона в европейски компании или в такива, в които е съсобственик.Пацоли притежава и милиони евро в различни банки. На свои сметки в няколко сметки - и в Косово , и в чужбина – той има над 6 млн. евро и около 355 000 долара. Като годишен доход Пацоли декларира дивиденти в размер на 5,3 милиона.", "date": "2018.06.14", "title": "Косовски министър декларира 600 милиона евро"}
{"url": "http://www.cross.bg/yran-planetata-slunchevata-1576910.html", "text": "/КРОСС/ Уран е първата планета, открита с помощта на съвременната наука. При ясна студена нощ Уран може да се забележи и с просто око, като много бледа звезда. Именно като такава е бил квалифициран в началото на Ренесансът.Сър Уилям Хершел открива планетата през 1781 година и ѝ дава името Звездата на Джордж в чест на краля на Англия Джордж III. Името обаче не намира прием извън Англия и по препоръка на Жером Лаланд френските астрономи приемат името Хершел. По-късно германският астроном Йохан Боде предлага името на бога на небето от древногръцката митология Уран. Друго предложение било, планетата да бъде кръстена Минерва, но името Уран спечелило повече привърженици.Уран е седмата планета от Слънчевата система. Тя е газов гигант и е трета по размери и четвърта по маса в Слънчевата система. Атмосферата на планетата съдържа основно водород и хелий, както и вода, амоняк и метан заедно със следи от други въглеводороди. Бледият синьозелен цвят на планетата се дължи именно на метана в атмосферата ѝ.Освен това атмосферата на Уран е най-студената в Слънчевата система с минимална температура −225 °C и най-спокойната спрямо всички останали газови гиганти.Всъщност, изглежда, че на Уран въобще няма бури. Когато Вояджър 2 минава покрай Уран са открити едва 10 облака. През 2006 година обаче е открита голяма по-размери буря, чийто ветрове са с 72 км/ч по-бързи от околните течения. Една година преди това е открит огромен бял облак, който се рее в горните части на планетата. На базата на скорошните наблюдения, учените заключват, че причината за десетилетията на спокойствие и \"разбуждане\" на атмосферата се дължат на необичайния наклон на Уран.Именно този наклон е нещото, с което Уран изпъква сред останалите обекти в Слънчевата система. наклонът на оста на въртене е почти 90 градуса. Вследствие на това в дадени части от нейната орбита един от полюсите е обърнат директно към Слънцето, докато другият остава в постоянна сянка. През останалото време Слънцето изгрява и залязва нормално, а денят там продължава 42 години. В резултат на необичайната, спрямо другите планети ориентация, полюсите на планетата получават повече слънчева енергия, отколкото биха получили при умерени наклони на оста на въртене. Независимо от това, температурата на екватора на Уран е по-висока от тази на полюсите поради неизвестен механизъм за преразпределение на топлината.Причината за необичайната ос е сблъсък с друга планета в ранните години на Слънчевата система.Уран има тънки пръстени и 27 известни естествени спътници, като всички те са доста малки по размери, с което планетата се различава от останалите газови гиганти, които имат сравнително големи луни. Всички спътници носят имената на персонажи от творби на Шекспир и Александър Поуп, а най-интересната луна безспорно е Миранда.Тя се характеризира с изключително насечена повърхност и има каньони с дълбочина от 20 километра. Луната е съставена основно от лед и скали, а браздите по повърхността и може да са свидетелство за наличието на течен в миналото подземен океан, който най-вероятно е замръзнал към днешна дата. Други учени не са съгласни и посочват, че орбитата на Миранда е такава, че нагряването заради приливните сили е възможно. Освен това се спекулира, че на Миранда все още има активни криовулкани. ", "date": "2018.06.14", "title": " Спокойният Уран и дълбоките каньони на Миранда"}
{"url": "http://www.cross.bg/erdogan-bulgariya-redzhep-1576904.html", "text": "/КРОСС/ TANAP ни дава увереност, че няма да имаме проблеми с доставките на природен газ. Руският природен газ също се увеличава през \"Турски поток\". Така ние ще разпределяме природния газ за Европа - и руски, и азерски. Това казва турският президент Реджеп Ердоган в интервю за \"Канал 24\" дни след откриването на Трансанадолския газов коридор.Ердоган добавя, че България е направила грешка да откаже строителството на газопровод до нейната територия, от което се е възползвала Турция, предаде Епицентър. \"България направи грешката и това бе в наша полза. Затова сега Европа ще купува от нас\", подчертава турският държавен глава.\"Русия ни предостави кредит при много благоприятни условия за закупуването на зенитно-ракетните комплекси С-400. Договорили сме се на следващ етап да започнем и съвместно производство на комплексите С-500\", разкрива още Реджеп Ердоган пред телевизията.Той не се съгласи с обвиненията на Съединените щати, посочвайки: \"Защо те мълчат за факта, че Гърция купи преди година руските системи С-300. Това е трудно да се разбере. Турция има отбранителна промишленост и тя си има свои потребности, ние само искаме да ги удовлетворим.\"", "date": "2018.06.14", "title": "Ердоган: България направи грешка"}
{"url": "http://www.cross.bg/semeiistvoto-pochina-shampion-1576898.html", "text": "/КРОСС/ Огромна трагедия сполетя семейството на олимпийския шампион в ските Боде Милър. Най-малката дъщеря на легендарния състезател и съпругата му Морган почина, след като падна в басейн в Южна Калифорния. 19-месечната Емелин се удавила, съобщават световните медии.", "date": "2018.06.14", "title": "Дъщерята на Боде Милър се удавила в басейн в Калифорния"}
{"url": "http://www.cross.bg/mozhe-ompaniya-aron-1576911.html", "text": "/КРОСС/ Eдин oт нaй-cлoжнитe пpoблeми, ycпeшнo peшeн oт ЅрасеХ бe мeĸoтo ĸaцaнe нa бycтepa нa paĸeтaтa, зa дa мoжe дa ce изпoлзвa мнoгoĸpaтнo.Илън Mъcĸ изпoлзвa мopcĸa плaтфopмa, нa ĸoйтo нeгoвитe paĸeти ĸaцaт бeз пpoблeм. Иcпaнcĸият cтapтъп РLD Ѕрасе тpъгнa пo дpyг път и cъздaвa paĸeтa, зa ĸoятo вoдaтa нe e пpoблeм. Tя мoжe дa ĸaцнe в мopeтo и cлeд тoвa дa бъдe тpaнcпopтиpaнa c ĸaĸъвтo и дa e влeĸaч. Идeятa мнoгo ce xapeca нa инвecтитopитe и млaдaтa ĸoмпaния пoлyчи $10,6 милиoнa зa дa paзвиe тoзи интepeceн пpoeĸт, предава CNET.Kъм днeшeн дeн пoeвтинявaнeтo нa изcтpeлвaниятa в ĸocмoca e глaвният двигaтeл зa чacтнитe инициaтиви в тaзи cфepa. Paĸeтитe зa мнoгoĸpaтнo изпoлзвaнe ca нaй-пepcпeĸтивнoтo нaпpaвлeниe. Ho зaceгa нямa eдинeн пoдxoд.Πъpвият пpoтoтип нa млaдaтa иcпaнcĸa ĸoмпaния ce нapичa Аrіоn 1 и мoжe дa извeждa в нaй-гopнитe cлoeвe нa aтмocфepaтa пoлeзeн тoвap дo 100 ĸилoгpaмa. Paĸeтaтa нe изгapя в aтмocфepaтa и плaвнo ce cпycĸa c пoмoщтa нa двa пapaшyтa. Tя мoжe дa ĸaцa във вoдaтa и дa ce изпoлзвa пoвтopнo. Изпoлзвa ce cпeциaлнa ĸoнcтpyĸция нa пъpвaтa cтeпeн, c ĸoятo paĸeтният двигaтeл Терrеl-1В пpи пoтaпянeтo във вoдaтa e xepмeтичeн.Иcпaнcĸaтa ĸoмпaния ще направи oceм двигaтeля зa Аrіоn 1 и вeчe paзpaбoтвa пpoeĸт зa ycъвъpшeнcтвaнaтa paĸeтa Аrіоn 2.", "date": "2018.06.14", "title": "Испанци искат да станат новия SpaceX"}
{"url": "http://www.cross.bg/kontyziya-maiika-bashta-1576916.html", "text": "/КРОСС/ Трима души – дете, майка и баща, пострадаха при верижна катастрофа с 9 автомобила в центъра на София, съобщиха от МВР. Те са се ударили малко преди 20 ч. в района след кръстовището с ул. „Св. Георги Софийски“.Затруднено е движението по бул. „Акад. Иван Гешов“.От „Пирогов” съобщиха, че пострадалите – майка, баща и дете, са приети в болница. Детето, на 12 години, е с контузия на гръдния кош и коремната област.Бащата е на 45 години, с контузия на глава, нос и гръден кош. Майката, на 45 г., е с контузия на глава, гръден кош, с мозъчно сътресение и е губила съзнание. Тя е най-тежко пострадала.Други трима души са били ранени, оказана им е помощ на място и не се е наложила хоспитализация, информира говорителят на „Пирогов” Мария Пойразова, цитирана от агенция „Фокус”.На мястото на произшествието екипи на Пътна полиция – СДВР и Шесто РУ.", "date": "2018.06.14", "title": "Дете, майка и баща пострадаха при тежка верижна катастрофа в центъра на София"}
{"url": "http://www.cross.bg/otnemane-imyshtestvo-nezakonno-1576900.html", "text": "/КРОСС/ По линия на отнемане на незаконно придобитото имущество от началото на годината комисията има влезели в сила решения за 7 217 941 лв. в полза на комисията.Това сподели председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев, цитиран от \"Фокус\".\"752 искания за отнемане на 3,012 млрд. лв. сме внесли в съда. Това са производствата, които в момента вече се водят\", добави Георгиев по време на отчета за дейността на новия антикорупционен орган.", "date": "2018.06.14", "title": "КПКОНПИ иска да отнеме незаконно имущество за 3 млрд. лв."}
{"url": "http://www.cross.bg/otbranata-predsedatelstvo-bulgarskoto-1576908.html", "text": "/КРОСС/ Заместник-началникът на отбраната вицеадмирал Емил Ефтимов откри на 13 юни в Брюксел, Белгия, официалното събитие на Военния комитет на ЕС за закриването на първото председателство на България на Съвета на Европейския съюз. В него участваха  представителите на държавите-членки и на институциите във Военния комитет на Европейския съюз.Събитието  се проведе в Постоянното представителство на Република България към ЕС. В рамките на изнесения кратък брифинг заместник-началникът на отбраната  представи постиженията в Общата политика за сигурност и отбрана (ОПСО) на Европейския съюз по време на българското председателство на Съвета на ЕС.„От национална перспектива бих искал да отбележа, че българското правителство одобри Национален план за увеличаване на разходите за отбрана и достигане на 2% от БВП до 2024 г.“, акцентира в изказването си вицеадмирал Емил Ефтимов. Той разясни, че целта на този план е да консолидира националните усилия за придобиване на съвременни отбранителни способности, адекватни на нарастващите предизвикателства в областта на сигурността.„Българското председателство отдаде голямо значение на развитието на Постоянното структурирано сътрудничество на ЕС в областта на отбраната и на стартирането на конкретни проекти, които ще усилят способностите на Съюза. По отношение на дейностите от пробния цикъл на Координирания годишен преглед на отбраната (CARD), усилията бяха съсредоточени върху постигане нa изчерпателно идентифициране наналичните способности и повишаване на осведомеността за недостига им на ниво ЕС и държави-членки в подкрепа на съвместното развитие на способностите и синхронизирането на процеса CARD с Процеса на отбранително планиране на НАТО“, подчерта заместник-началникът на отбраната.Той припомни, че е отделено специално внимание на приемането на нов регламент на Европейския парламент и на Съвета на Европейския съюз за създаване на Европейска програма за индустриално развитие в областта на отбраната, който ще подготви пътя за финансиране на конкретни проекти в областта на отбраната въз основа на идентифицираните нужди и приоритети за развитие на способностите.Вицеадмирал Ефтимов се спря и на друг ключов приоритет на българското председателство на Съвета на ЕС – повишаване нивото на сигурност и стабилност в Западните Балкани. „Няма да бъде преувеличено да се каже, че едно от най-значимите постижения на българското председателство е поставянето на Западните Балкани в центъра на вниманието на международната общност“, категоричен беше заместник-началникът на отбраната.От своя страна, председателят на Военния комитет на ЕС генерал Михаил Костаракос изказа благодарност за постигнатите в този период резултати по прилагането на Глобалната стратегия на ЕС в областта на сигурността и отбраната. Ръководителят на най-висшия европейски военен орган акцентира на успешно изпълнения, богат със събития календар на българското председателство на Съвета на ЕС и отличи положените усилия именно по темите за Западните Балкани и военната мобилност.", "date": "2018.06.14", "title": "Емил Ефтимов представи постиженията в Общата политика за сигурност и отбрана по време на българското председателство на ЕС"}
{"url": "http://www.cross.bg/dadat-izvunreden-brifing-1576907.html", "text": "/КРОСС/ На 15 юни (петък), в 14.00 часа, общинските съветници от БСП в София ще дадат извънреден брифинг на мястото на бившия мавзолей – площадката, където трябваше да бъде Бронзовата къща.", "date": "2018.06.14", "title": "Общинските съветници от БСП в София ще дадат извънреден брифинг"}
{"url": "http://www.cross.bg/makedoniya-ivanov-george-1576905.html", "text": "/КРОСС/ „Президентът Георге Иванов знае прекрасно, че единственото, което искаме за Македония, е европейска интеграция, влизане в ЕС и НАТО, просперитет и свързаност\". Това каза премиерът Бойко Борисов на летището по повод отказа му да се срещне с македонския президент Георге Иванов, предаде агенция „Фокус“.„Когато беше боят в парламента на Македония, тогава първият, на когото се обадиха и президентът Георге Иванов, и Зоран Заев, и Никола Груевски, бях аз. Направих всичко възможно да помогна да се реши въпросът мирно“, посочи той.„Към президента Георге Иванов винаги съм се отнасял с огромно уважение“, заяви Бойко Борисов.„Винаги във всяко свое изказване съм започвал с това, че по никакъв начин не се месим в работата на институциите на Македония, в спора за Гърция за името“, обясни той и изтъкна, че този спор продължава десетилетия и блокира Македония. ", "date": "2018.06.14", "title": "Борисов: Президентът Георге Иванов знае, че искаме за Македония влизане в ЕС и НАТО"}
{"url": "http://www.cross.bg/makedoniya-imeto-bulgariya-1576901.html", "text": "/КРОСС/ Вицепремиерът и министър на отбраната Красимир Каракачанов даде интервю за Канал 3.В него той коментира решението на премиера Бойко Борисов и външния министър Екатерина Захариева да отложат срещите си с македонския президент Георге Иванов, както и името на Република Македония.- Правилно, да. Той е основната причина да се развалят нещата в преговорите между Македония и Гърция за името. И всъщност един от неговите най-близки сътрудници продължава оперативно да се занимава с шпионаж в България. Правилно са постъпили премиерът и външният министър, защото всъщност какво има да говориш с Георгe Иванов, който на практика спъва усилията на правителството в Скопие за постигане на някакъв компромис по отношение на спора с името, а България беше една страна, която помага на Македония за НАТО и ЕС. И един такъв, който саботира твоята политика, какво да си говориш с него?!Публикувано във факти.бг:И един от близките му сътрудници продължава да работи по линия на техните служби оперативно, няма да му казвам името, но да се знае, че и това знаем.- Приветстваме разбирателството между тези две наши съседни държави, но това не означава, че България ще спре да се интересува от правата и интересите на етническите българи в Македония и че ще спре да се противопоставя на всеки опит в Македония, било то държава или някакви други институции, да фалшифицират българската история и да си я присвояват. И като гледах изказването на македонския премиер Заев, в което той говори за Кирил и Методий, за тоя-оня, нещо някакси ми става чудно Кирил и Методий кога станаха македонци. Няма нищо лошо, но да каже, това е част от общата ни история с България. Гоце Делчев какъв македонец е?!- По темата за името ние няма какво да кажем. Тъй като ние признахме името Република Македония, това не е наш спор, не е наш въпрос. Ние си имаме теми, свързани с историята, с фалшификатите, с езика на омразата спрямо България, тъй че това правителство в Скопие прави определени действия в тази посока, но това не решава проблемите окончателно.- Според мен екшънът продължава.", "date": "2018.06.14", "title": "Каракачанов: Сътрудник на македонския президент се занимава с шпионаж у нас"}
{"url": "http://www.cross.bg/jaspers-nikolova-period-1576909.html", "text": "/КРОСС/ Проекти за над 288 млн.лв., финансирани от Министерството на регионалното развитие и благоустройството чрез Оперативна програма „Региони в растеж“ 2014-2020 г., изпълнява страната ни в настоящия програмен период  с подкрепата на JASPERS. Това съобщи заместник-министърът на регионалното развитие и благоустройството и ръководител на Управляващия орган на ОПРР Деница Николова, която откри редовното заседание на годишната среща на JASPERS – „JASPERS STAKEHOLDERS 2018“, на което страната ни е домакин за втори път.  С подкрепа на JASPERS, като структура на Европейската инвестиционна банка, се работи по подготовката и одобрението на двата големи проекта - \"Подобряване на системата за спешна медицинска помощ\" на стойност над 163 млн.лв.,  и \"Интегриран градски обществен транспорт - Фаза II\" на Столична община, който се финансира със 125 млн.лв.                    Зам.-министър Николова напомни, че и в предишния програмен период страната ни е реализирала няколко успешни проекта в сферата на транспорта, околната среда и регионалното развитие с активната подкрепа и участие на JASPERS.  „През последните 12 години  JASPERS е стратегически и традиционен партньор в усилията ни да усвояваме ефективно средствата на ЕС в съответствие с провежданата политика на сближаване в рамките на ЕС“, подчерта тя. Заместник-регионалният министър наблегна и на подкрепата, предоставена от JASPERS за изграждане на капацитет и институционално развитие на администрациите чрез ноу-хау, изследвания, обучение и разпространение на насоки, което е помогнало на българските местни и централни власти да изградят и укрепят институционалния и административния си капацитет, както и да реформират секторните политики. „Ние ще продължим да разчитаме на подкрепата на JASPERS за програмния период 2021 - 2027 г., поради положителното влияние в областта на подготовката на проектите и тяхното изпълнение“, каза Николова.  Според нея новото законодателно предложение на Европейската комисия за политиката на сближаване след 2020 г. отваря перспективи за адаптиране на инвестиционните подходи и политики, за да има по-ефективни инвестиции в градовете и регионите.„Трябва да използваме предимствата на пакета регламенти и  да приложим по-видими проекти с добавена стойност за гражданите на ЕС“, отбеляза тя. Според нея една от възможностите е въвеждането на нов регионален подход към инвестициите и интегрираните териториални мерки, съобразени със спецификата на регионите, като се насърчават партньорствата между общините, градовете и регионите и по този начин се постигат повече резултати с по-малко ресурси.Зам.-министър Деница Николова обърна внимание, че съгласно предложението на ЕК, в бъдещия програмен период няма да има т.нар. \"големи\" проекти в политиката на сближаване, заради което са необходими нови форми на сътрудничество. Тя предложи за разглеждане възможностите за подкрепа и финансиране на  \"Интегрирани териториални инвестиции\".„Този тип инвестиции все още не се прилагат в България и в тази област има ограничен административен капацитет на национално, регионално и местно ниво. В тази връзка ролята на JASPERS може да се разглежда като ключов партньор на управляващите органи и най-вече на регионално равнище, както и на бенефициентите по отношение на консултациите относно условията за финансиране, както и на традиционната функция на JASPERS за извършване на преглед на качеството от реализираните проекти в съответствие с новия териториален и регионален подход“, коментира тя.Друга възможна област, в която JASPERS би могло да окаже влияние за периода след 2020 г., по думите й, е предвиденото много по-голямо използване на финансови инструменти или комбинацията им с безвъзмездни средства. ", "date": "2018.06.14", "title": "Деница Николова: Изпълняваме проекти за над 288 млн.лв. в настоящия програмен период  с подкрепата на JASPERS"}
{"url": "http://www.cross.bg/avtomobil-zakona-registratziyata-1576893.html", "text": "/КРОСС/ МВР въведе нов софтуер, който автоматично заличава регистрацията на лек автомобил, който не е бил прехвърлен до 2 месеца след продажбата на името на новия си собственик. Глобата, която ще се налага на закупилия колата е 200 лева.Още в края на миналата година влезе в сила изменение на закона за движение по пътищата, което предвижда служебното прекратяване на регистрацията, ако новият собственик на колата не я прехвърли на свое име. Заради подобни пропуски в закона наши сънародници, продали колите, си бяха обвинени в Гърция в подпомагане на трафик на мигранти, след като купувачите не прехвърлиха собствеността по документи и използваха лекия автомобил за престъпление в южната ни съседка.От 12 юни тази година в\" Пътна полиция\" заработи и новата електронна система, която следи регистрацията на автомобилите. Освен това от март месец е изградена и връзка между МВР и нотариалната камара, която да следи за промяна на собствеността на превозните средства у нас. От МВР напомнят още, че управлението на автомобил, който не е регистриран, е престъпление по силата на закона.", "date": "2018.06.14", "title": "МВР с нов софтуер за автоматично заличаване на регистрация на непрехвърлен лек автомобил"}
{"url": "http://www.cross.bg/pytin-severnokoreiiskiya-trump-1576906.html", "text": "/КРОСС/ Руският президент Владимир Путин оцени високо срещата между американския президент Доналд Тръмп и севернокорейския лидер Ким Чен-ун. По думите му тя е намалила заплахата от голям конфликт и е създала основа за уреждане на корейския въпрос, предаде ТАСС.\"Приветстваме и високо оценяваме резултатите от срещата между лидера на Северна Корея другаря Ким Чен-ун и президента на Съединените американски щати г-н Тръмп\", каза Путин на среща в Кремъл с председателя на севернокорейския парламент Ким Йон-нам.Президентът подчерта, че конфронтацията заради Северна Корея е \"разтревожила целия свят и е могла да доведе до сериозни последици, включително голям военен конфликт\".Според него срещата между Тръмп и Ким е помогнала да \"бъде отхвърлен този неблагоприятен сценарий и е породила изгледи за решаване на всички проблеми с мирни и дипломатически средства\".Путин също така приветства контактите между лидерите на Северна и Южна Корея.Председателят на севернокорейския парламент предаде на Путин лично послание от Ким Чен-ун.Путин потвърди поканата към севернокорейския лидер да посети Русия. По думите му посещението може да бъде за отделна среща, а може и да е свързано с Източния икономически форум във Владивосток през септември.", "date": "2018.06.14", "title": "Путин: Срещата между Тръмп и Ким намали заплахата от конфликт"}
{"url": "http://www.cross.bg/detza-spetzialni-darbi-1576912.html", "text": "/КРОСС/ БСП ще предложи в Бюджет 2019 на СО да бъдат заделени средства за изграждане на общински център за деца със специални дарби, обяви председателят на групата на социалистите в СОС Доволен съм, че каузата за децата със специални дарби обедини управляващи и опозиция. Това коментира председателят на групата на БСП в СОС и лидер на столичните социалисти Калоян Паргов. По негова инициатива по време на редовната сесия на Столичния общински съвет в четвъртък бяха организирани изложба и благотворителен базар на картини, рисувани от деца със специални дарби или т. нар. дислексици, с помощта на именития български художник Иван Яхнаджиев. Идеята за осъществяването на благотворителното събитие в Столична община е на новия председател на Младежкото обединение към РС на БСП в \"Илинден\" Лин Нго, която помага за каузата на Мария Виденова, създател и управител на Агенция за социално развитие \"Инсиеме\". Тримата присъстваха на сесията на СОС и запознаха общинските съветници с каузата, за която работят. \"Когато говорим за подобни проблеми и каузи, хората лесно откликват, но трудно продължават да ги подкрепят и да се борят за реализация на целите си, коментира Калоян Паргов. - Много е важно да бъдем упорити по пътя, по който тръгваме днес с изложбата и благотворителния базар. Благодаря на колегите в СОС, че толкова бързо се отзоваха и си купиха картини. Доволен съм, че тази кауза успя да обедини всички партии в общинския съвет. И се надявам да бъдем също така обединени и в края на годината, когато БСП ще предложи в Бюджет 2019 да бъдат заделени средства за изграждане на общински център за работа с даровити деца. Вярвам, че така, както днес всички сме с отворени сърца към тези деца, така и тогава всички ще се обединим в подкрепа на това наше предложение. Защото каузата на даровитите деца не бива да бъде политизирана. Тези деца са богатство за България и трябва всички да се грижим за тях. Защото един ден със своя талант те ще бъдат част от обществения социално-икономически живот на страната ни\". Благодаря на Калоян Паргов, че заедно днес подарихме самочувствие на тези деца, каза именитият български жудожник Иван Яхнаджиев, който развива таланта им в изобразителното изкуство. \"Децата не могат да излъжат в своите произведения в цветове, коментира още той. - Те правят и показват това, което чувстват. И всичко това, което направи днес господин Паргов заедно с останалите общински съветници, е огромен жест към всички нас\". Създателят и управител на Агенция за социално развитие \"Инсиеме\" Мария Виденова обясни, че в България в момента не съществува център за работа с деца със специални дарби. \"Затова много благодаря на Калоян Паргов, че прегърна идеята и реагира толкова бързо. Нашите нужди са огромни, коментира тя. - В момента в България много самозвани специалисти в какви ли не вълшебни центрове паразитират изцяло в сферата на сивата икономика около проблематиката на тези деца. Позволяват си да ги заклеймяват. Заклеймяват ги документално с диагнози, с телкове, заклеймяват ги по начин, който е недопустим в европейска страна в 21-и век. Нашата цел е, освен да ги извадим от групата на ТЕЛК, да ги извадим и от групата на децата със специални образователни потребности, както правят в развитите страни. Много европейски държави вече са направили това, а България изостава. Затова политическата подкрепа ни е изключително необходима. Нужни са правила и контрол, необходимо е да има единен общински център, който да осигури възможност за грижа за тези деца със специални дарби или т.нар. дислексици. За тях е характерно, че имат ниски показатели в училище, но за сметка на това са с много високо IQ и голяма дарба в дадена насока. В България има огромен брой деца с високо IQ и ние трябва да ги предпазим и да им дадем възможност да се развиват\". Новият председател на младежката организация на БСП в район \"Илинден\" Лин Нго добави, че изложбата и благотворителната разпродажба на картини в Столична община е само началото на цялостна кампания в подкрепа на децата със специални дарби. \"Вярвам, че можем да бъдем полезни за тази кауза, затова положихме толкова много усилия да реализираме първата крачка, коментира тя. - Сега предстои да продължим по този път. Планираме още подобни събития, за които скоро ще говорим пак. С младежите от район „Илинден“ сме се насочили към организация на различни социални кампании с помощта на нашия председател Владимир Данев, който също е общински съветник. Тепърва предстои да работим в тази сфера и да постигаме успехи\".  ", "date": "2018.06.14", "title": "Калоян Паргов: Доволен съм, че каузата за децата със специални дарби обедини управляващи и опозиция"}
{"url": "http://www.cross.bg/samoleta-ankoridzh-samolet-1576894.html", "text": "/КРОСС/ Два самолета са се сблъскали в небето над Аляска, съобщава телевизия KTVA. Според говорител на местната полиция два малки граждански самолета са се ударили във въздуха, като единият се приземил успешно на летището в Анкоридж, а другият се е разбил на ненаселена територия.Кацналият в Анкоридж самолет е с повреди, но пътниците са невредими.Спасителните служби са успели да намерят отломки от другия самолет, но засега не е ясно колко души са били на борда и каква е съдбата им.*Снимката е илюстративна", "date": "2018.06.14", "title": "Два самолета се сблъскаха в небето над Аляска"}
{"url": "http://www.cross.bg/avtomobil-puten-politzaii-1576899.html", "text": "/КРОСС/ Задържан е водач на лек автомобил, блъснал пътен полицай. Това съобщиха от пресцентъра на МВР.Инцидентът е станал вчера сутринта, когато екип на сектор „Пътна полиция“ бил изпратен да извърши проверка на сигнал за неправилно паркирани моторни превозни средства в района на подземен паркинг. Служителят е откаран за преглед в болнично заведение, оказана му е медицинска помощ и освободен за домашно лечение.На 53-годишният мъж, който бил зад волана на лек автомобил „Алфа Ромео“, е наложена полицейска мярка за срок до 24 часа.По случая е образувано досъдебно производство за престъпление по чл. 342, ал. 1, пр. 3 от НК.", "date": "2018.06.14", "title": "Мъж помете пътен полицай"}
{"url": "http://www.cross.bg/koreya-koreiiskiya-zayavi-1576879.html", "text": "/КРОСС/ Военни представители на Северна Корея и Южна Корея започнаха разговори за намаляване на напрежението на Корейския полуостров, съобщи РИА Новости.Очаква се представителите на КНДР да поискат ясен ангажимент от Юга за прекратяване на военните учения със САЩ.Президентът на САЩ Доналд Тръмп обяви, че се е разбрал със севенрокорейския лидер Ким Че-ун да прекрати ученията, ако той започне бързо преустановяване на ядрената програма в страната.Разговорите в Пунамджон са първите на ниво генерали между двете страни от 2007 г. насам.„Ще положим максимални усилия за началото на една нова ера на мир на Корейския полуостров“, заяви южнокорейският генерал Ким До-гун.Той проведе среща със севенокорейския генерал Ан Ик Сан, който го посрещна сърдечно и заяви, че се надява на успешни преговори.", "date": "2018.06.14", "title": "Исторически военни преговори между Южна Корея и КНДР"}
{"url": "http://www.cross.bg/nzok-limitite-ypravitelya-1576889.html", "text": "/КРОСС/ Здравната комисия отмени лимитите за лъчелечение, наложени от НЗОК, предаде репортер на bTV. Скандалът избухна вчера, след като Здравната каса въведе ограничения, които засягат всички центрове за лъчетерапия у нас.Сутринта председателят на БЛС коментира, че лимитите не са съгласувани с тях и ще реагират остро, ако дори на един пациент бъде отказано лечение.По време на заседанието си здравната комисия гласува и оставката на управителя на НЗОК проф. Камен Плочев.По закон предсрочното прекратяване на мандата на управителя на НЗОК става единствено с решение на Народното събрание. ", "date": "2018.06.14", "title": "Отмениха лимитите за лъчеление, гласуваха и оставката на Камен Плочев"}
{"url": "http://www.cross.bg/imeto-tzipras-sporazymenieto-1576890.html", "text": "/КРОСС/ Най-голямата опозиционна партия в Гърция - „Нова демокрация“ ще внесе вот на недоверие срещу правителството на премиера Алексис Ципрас, съобщи Ройтерс. Поводът е споразумението за името на Македония, което Атина и Скопие обявиха по-рано тази седмица.Новината беше потвърдена от лидера на партията Кириакос Мицотакис. Председателят на парламента Никос Вуцис заяви, че вотът ще бъде внесен в 17 ч. местно време в четвъртък, веднага след приключването на гласуването за реформите от спасителния план за Гърция.Младшият коалиционен партньор на правителството на Ципрас – партията „Независими гърци“, също обяви, че няма да подкрепи споразумението за името, но и няма да предприема действия за свалянето на управляващия кабинет.Управляващата коалиция има общо 154 места от общо 300-членния парламент на Атина.", "date": "2018.06.14", "title": "Внасят вот на недоверие към кабинета на Ципрас заради името на Македония"}
{"url": "http://www.cross.bg/avariiini-deiinosti-dvizhenieto-1576887.html", "text": "/КРОСС/ Предприемат се аварийни дейности за укрепване на ската при 27-ми км на път ІІІ-107 Пастра - Рилски манастир. Причина за срутването на скалната маса снощи са дъждове, които паднаха в района, продължаващи и през деня, както и започналите срутищни процеси от интензивното снеготопене и обилните валежи през март и април т. г., довели до значително преовлажняване на терени с голям наклон в близост до пътя.Геолози са извършили оглед на участъка и е изготвено геотехническо становище. В него са препоръчани дейности за стабилизиране на участъците. Те предвиждат в краткосрочен план да бъдат предприети аварийни работи за възстановяване на движението по целия габарит на пътното платно, премахване на скални блокове и дървета от откосите, временно обмрежване на откосите и разчистване на пътното платно.Пътуването по третокласния път е безопасно. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.", "date": "2018.06.14", "title": "Предприемат се аварийни дейности за укрепване на ската при 27-ми км на пътя за Рилския манастир"}
{"url": "http://www.cross.bg/izpulnyava-predsrochno-nzok-1576892.html", "text": "/КРОСС/ Парламентарната здравна комисия реши да прекрати предсрочно мандата на шефа на НЗОК проф. Камен Плочев.Проф. Плочев е уведомил, че през последните 3 месеца е отсъствал поради заболяване и не е могъл да изпълнява служебните си задължения. Той допълва още, че няма да е в състояние да изпълнява задълженията си минимум още 1 месец.Председателят на комисията Даниела Дариткова припомни, че според Закона за здравното осигурване управителят на НЗОК може да бъде освободен предсрочно, ако не може да изпълнява задълженията си за срок повече от 3 месеца.ДПС няма да участва в гласуването, каза Нигяр Джафер и подчерта, че смяната на личности не води до нищо, а е необходима реформа в системата.", "date": "2018.06.14", "title": "Здравната комисия прекрати предсрочно мандата на шефа на НЗОК"}
{"url": "http://www.cross.bg/sistemi-research-tesla-1576880.html", "text": "/КРОСС/ Изследователският център Thatcham Research, основан преди 50 години от Асоциацията на британските застрахователи, проведе серия изпитания на системи за автономно управление на автомобили. Видео от един от експериментите показва възможен сценарий на пътнотранспортно произшествие, причинено от автопилота на Tesla Model S.На полигона си в Апър Хейфорд недалеч от Оксфорт специалистите от центъра първо демонстрират как електромобилът спира автоматично пред неподвижно препятствие. След това обаче условията са усложнени - \"тѐслата\" се движи след друга кола, която в последния момент се престроява рядко в съседната лента. Оказва се, че автопилотът на Model S изобщо не е готов за подобен развой на събитията и не успява да предотврати сблъсъка.Публикувано във факти.бг: Експериментите на Thatcham Research са провокирани от неотдавнашната поредица от катастрофи с \"тѐсли\" в автономен режим, които за съжаление не се разминаха без жертви, и исканията на организации за защита на правата на потребителите да бъде забранено използването на термина \"автопилот\" за подобни системи.\n\t\t\t\t\t", "date": "2018.06.14", "title": "Британци показаха защо катастрофира Tesla (видео)"}
{"url": "http://www.cross.bg/intzidenta-avtomobil-bylevarda-1576897.html", "text": "/КРОСС/ 81-годишен мъж загина, след като беше блъснат от лек автомобил на международното шосе в Русе, съобщава БГНЕС.Въпреки че наблизо има подлез, той е прескочил мантинелата между двете платна на булеварда с намерението да го пресече.Сигнал за инцидента е подаден малко преди 8:00 ч. в четвъртък сутрин. Лек автомобил с разградска регистрация, управляван от 26-годишен мъж, се движел по булевард \"България\" в посока София. По първоначална информация той ударил жертвата със страничното огледало на колата си.Пристигналият екип на Спешна помощ само е констатирал смъртта на пешеходеца.Заради инцидента движението по булеварда беше затруднено и трафикът се пренасочваше през града. ", "date": "2018.06.14", "title": "Кола блъсна и уби възрастен мъж в Русе"}
{"url": "http://www.cross.bg/gradina-detza-varna-1576888.html", "text": "/КРОСС/ Мазилка от таван се срути върху деца в детска градина във Варна. Три от тях са с леки охлузвания, предаде bTV. Инцидентът става вчера следобед в детска градина „Мир”.Малко след обедния сън учителката чете приказка на децата, когато мазилката от тавана просто рухва. Пострадалите деца получават веднага помощ от персонала на градината. „Едното дете има леко охлузване на ръчичката и крачето, другото е по нослето и челото, а третото е по главичката”, обясни директорът Елена Иванова. Детската градина е открита само преди 2 години, като изграждането ѝ е струвало повече от 1 млн. лева.„Гарантирам, че ще вземем всички необходими мерки, ще си направим свое вътрешно разследване и всеки, който е виновен, ще си поеме отговорността”, увери Лилия Христова, началник на дирекция „Образование и младежки дейности” в община Варна.Всички тавани в детската градина ще бъдат подменени за сметка на строителя.Управителят на фирмата строител Мартин Станев беше категоричен, че не става въпрос за некачествено строителство. Той подчерта, че са изпълнени абсолютно всички мерки по проекта. „Всяка нова сграда има зреене на бетона, има улягане. Предполагаме, че се дължи на нещо такова”, посочи Станев. Децата са настанени в сгради филиали на детската градина до завършването на ремонта.", "date": "2018.06.14", "title": "Мазилка се срути от тавана на детска градина във Варна, 3 деца са с охлузвания"}
{"url": "http://www.cross.bg/mulniya-zapali-postroiika-v-sandanski-1576891.html", "text": "/КРОСС/ Около 9 сутринта мълния пада върху постройка на ул. „Пирин” в Сандански.Пламва пожар – изгорели са животните – зайци и кокошки, предаде bTV .По случайност стопанинът не е бил в постройката.", "date": "2018.06.14", "title": "Мълния запали постройка в Сандански"}
{"url": "http://www.cross.bg/romite-integratziya-doklada-1576886.html", "text": "/КРОСС/ „Отчетена работа много – резултати никакви! Въпреки оптимистичния доклад, трябва да признаем - напредъкът за интеграция на ромите е проблематичен, състоянието на интегрираността е повече от драматично, даже трагично“. Това заяви народният представител от ПГ на БСП за България Георги Гьоков по повод доклада за интеграция на ромите.  По думите му отчитането на някакви дейности по Стратегията се представят като напредък по изпълнението интеграцията, но резултатът от някои дейности е единствено усвояване на средства. Той обясни, че в доклада се открояват като важни направените стъпки за задържането и връщането на учениците в училище, но не става ясно колко от „върнатите“ в училище са завършили. Според него, въпреки че се говори за намаление на ромската безработица,  истинската картината все още е - изключително ниско присъствие на роми на пазара на труда. Депутатът подчерта, че обществените нагласи не са в полза на интеграцията, а трябва от там да се започне – от промяна в обществените нагласи и консенсус за начина, по който ромите ще бъдат интегрирани, а такъв няма. „Нулевите резултати по интеграцията на ромите са заплаха за националната сигурност. Това е факт, над който трябва дълбоко да помислим!“, категоричен бе той„В доклада за „ранните раждания“, които са един от сериозните проблеми на тази общност, има буквално пет реда и никаква визия какво да се прави. Няма и анализ- как се отразява на демографията на страната ни липсата на интегрираност в обществото на такава голяма малцинствена група“- заяви той. Според него, предвид динамичните помени в демографската картина на България, трябва да има сериозна промяна в Националната стратегия за интеграция на ромите, в нея са поставени грешни приоритети.„Мисля, че управляващите не разбират сериозността на проблема или ако го разбират, не са способни да го решават“,  категоричен бе той. „Време е да спрем да харчим пари и да кърпим с палеативни мерки. Нужен ни е нов модел за интеграция, който не изхожда от грешни позиции – трябва в центъра на стратегията да са проблемите на ромите и да отговорите на въпроса: защо те не искат да се интегрират“, препоръча той. Гьоков обясни, че няма да подкрепи приемането на мониторинговия доклад защото  е ясно, че интеграцията на ромите, се проваля и в доклада няма отговор защо; той е част от празното говорене и празното отчитане на резултати по проблема и е време да излезем от тях. „Трябва и характер, и воля за прилагане на интеграционните мерки, а не страх да не бъде загубен електоратът!“, заключи Георги Гьоков.", "date": "2018.06.14", "title": "Георги Гьоков: Въпреки оптимистичния доклад за интеграция на ромите, състоянието е трагично"}
{"url": "http://www.cross.bg/duzhdove-byri-grumotevichni-1576882.html", "text": "/КРОСС/ Проливни дъждове, съпроводени от силен вятър и гръмотевични бури, предизвикаха наводнения и свличания на камъни и земни маси в благоевградска област.Мълния падна върху покрив на къща в Сандански и предизвика пожар. Няма пострадали хора, но има повредено имущество. На 26 сигнала за наводнени къщи и паднали дървета в Гоце Делчев и в Благоевград са реагирали екипите на служба „Пожарна безопасност и защита на населението“ при проливните дъждове и гръмотевични бури, които се разразиха в областта от снощи. В три общини е активиран планът за действие при кризи, извънредни ситуации и защита при бедствия, по заповед на директора на регионалната пожарна служба.Проливните дъждове предизвикаха и свлачищна активност в Кресненското дефиле. Камъни и земна маса затвориха едната лента за движение по главен път Е-79. Към момента обстановката е нормализирана, но в по-голямата част от областта продължава да вали дъжд. Оранжев код за опасно време е обявен за днес в Югозападна България.", "date": "2018.06.14", "title": "Проливни дъждове, силен вятър и гръмотевични бури предизвикаха наводнения в област Благоевград"}
{"url": "http://www.cross.bg/polozhenie-erdogan-izvunrednoto-1576883.html", "text": "/КРОСС/Турският президент Реджеп Ердоган ще отмени извънредното положение в страната, ако спечели изборите на 24 юни. Това обеща самият той в интервю за „24ТВ”.„Ако продължа да изпълнявам тази функция след 24 юни, първото нещо, което ще направим, ако е рекъл Аллах, да отменим извънредното положение”, категоричен беше президентът.Той обаче уточни, че отмяната не означава премахването му изцяло. По думите на президента, при нова заплаха или случай на терор, властите отново ще са готови да предприемат извънредни мерки за сигурност.Извънредното положение позволява на Ердоган и правителството му да заобикалят парламента при приемането на нови закони, както и да отменят права и свободи. Турция е в режим на извънредно положение от 2016 г., когато беше извършен неуспешен опит за преврат срещу управлението на Ердоган. От тогава то се удължава на всеки три месеца.Над 160 000 души бяха арестувани след въвеждането на извънредните мерки за сигурност . Извършени бяха почти толкова уволнения на служители от държавната администрация. Закрити бяха десетки медии, а журналисти и активисти срещу управлението на Ердоган бяха арестувани.Според критиците президента, той използва извънредното положение като претекст за уреждане на отношенията с противниците си. Турските власти обаче заявяват, че мерките са необходими за справяне със заплахите за сигурността и не са свързани с предизборната кампания.През април Ердоган заяви, че бизнесът трябва да приветства извънредното положение, тъй като то пази от тероризъм и не позволява на работниците да стачкуват.", "date": "2018.06.14", "title": "Президентът Ердоган ще отмени извънредното положение в Турция, ако спечели изборите"}
{"url": "http://www.cross.bg/grazhdani-bulgarski-avstriya-1576876.html", "text": "/КРОСС/По 25 години затвор получиха трима български граждани и афганистанец от съд в Унгария за смъртта на 71 мигранти, открити задушени в камион в Австрия през 2015 г., съобщи Ройтерс.Четиримата, основните заподозрени от групата за трафик на хора на подсъдимата скамейка, бяха обвинени в убийство на 59 мъже, 8 жени и 4 деца, включително бебе, извършено в пика на мигрантската вълна към Европа. Срещу тях бяха повдигнати и обвинения за принадлежност към организирана престъпна група за трафик на хора.Присъдата бе произнесена от съд в унгарския град Кечкемет и може да бъде обжалвана.Афганистанският лидер на престъпната група бе признат за виновен в убийство като съучастник. А тримата български граждани - за убийство с утежняващи вината обстоятелства, извършено с особена жестокост.За виновни бяха признати още 10 подсъдими, заподозрени за принадлежност към групата за трафик на хора, като те получиха присъди от три до 12 години затвор, съобщи АФП. Сред тях също има български граждани.Телата на мигрантите от Сирия, Ирак и Афганистан бяха открити в изоставен камион в Австрия на 26 август 2015 г.Четиримата основни членове на групата – афганистанецът и трима български граждани, бяха въведени с белезници в препълнената съдебната зала от въоръжени полицаи с маски на лицата.Според обвинителния акт по време на пътя си от сръбско-унгарската граница към Австрия трафикантите игнорирали виковете на мигрантите в затворената задна част на камиона, които продължили да тропат по стените до смъртта си.Делото се води в Унгария, макар че телата бяха намерени в Австрия, тъй като експертиза установи, че мигрантите са починали на унгарска територия.*Снимката е илюстративна", "date": "2018.06.14", "title": "Унгарски съд даде по 25 години затвор на 3-ма българи за смъртта на 71 мигранти"}
{"url": "http://www.cross.bg/haskovo-rana-momicheta-1576875.html", "text": "/КРОСС/ 26-годишен водач е причинил катастрофа малко след полунощ. Инцидентът е станал на улица „Стара планина“ в Хасково. Мъжът е шофирал лек автомобил БМВ с употреба на 1,36 промила алкохол.При извършване на маневра завой наляво и движение с несъобразена с релефа на пътя скорост, водачът е загубил контрол над колата, излязъл е вдясно от пътя по посока на движението и се е ударил в еластична ограда. От удара автомобилът се е преобърнал по таван.В катастрофата са пострадали возещите се в БМВ-то момичета от града на 18 и 17 години от Хасково. Пълнолетната е с фрактура на десен глезен и порезна рана на дясна ръка, а непълнолетната девойка е с контузия на предни зъби и разкъсно-контузна рана на горна устна. Момичетата са без опасност за живота.Младежът е задържан до 24 часа по образуваното досъдебно производство.*Снимката е илюстративна", "date": "2018.06.14", "title": "Пиян обърна кола по таван, рани две момичета"}
{"url": "http://www.cross.bg/aleksandur-taekyondo-evrofytbol-1576884.html", "text": "/КРОСС/ Спортният талант на „Еврофутбол“ – 15-годишният Александър Джорджев, стана европейски шампион в категория до 59 кг. при юношите на Мултиевропейското първенство по таекуондо, което се проведе в Пловдив през уикенда. По пътя към голямото постижение той преодоля съперници от Гърция, Русия и Франция, а на финала победи с 10:8  световния вицешампион от Турция.                 Това беше поредното състезание на Александър за сезона, след което той ще излезе в кратка, но заслужена почивка. Следва Балканското първенство по таекуондо през септември и състезания в Сърбия и Хърватия през ноември.", "date": "2018.06.14", "title": "Талантът на \"Еврофутбол\" Александър Джорджев е европейски шампион за юноши"}
{"url": "http://www.cross.bg/ostavka-raznoglasiya-stranata-1576877.html", "text": "/КРОСС/Премиерът на Грузия Георгий Квирикашвили подаде оставка, съобщи ТАСС.Той е взел решението, заради разногласия с лидера на управляващата партия Бидзина Иванишвили.„Имаме разногласия с лидера на управляващата партия. Мисля, че сега е момента той да получи мандат за съставяне на правителство“, заяви КвирикашвилиТой заема поста от 2015 г. Според конституцията на страната целият кабинет подава оставка с премиера на страната.", "date": "2018.06.14", "title": "Премиерът на Грузия подаде оставка"}
{"url": "http://www.cross.bg/imat-igrayat-moyrinyo-1576881.html", "text": "/КРОСС/ Мениджърът на Манчестър Юнайтед Жозе Моуриньо смята, че Англия може да се представи силно на Световното първенство в Русия, тъй като в състава има много млади и обещаващи футболисти, които може и да нямат много мачове с националния отбор, но същевременно вече имат опит да играят в срещи от най-високо ниво.\"Англия има група от млади играчи, които обаче вече имат и опит. Всички те играят в най-оспорваното първенство в света - Премиър лийг. Всички те са част от най-добрите отбори и имат опита от това да играят в Шампионската лига, което е най-високото ниво на футбола изобщо. Да, мисля, че тези футболисти могат да имат успех\", заяви Моуриньо.\"Не мисля, че някой от аутсайдерите може да поднесе голяма изненада. В крайна сметка топ отборите от Южна Америка и Европа ще се борят за титлата\", добавя португалецът.", "date": "2018.06.14", "title": "Моуриньо: Англия може и да се представи добре в Русия"}
{"url": "http://www.cross.bg/oblastnata-inflyentza-ptitzi-1576885.html", "text": "/КРОСС/ Наложена е възбрана върху произведените яйца в птицефермата в добричкото село Дончево,където беше установено огнище на инфлуенца.Изпратени са писма до всички търговски обекти, заредили яйца от обекта през последните две седмици, като възбранената за продажба продукция ще бъде унищожавана на място в магазините, съобщиха от пресцентъра на областната управа.В животновъдния обект в Дончево се отглеждат общо 551 300 птици. Повишена смъртност е констатирана в производствени халета с общо около 320 000 птици, посочват от областната управа след заседание на областната епизоотична комисия.Днес ще се пристъпи към хуманно умъртвяване на птиците в две от помещенията, във  всяко от които има по 16 000 броя.Резултатите от взетите проби в обекта са потвърдили наличието на инфлуенца от типа Н5. Очакват се лабораторните резултати за втората част на вируса.Първичното огнище на инфлуенца, тип А, в обекта е обявено със заповед на изпълнителния директор на Българската агенция по безопасност на храните от 13 юни.Дончево е в 10-километровата санитарна зона около фермата в село Стефаново,в която в края на май за втори път бе констатирано огнище на инфлуенца и бяха унищожени 57 000 патици и новоизлюпени птици. За първи път заразата в тази ферма пламна през октомври 2017 г., когато бяха ликвидирани 11 000 птици.Предстои областната епизоотична комисия да вземе мерки за завишен биологичен контрол в цялата Добричка област,за да се препятства разпространението на заразата.", "date": "2018.06.14", "title": "Наложиха възбрана върху яйцата от птицеферма в с. Дончево"}
{"url": "http://www.cross.bg/koreya-pompeo-razoruzhavane-1576878.html", "text": "/КРОСС/САЩ се надяват, че Северна Корея ще извърши пълно ядрено разоръжаване през следващите две години и половина. Това заяви държавният секретар на САЩ Майк Помпео, цитиран от USA Today.Помпео пристигна на посещение в Сеул. Той информира властите в Южна Корея за резултатите от срещата между американския президент Доналд Тръмп и севернокорейския лидер Ким Чен-ун.Двамата постигнаха споразумение за денуклеризирането на Корейския полуостров. Не беше обявено обаче в какви срокове това трябва да стане.„Мисля, че нещата ще се случат през следващите две години и половина. Можем да говорим за значително разоръжаване. Там разбират, че ще има значителни проверки. Мисля, че ще има нови преговори през следващата седмица“, заяви Помпео.Той подчерта, че санкциите срещу Северна Корея ще паднат, само когато страната се разоръжи напълно. Според него процесът ще бъде координиран с Южна Корея и Япония.", "date": "2018.06.14", "title": "САЩ очакват пълно разоръжаване от Северна Корея"}
{"url": "http://www.cross.bg/avstraliya-svastika-predade-1576902.html", "text": "/КРОСС/ Скандал разтресе австралийските въоръжени сили. На мисия на Австралия в Афганистан през 2007 над бронирано превозно средство на военните е издигната свастика, предаде ABC.Нацистката свастика на червен фон се вее над главите на австралийските военни. Австралийската броудкастингова компания ABC се е добрала до кадрите и се води разследване защо войници са издигнали символа на Хитлер и неговия режим.Министър-председателят Малкълм Търнбул описа инцидента като „абсолютно грешен“. По думите му провинилите се войници са били отстранени и наказани дисциплинарно. „Техните началници са взели действия навреме“, посочи премиерът.В изявление на министерството на отбраната се казва, че Австралия „отхвърля всичко, което този флаг символизира“, предаде „Скай нюз“. От ведомството посочиха, че е неприемливо случилото се. Снимката, заснета през 2007 година в Афганистан, сега е попаднала в ръцете на журналистите. Австралия бе на афганистанска земя като част от коалицията, водена от САЩ. Наскоро въоръжените сили на Австралия бяха обвинени, че са убивали невъоръжени афганистанци.", "date": "2018.06.14", "title": "Скандално! Войници развяха свастика"}
{"url": "http://www.cross.bg/razpredelenie-godina-elektrozahranvaneto-1576874.html", "text": "„ЧЕЗ Разпределение България“ АД инвестира 200 000 лева в нова модерна възлова станция в град Априлци, която ще подобри електрозахранването на 4000 домакинства и стопански потребители в общината. Станцията е оборудвана с най-съвременната апаратура и позволява автоматизация на мрежата.„Благодарение на новото съоръжение в Априлци многократно ще намалее времето за локализиране и отстраняване на аварии, като същевременно ще се минимизира броят на засегнатитеот евентуални прекъсвания потребители. Такава техника позволява изключването само на определени части от електропроводите, където има повреда, докато всички останали клиенти, които получават електрозахранване от електропровода, остават незасегнати“, каза Виктор Станчев, главен оперативен директор на „ЧЕЗ Разпределение България“.                  През 2017 г. община Априлци беше във фокуса на инвестиционната дейност на ЧЕЗ Разпределение в област Ловеч. В нея бяха инвестирани 860 000 лева. Дружеството представи основните си инвестиционни проекти през миналата година и плановете си за настоящата.„В област Ловеч вложихме общо 3.7 млн. лв. през 2017 г., от които 3.4 млн. лв. в реконструкция и обновяване на мрежата, а над 300 хил. лв. - в нови присъединявания. Вярвам, че всички усилия, които положихме и продължаваме да полагаме тук, помагат за стабилното електрозахранване в този красив туристически район“, заяви Петър Холаковски, главен изпълнителен директор на ЧЕЗ Разпределение.На проврелият се семинара регионалният директор на ЧЕЗ за България информира, че ЧЕЗ са инвестирали в България повече от 2 млрд. лв. Карел Крал съобщи, че семинарът с журналисти няма никаква връзка с продажбата на ЧЕЗ. И все пак каза, че работата на ЧЕЗ продължава, докато акциите бъдат прехвърлени на новия собственик. Според него, няма да има сътресения за доставката на ток за клиентите. Те дори няма да разберат кога ще минат към новия собственик, обясни Крал. ", "date": "2018.06.14", "title": "ЧЕЗ Разпределение инвестира 200 хил.лева в модерна възлова станция в Априлци"}
{"url": "http://www.cross.bg/hora-shymen-kradyal-1576869.html", "text": "/КРОСС/ Полицията в Шумен задържа мъж, който крадял пари от жилища на предимно възрастни хора, като се представял за полицай.41-годишният П.С. обяснявал, на възрастните хора, че проверява дали парите им са прибрани на подходящо място, така че уж да да ги защити от евентуални посегателства от крадци.По време на „превантивната си дейност“ мъжът успявал да разбере къде хората държат спестяванията си, а после използвал различни трикове, за да отклони вниманието им, и крадял парите.Ограбените по тази схема са шест семейства в Шумен.Вчера измамникът е бил открит във Варна. Задържаният мъж има криминални регистрации за измами и кражби, както и изтърпяна присъда „лишаване от свобода”.", "date": "2018.06.14", "title": "В Шумен задържаха мним полицай, ограбвал възрастни хора"}
{"url": "http://www.cross.bg/proverka-zavedeniya-prokyratyra-1576864.html", "text": "/КРОСС/ Върховната касационна прокуратура (ВКП) образува в Изпълнителната агенция „Медицински одит“.В хода на извършената от Върховната административна прокуратура проверка са установени случаи на настъпила смърт в лечебни заведения, по които изпълнителната агенция е извършвала проверки, но не е била сезирана прокуратурата.Всички материали от проверката на ВАП са изпратени до Върховната касационна прокуратура, която на 7 юни образува досъдебно производство за престъпление по служба, извършено в периода от 01 януари 2017 – 31 декември 2017 г.Според държавното обвинение са налице данни, че длъжностни лица от ИАМО  с цел да се набави за проверяваните физически и юридически лица облага – да не им бъдат съставяни актове за административно нарушение и да не им бъдат налагани административни наказания.От това могат да настъпят немаловажни вредни последици, като деянието е извършено от лица, заемащи отговорно служебно положение – престъпление по чл. 282, ал. 2, вр. 1 от НК, посочват от прокуратурата.Всички материали, отнасящи се до , са изпратени по компетентност на съответните окръжни прокуратури, с оглед извършване на проверка за евентуални престъпления по чл. 123 НК – причиняване на смърт при професионална непредпазливост.В хода на проверката е установено, че от изпълнителния директор на ИАМО са утвърдени инструкция за осъществяване на контролната дейност на ИАМО и методически указания към нея. При съпоставка с правни норми от по-висок ранг е установено противоречие с Наредба № 14 от 20 април 2010 г. за условията и реда за извършване на проверки на лечебните заведения от ИА „Медицински одит“.Установено е, че в противоречие с Наредба № 14 се предвижда извършване на проверка без писмена заповед, допуска се възможност да не се съставя констативен протокол при проверка по документи в агенцията и при липса на нарушения и др.По този начин на практика заключителният доклад до изпълнителния директор на ИАМО предхожда съставянето на актове за установяване на административни нарушения, въз основа на които същият орган взема решение за налагане или не на административно наказание.", "date": "2018.06.14", "title": "Разследват ИА „Медицински одит“ за престъпления по служба, свързани със смърт на пациенти"}
{"url": "http://www.cross.bg/ahil-razberem-purvenstvo-1576866.html", "text": "/КРОСС/ Ахил каза тежката си дума за първи път! Русия ще победи Саудитска Арабия в мача на откриването на световното първенство по футбол.Белият пухкав котарак дълго мисли, преди да избере купичката с храна до руското знаме. Последваха бурни аплодисменти от страна на събралите си журналисти.След няколко часа ще разберем дали Ахил си върши работата съвестно или е решил да добави доза оптимизъм към очакванията на домакините. Всъщност котаракът продължава интересната традиция с оракули на големите шампионати. Той вече има опит на тази позиция, след като прогнозираше и по време на Купата на конфедерациите през 2017 г.Ахил е на 5 години и е ценител на изкуството. Все пак живее в Ермитажа. Не го блазнят аплодисментите, тъй като е глух по рождение. А дали ще достигне по популярност октопода Паул, който изпълняваше същата функция на европейското първенство през 2008 и на Мондиала през 2010 г., предстои да разберем.", "date": "2018.06.14", "title": "Ахил с първа прогноза: Русия бие Саудитска Арабия"}
{"url": "http://www.cross.bg/integratziya-kytev-simeonov-1576872.html", "text": "/КРОСС/ \"Днес, на практика, Народното събрание призна провала в политиката по интеграция на ромите през последните няколко години.  Парламентът отхвърли доклада по интеграция на ромите на съвета към Министерския съвет, който се занимава с проблема.\" Това заяви пред медии в парламента  зам.-председателят на ПГ на „БСП за България“ Антон Кутев . Той обясни, че въпреки опитите дебатът да бъде неглижиран,  ПГ на БСП за България е успяла  да провокира здрав разум в депутатите, които са гласували против. „Като не прие този доклад, Народното събрание бламира вицепремиера Валери Симеонов, който отговаря за тази политика в момента“, заяви Кутев. Той изтъкна интересния факт- освен чеСимеонов е бил бламиран от парламента, той е бил бламиран и от част от депутатите от собственатаму парламентарна група на ОП.\"Това говори за очевидни пукнатини в управляващото мнозинство и признание на управляващити за провал в политиката по интеграция на ромите\"- заключи Кутев.", "date": "2018.06.14", "title": "Антон Кутев: Провал в политиката на МС по интеграция на ромите "}
{"url": "http://www.cross.bg/vreme-stranata-olimpiiiskite-1576865.html", "text": "/КРОСС/ Руски министър призова съгражданките си да се въздържат от това да правят секс с чужденци по време на световното първенство по футбол, предадоха световните медии.Тамара Плетньова смята, че дори тези връзки да доведат до брак, жените и децата им ще бъдат изтеглени в чужбина и няма да останат в Русия.„Дори и да се омъжат, те ще бъдат изведени от страната и няма да знаят как да се върнат. После ще идват при мен да плачат, че децата им са взети”, коментира Плетньова по време на радио интервю.Тя допълва, че иска хората в страната ѝ да се женят по любов за руски граждани и да отглеждат деца и семейства в Русия.По думите ѝ повечето жените, които родили деца от чужденци около Олимпийските игри в Москва през 1980 г. „са страдащи самотни майки”. „Добре са тези, които са родили деца от същата раса, но тези от междурасови връзки страдат”, допълва още Плетньова.Тъмнокожи руснаци до ден днешен са подложени на чести въпроси и дискриминация в страната, тъй като там чернокожото население е по-малко от 1%. Двурасовите руснаци често са наричани „деца на Олимпийските игри” или „Фестивални деца”, защото са заченати по време на големи спортни събития в страната.По време на Световното по футбол в Русия се очакват над 1 млн. туристи, което повдига въпроса за расовата и сексуална дискриминация в страната. Едно от големите притеснения на световните посетители е, че казаци ще охраняват спортните събития. По време на Олимпийските игри от 2014 г. именно казаци биеха членовете на „Пуси райът” в Сочи.", "date": "2018.06.14", "title": "Руски министър: Рускините да не правят секс с чужденци по време на световното"}
{"url": "http://www.cross.bg/aleksandrov-poleta-aleksandur-1576870.html", "text": "/КРОСС/ 30 години от полета на втория български космонавт – в столицата е подредена изложбата „Космодрум”, която ни показва значението на космическите постижения за България.Едно от тях е полетът на Александър Александров през юни 1988 г., а на самата изложба е изложен скафандърът му. Така той става вторият българин, излетял в Космоса.Александров лети от 7 до 17 юни на борда на съветския космически кораб заедно с още двама души екипаж. Машината излита и се скачва с космическата станция „Мир”. По време на полета се извършват над 50 успешни научни експеримента.На изложбата ще присъства и самият Александър Александров, а след това експозицията ще бъде показана в Пловдив и Варна.", "date": "2018.06.14", "title": "30 години от полета на втория български космонавт "}
{"url": "http://www.cross.bg/makedoniya-radev-gurtziya-1576871.html", "text": "/КРОСС/ Президентът Румен Радев обяви, че приема резултатите от преговорите между Гърция и Македония, които постигнаха консенсус името на съседката ни да бъде сменено на Северна Македония.Днес името на западната ни съседка стана повод за дипломатически скандал. Премиерът Бойко Борисов и министърът на външните работи Екатерина Захариева заявиха, че няма да се срещнат с македонския президент Георге Иванов, който е на посещение у нас.Причината – македонският президент изгони премиера Зоран Заев и изрази несъгласие с постигната договореност с Гърция за името на Македония.„България е силно обезпокоена от ескалацията в нашата съседка и от скъсването на диалога между институциите в един такъв критичен момент. Призовах президента да не бъде само участник, но да бъде и водач в този диалог, защото това е важно условие за постигане на обявените стратегически приоритети за Македония, а именно членство в ЕС и в НАТО”, каза президентът Румен Радев по време на пресконференция с неговия колега Георге Иванов.Радев допълни, че това е важен казус, който засяга не само интересите на Македония и Гърция, но и тези на други държави.„България е държавата, която най-силно подкрепя евроатлантическата и европейската перспектива на Македония. Ние приемаме резултатите от преговорите най-вече защото премахват всички важни пречки по пътя на този интеграционен процес”, каза още Радев.Георге Иванов от своя страна призова за здрав разум при преговорите между Македония и Гърция.По думите му до вчера македонският президент не е видял договора за името.„Вярвам и се надявам, че ще има разум и ще се постигне взаимно решение, а не ултиматум за Македония”, коментира Иванов. Той допълни, че трябва да се осъзнае сериозността на ситуацията, за да могат институциите да реагират правилно.", "date": "2018.06.14", "title": "Румен Радев: Приемам резултатите от преговорите между Гърция и Македония"}
{"url": "http://www.cross.bg/granitza-chyma-nyama-1576873.html", "text": "/КРОСС/На 200 км от българската граница е открито ново огнище на африканска чума по свинете. Заразата е била констатирана в района на град Тулча, който се намира в географската област Добруджа, предават от Изпълнителната агенция по горите. Експертите от ИАГ препоръчват българските ловци за стриктно спазване на наложените превантивни мерки за ограничаване разпространението на заболяването.Българският ловец е най-важната фигура не само за ползването и стопанисването на дивеча, но и за опазването на неговото здраве. Морално право и привилегия на ловците е да се отнесат сериозно и отговорно към проблема и подпомогнат борбата с АЧС, което на първо време включва по-интензивен индивидуален отстрел за свеждане на популацията на дивата свиня в страната до нива 0,3 бр. на 100 ха. Увеличаването на отстрела чрез индивидуален лов няма да повлияе по никакъв начин на планирания отстрел за групов лов на дива свиня за предстоящия ловен сезон, се казва в съобщението.Освен да увеличат отстрела на популацията, ловците трябва незабавно да уведомяват официален ветеринарен лекар за всеки един намерен труп на дива свиня. Подробно информирани за болестта са и всички ловни сдружения в страната. Особено внимание се обръща на общините по поречието на Дунав и на островите по реката, общините в област Силистра и Добрич по сухоземната граница с Румъния и черноморската граница.Африканската чума по свинете е открита за първи път в Европейския съюз през 2014 г., в Литва. Оттогава тя се е разпространила в Полша, Латвия, Естония, Чехия, Унгария и Румъния. Тя е широко разпространена в Украйна, Русия с някои случаи в Молдова. Това е смъртоносен вирус, който засяга домашни свине и диви свине, като последният е носител за вируса. В момента няма ваксина и няма лечение. Тя не засяга човешкото здраве, но нанася големи икономически загуби на засегнатите страни.", "date": "2018.06.14", "title": "Африканската чума - на 2 часа от българската граница"}
{"url": "http://www.cross.bg/doncheva-borisov-durzhavata-1576867.html", "text": "/КРОСС/ Нужни са умни и смели хора в управлението… иначе ще продължим да се движим като оная крива ракета, на която Космоса ѝ пречи. Това обяви в предаването „Тази сутрин” лидерът на „Движение 21”  по повод случващото се в държавата.„Кабинетът „Борисов 3” е като кабинетите „Борисов 1 и 2”. Не се усетихме как изминаха 10 години в управлението на мутромилицията и резултатът е институционално разрушаване на Българската държава. Ситуацията в МВР е най-гротескна, защото именно милицинерите, качени на върха на държавата, направиха в МВР това, което е сега”, коментира Дончева.Тя даде пример с казуса „Пелов” и обяви, че една от най-тежките дирекции – управлението на Област София, е било поверено на човек от Плевен, който не е наясно с обстановката в района.", "date": "2018.06.14", "title": "Татяна Дончева: Държавата се движи като крива ракета, на която Космоса й пречи"}
{"url": "http://www.cross.bg/mesta-bileti-prodazhba-1576862.html", "text": "/КРОСС/ За удобство на всички клиенти, които предвиждат да пътуват с влак до морските градове Варна и Бургас през летния сезон, „БДЖ-Пътнически превози” ЕООД въвежда петнадесетдневна предварителна продажба на билети за всички бързи и бързи влакове със задължителни запазени места. Предварителната продажба започва от утре (15-и юни) и ще бъде в сила до 30-и септември 2018 г.Обичайният срок за предварителната продажба на билети  е 5 дни, но националният железопътен превозвач има практиката да го удължава през летните месеци. По този начин „БДЖ–Пътнически превози” ЕООД дава възможност на пътниците да планират предварително своите пътувания, своевременно да направят резервация за седящи места, както и да закупят билет за предпочитания от тях влак в срок от 15 дни преди самото пътуване.Предварителна продажба на билети и резервации за седящи места ще се извършва във всички железопътни гари и бюра в страната.На пътниците, които желаят да пътуват в спален или кушет вагон, е предоставена възможност да закупят спално място 30 дни преди датата на пътуване. 30-дневният срок за предварителна продажба на спални и кушет места важи през цялата година.Клиентите на „БДЖ–Пътнически превози” ЕООД могат да получат информация за свободните места във влаковете от служителите на билетните каси Националният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.Системата е достъпна на официалната интернет страница на „Холдинг БДЖ” ЕАД – , както и на електронен адрес – .", "date": "2018.06.14", "title": "БДЖ въвежда предварителна продажба на билети за влаковете до морето през летния сезон "}
{"url": "http://www.cross.bg/svilenski-transporta-ministerstvoto-1576861.html", "text": "/КРОСС/ „БСП защитава интересите на всички превозвачи, а не подклажда напрежения. Възмутени сме обаче, чедве частни фирми, представящи се за асоциации и намирайки лоби в парламента, внасят законопроект, с който искат да изнесат голяма част от дейността на Министерство на транспорта в частна организация”. Това каза зам.-председателят на ПГ на „БСП за България” Георги Свиленски пред журналисти в парламента. Той заяви, че тези фирми искат да направят частно министерство и да назначат частен министър на транспорта. „Ако държавата абдикира и министерството не иска да се занимава с този сектор, първото нещо, което трябва да се направи, е подписка за освобождаването на министъра и закриване на частта от министерството, която се занимава с автомобилния транспорт”, категоричен бе Георги Свиленски.„Говоренето, че това ще обедини бранша, камарата ще бъде единна и ще защитава интересите на бранша, са неоснователни, защото представителите на браншовите организации не искат насила да участват в нея”, каза още Свиленски. Той смята, че с този закон се прави опит всички 17 000 транспортни фирми да станат членове на организацията и да плащат членски внос от 1000 до 10 000 лв., за да може тя да контролира, кой да извършва транспортна дейност, на кой ще бъде даден лиценз и на кой не. „Частна организация иска да върши работата на министерството на транспорта и това е притеснително”, заяви още народният представител. Георги Свиленски уточни, че в мотивите на Закона пише, че в България няма регистър на транспортните превозвачи и няма компетентен орган, който да отговаря за транспорта, а в министерството има корупция. Той добави, че такъв орган има и това е Изпълнителна агенция Автомобилна администрация, регистър работи от няколко години и според министъра няма данни за корупция.„Нека КРИБ и Миролюб Столарски, който е запазил името „Българска автомобилна камара”, да обясняват- защо запазват име с посочено лице, при положение, че няма приет закон. Знаят ли те- кой ще бъде избран за председател”, попита Свиленски.Той зададе и въпроса- какво ще стане на общото събрание на тази камара, след като 17 000 души се съберат на едно място. ", "date": "2018.06.14", "title": "Георги Свиленски: БСП защитава интересите на превозвачите "}
{"url": "http://www.cross.bg/honor-dizaiin-tzvetove-1576857.html", "text": "/КРОСС/ , най-новият флагман на Huawei, вече от близо половин месец е наличен на българския пазар. . Устройството впечатлява с много функции и спиращ дъха дизайн. обединява най-доброто от модата, инженерния дизайн и вниманието към детайла, за да създаде устройство, което се откроява и помага на потребителя да изрази своята индивидуалност. Всяка година експертите от Honor работят върху иновации от следващо поколение с приоритет върху дизайна, за да създадат зашеметяващи смартфони.Като най-новия член на фамилията Honor, Honor 10 е устройството с най-добрия дизайн на бранда. При него Honor черпи вдъхновение от началните години на производство на стъкло през 7-ми век, когато стъклото е създадено случайно на пясъчните брегове на Сина в Мурано, остров близо до Венеция, който тогава става център на производството на арт стъкло. Тази история вдъхновява дизайнерите на Honor 10 да изведат стъкления дизайн на телефони на съвсем ново ниво.Стъкленото тяло на Honor 10 има следните характеристики:- направено е от 15 слоя 3D стъкло на гърба;- отразява различни цветове от всеки ъгъл;- има зашеметяващо наномащабно оптично покритие. Процесът за постигането на минималистичното покритие на Honor 10 не е никак лесен, а резултат от съчетанието на водещи индустриални технологии и сложни инженерни дейности, изискващи най-високи нива на точност и деликатност: ослепителното оптично покритие Aurora изисква прилагането на най-новата технология в индустриалния дизайн – т.нар. оптично покритие с цветови промени под ъгъл.Стъкленият гръб на Honor 10 има различен отразителен ефект на всеки 5 градуса. Целият процес по изработката му е изключително трудоемък, а необходимото време за постигане на този ефект е колкото времето за създаване на смартфон. Този впечатляващ отразителен ефект е сравним само със светлоотразяването при диамантите.И накрая, най-критичната процедура при дизайна на Honor 10 е висшето оптично приложение, което е почти шедьовър на дизайна. Тази характеристика използва принципа на отразяване на светлината, на пречупване и дифракция върху стъкло. Тези ефекти се постигат изключително трудно чрез изграждане на сложен дизайн, при който светлоотразителните материали преминават през пулверизиране и утаяване. Когато слоевете от наномащабни мембрани се свържат, светлинните лъчи преминават през всяка мембрана и генерират ефекта Aurora.„Цветът влияе директно върху душата. Цветът е клавишите, очите са филц чукчетата, душата е пианото с много струни.“ – Василий Кандински, руски художник и теоретик на изкуството.Като марка, предназначена за младото поколение, Honor иска да вдъхнови и мотивира потребителите да виждат и да се наслаждават на света по свой начин. Honor разкрива свят на неограничени възможности пред дигиталното поколение.Сега живеем живота си в движение, а дизайнерите от Honor 10 целят да вплетат тази концепция на забързано ежедневие, разнообразие и индивидуалност в цветовия дизайн на Honor 10.Honor 10 предлага зашеметяваща комбинация от цветове на потребителите – Phantom Blue и Phantom Green. Тези два емблематични цвята са създадени в Парижкия център за естетика, в резултат на творчеството и ентусиазма на инженерите и дизайнерите на Honor 10.Цветът Phantom Blue (фантомно синьо) е съблазнителна комбинация от синьо и виолетово. От всички цветове синият е най-харесван от мъжете и жените. А от векове насам лилавият цвят символизира величие, сила, гениалност.Изборът на Phantom Green (фантомно зелено) е с мисъл за по-младото поколение. Това е смес от морско синьо и смарагдово зелено. Зеленият цвят е най-често асоцииран с природата и околната среда, и популярен цвят в съвременното изкуство.Honor е сред лидерите при модерните технологии и съвременния дизайн. Логично при Honor 10 е отчетена всяка актуална тенденция при смартфоните. Устройството интегрира множество иновативни функции в предната част на телефона с четириъгълен стъклен корпус, който го прави удобен за хващане с една ръка.Honor 10 разполага с първия в индустрията преден ултразвуков сензор за пръстови отпечатъци под стъклото. Ултразвуковият сензор за пръстови отпечатъци също предлага лесно отключване за потребителите, дори ако ръцете им са мокри и мазни.Honor 10 има с 5,84-инчов FullView HD+ екран с 19:9 безрамков дисплей, 86% съотношение екран към тяло, мини предна камера, микрофон и заоблени ъгли.Той разполага с True Color дисплей с цветна гама широка като NTSC 96 и висока резолюция 2280*1080.Honor 10 също така поддържа ултра-бърза функция за отключване чрез лицево разпознаване, осигурявайки безпроблемно изживяване при използване на телефона.Като марка, предназначена за младите, Honor постепенно се превръща в най-модерната и иновативна технологична марка, харесвана от дигиталното поколение.При Honor 10, Honor за пръв път си сътрудничи и с младите таланти от Лондонското училището за изкуства Central Saint Martins (CSM), за да ги вдъхнови да експериментират с различни концептуални идеи и да изведат заедно индустриалния дизайн на следващо ниво.Honor планира да проведе конкурс съвместно със CSM по повод премиерата на Honor 10. Студентите ще могат да тестват устройството и да представят своите творчески идеи за добавки към телефона. Идеята на победителя ще бъде реализирана и приложена в Honor 10.", "date": "2018.06.14", "title": "Красотата на авангардния дизайн на Honor 10: Микс от изкуство, енергичност и модерност"}
{"url": "http://www.cross.bg/purvenstvo-fytbol-svetovnoto-1576852.html", "text": "\r\n/КРОСС/ В деня на официалното откриване на Световното първенство по футбол – Русия 2018, заместник-министърът на транспорта, информационните технологии и съобщенията Димитър Геновски пусна в употреба тематично пощенско-филателно издание. Една от първите марки на тема „Футбол“ е издадена в България още през 1931 г. в серията „Първа Балканиада”, каза по време на церемонията заместник-министърът. Той припомни, че през 1962 г., е отпечатана марка за световното първенство в Чили, когато е и първото българско участие на световните финали. По думите на Димитър Геновски, за българските колекционери най-ценни са марките и блоковете за онези световни първенства, където нашият национален отбор присъства на финалите. Такъв пример е филателният блок „България с бронзови медали” за представянето ни на световното първенство в САЩ през лятото на 1994 г.Изданието на тема „Световно първенство по футбол – Русия 2018” представлява серия от две пощенски марки с номинални стойности 1,00 лв. и 2,00 лв. Художник е проф. Пламен Вълчев. ", "date": "2018.06.14", "title": "Откриването на Световното първенство по футбол се отбелязва с пощенско-филателно издание"}
{"url": "http://www.cross.bg/energiya-samsung-electronics-1576858.html", "text": "/КРОСС/Samsung Electronics Co., Ltd. обяви днес, че продължава активно своето развитие в областта на енергийната ефективност и намаляването на оперативните емисии, чрез използването на възобновяема енергия във всички свои дейности. Именно тези цели на Samsung Electronics са част от непрекъснатите усилия на технологичния лидер да демонстрира своята ангажираност към екологичното равновесие.Samsung Electronics се фокусира първо върху пазарите в САЩ, Европа и Китай, които имат добре развита инфраструктура за добиване и пренос на енергия от възобновяеми източници. Samsung планира да захранва със зелена енергия100% от дейностите си във всички свои фабрики, офис сгради и операционни съоръжения в тези държави до 2020 г. В средносрочен и дългосрочен план, компанията ще се стреми да увеличи допълнително използването на възобновяема енергия в целия свят.Компанията се присъединява и към инициативата на World Wildlife Fund (WWF) за закупуване на енергия от възобновяеми източници и към центъра за бизнес възобновяеми източници към института Rocky Mountain. В Корея, Samsung Electronics напълно подкрепя националния стратегически план на правителството за увеличаване на използването на енергия от възобновяеми източници с 20% до 2030 г. Стартирайки още тази година, Samsung ще инсталира допълнително близо 42 000 квадратни метра слънчеви панели в Дигиталния Град (Digital City) на Samsung в Сувон. Компанията ще продължи да добавя около 21 000 кв.м. слънчеви масиви и съоръжения за производство на геотермална енергия от 2019 г. в Пионгтек и от 2020 г. в Хвасон-си.Така Samsung Electronics се стреми да увеличи използването на възобновяема енергия в глобален мащаб, която до 2020 г. да произвежда еквивалентно количество енергия на една слънчева електроцентрала с мощност3,1 GW. Това количество се равнява на годишното потребление на около 115 000 четиричленни корейски домакинства. Като част от разширената си стратегия, Samsung Electronics работи със своите топ 100 партньори, за да им помогне да определят и постигнат техните цели за използване на възобновяема енергия. Това ще се случи в партньорство с Програмата Carbon Disclosure Project Supply Chain, към която технологичния гигант възнамерява да се присъедини следващата година.\"Samsung Electronics изпълнява своите задължения каточаст от едно отговорно гражданско общество чрез подкрепата и разширеното използване на възобновяема енергия. Чрез бъдещите дейности в тази насока, ние ясно заявяваме позицията си за защита на планета ни и изпълняваме ролята си за опазването на околната среда \", каза Уон Кьон Ким, изпълнителен вицепрезидент и ръководител на глобалните връзки с обществеността в Samsung Electronics.\"Ние приветстваме декларацията на Samsung Electronics да разшири навлизането на възобновяема енергия в глобалните си обекти\", каза Йохем Верберне, директор \"Глобални партньорства\" в WWF. \"Това е важна стъпка и очакваме с нетърпение да работим заедно със Samsung за развитието на по-нататъшни мерки за намаляване на въздействието на компанията върху климата. \"Допълнителни подробности относно плановете на компанията за използване на възобновяема енергия ще бъдат достъпни в доклада за устойчивост на Samsung Electronics 2018 на 15 юни.", "date": "2018.06.14", "title": "Samsung Electronics ще разшири използването на възобновяема енергия"}
{"url": "http://www.cross.bg/finansovi-year-direktor-1576856.html", "text": "/КРОСС/ Главният финансов директор (CFO) на Fibank и член на УС на банката, г-н Живко Тодоров бе отличен в престижния конкурс CFO of the Year 2018. Г-н Тодоров взе първа награда в категория „Стратегия за развитие на финансовата функция“. Победителите в конкурса за най-добри финансови специалисти на България бяха обявени на тържествена церемония, която се проведе в Централния военен клуб в столицата.„“, сподели г-н Живко Тодоров.Конкурсът CFO of the Year 2018 се организира за пета поредна година от консултантската компания EY Bulgaria. Създадени с идеята да отличават изключителните финансови лидери на България, наградите CFO of the Year година след година дават своя принос за  утвърждаване на добрите професионални практики в сферата на корпоративните финанси.                През 2018 г. в конкурса участие взеха финансови директори от различни сектори на икономиката: производство, услуги, търговия, банки. Кандидатурите бяха разгледани от независимо жури, чиито членове са успешни бизнес лидери, хора от академичните среди и представители на други финансови организации.                Членове на журито са проф. д.ик.н. Бистра Боева, Университет за национално и световно стопанство, Данета Желева, главен изпълнителен директор на Индустриален холдинг България, Тодор Брешков, управляващ съдружник на Лонч Хъб, Николай Андреев, главен финансов директор на Нова Броудкастинг груп и победител в конкурса от 2014 година, Николай Генчев, главен изпълнителен директор на Застрахователна компания „Уника“ АД,  Александър Пулев, Главен банкер, Европейска банка за възстановяване и развитие.", "date": "2018.06.14", "title": "Живко Тодоров от Fibank с престижна награда  от конкурса CFO of the Year 2018"}
{"url": "http://www.cross.bg/romite-integratziya-stoiinev-1576854.html", "text": "/КРОСС/ „Имаме ли реална интеграция на ромите– отговорът е не.  Отчитаме ли някаква интеграция – отговорът е, че се опитваме да отчетем, но дори и това не правим като хората. Написан е един отчет, но това не означава че е свършена работата.“ Това заяви зам.-председателя на ПГ на БСП за България Антон Кутев в парламента. Той обясни, че с възможностите, които са дадени на Съвета за интеграция, той нито има задължението нито има възможността да свърши повече.По думите му цялата система на интеграция на ромите е объркана и в момента работи на проектен принцип, а проблемите при ромите са сложни и междуведомствени. „Проектните принципи решават конкретни задачи, но не могат да решат големи политики“, поясни той.Според него трябва да се правят политики в Министерство на вътрешните работи, Министерство на регионалното развитие и благоустройството, Министерство на труда и социалната политика, Министерство на образованието и науката. „Тези политики трябва да бъдат координирани и за това трябва да има орган, който да извършва тази дейност и да доведе до някаква форма на интеграция. Този съвет, който е създаден, не може да ги координира, той може да направи само тези отчети, в които бързо да замаже. Гласувам против доклада, защото той е замазване на положението“, категоричен бе Антон Кутев.   „Резултати от Стратегията за интеграция на ромите няма, защото в днешно време, те не само, че не говорят български език, но не могат да четата и пишат”. Това каза зам.-председателят на ПГ на „БСП за България” Драгомир Стойнев от парламентарната трибуна.Той добави, че всички цигански секции в страната се печелят от ГЕРБ. „Не казвам, че ГЕРБ купува гласове, но ромите в цялата страна явно четат тяхната стратегия, опияняват се от приоритетите им и ги подкрепят”, добави той. Стойнев се обърна към Вежди Рашидов от ГЕРБ, който твърдеше, че БСП купува гласове сред ромите и го призова да отиде веднагав прокуратурата и да даде сигнал законкретна секция. „В противен случай сте просто клеветник”, заяви Стойнев.„От 2003 г. се пишат стратегии и национални програми за интеграция на ромите. През 2015 г. по ОПРР са отпуснати над 1 млн. лв. за внедряване на система за мониторинг и контрол на процеса на интеграцията и в рамките на тези три години не е проведена тръжна процедура”. Това каза народният представител от ПГ на „БСП за България” Надя Клисурска. Тя обяви, че договорът е сключен през март тази година. „Миналата година вицепремиерът Валери Симеонов твърдеше, че тази година, системата ще заработи и ще имаме реални измерители за интеграцията на ромите и националната стратегия за това, обаче няма да се случи. Подходът за интеграция на ромите в България се нуждае от коренна промяна, за да бъде тя реална”,заяви Надя Клисурска. ", "date": "2018.06.14", "title": "Антон Кутев: Докладът за интеграцията на ромите е замазване на положението"}
{"url": "http://www.cross.bg/govoryhin-stanislav-godini-1576853.html", "text": "/КРОСС/ На 82 години почина известният съветски и руски режисьор, актьор и политик Станислав Говорухин...  На 82 години почина известният съветски и руски режисьор, актьор и политик Станислав Говорухин. За това съобщи председателят на руската Дума Вячеслав Володин. Говорухин беше депутат от партия „Единна Русия“. Режисьорът е починал в санаториума „Барвиха“ след продължително боледуване. Говорухин е режисирал популярни не само в СССР и Русия филми като„Мястото на срещата да не се променя“, „По следите на капитан Грант“, „Вертикал“, „Русия, която загубихме“ и други.  В политиката влиза през 1993 година, а през 2000-ата е кандидат за президент на Русия, но получава едва 0,44 % от гласовете. През 2011 година оглавява предизборния щаб на Владимир Путин. През 2016 е избран за депутат от листата на „Единна Русия“.", "date": "2018.06.14", "title": "Почина Станислав Говорухин"}
{"url": "http://www.cross.bg/rysiya-hristov-pytin-1576859.html", "text": "/КРОСС/ „Голямата драма на Русия е дали ще успее да изработи социално-политически модел, който да отговори на предизвикателствата”, коментира проф. Иво Христов по темата за бъдещето на Руската федерация при новия мандат на Путин. Той и колегата му в парламента Тома Томов гостуваха на пловдивската структура на Национална асоциация „Сигурност”. „До момента Путин успя да „събере“ държавата, но на Русия й трябва скок в икономическо, социално и технологично отношение”, подчерта проф. Христов.По думите му с настоящата властова, икономическа и социална матрица такъв пробив не е възможен. „Путин може и да има подкрепата на руския народ, но има продажен елит”, заяви геополитическият анализатор. Тома Томов допълни, че всяка година руският елит официално изнася 100 млд. долара в западните банки. „Дома, Дети, Деньги–трите „Д” са параметрите на техните интереси. Къде са им парите, къде са им децата, къде са им домовете? На запад!”, каза журналистът.Според проф. Христов никога в руската история не е имало толкова богата и толкова откъсната от народа върхушка. „20 век е кошмарен век за Русия, защото тя изживя икономически, социален и военен шок”, смята социалният учен. Според него Русия не може да бъде велика страна в очертаващия се триъгълник с Китай и САЩ, ако финансите й зависят от „врага”. „Няма как, невъзможно е, ако икономиката ти зависи от доставянето на ресурси на твоя опонент, срещу което получаваш едни „хартийки”, почерта проф. Христов.„Източниците на ръст на твоята независимост трябва да бъдат вътре в твоята страна, а не навън. Под „вътре” се разбира 150 –милионното руско население плюс 200 милиона жители на евразийското пространство. Русия трябва да се определи, не може да бъде едновременно независима Русия и Русия на Абрамович с двойното гражданство –руско и израелско ”, обясни проф. Христов.По думите му Путин действа от позицията на здравия разум, създава втори управленски ешелон т.е. вертикала на властта от млади, лоялни и компетентни хора. „Хипотезите с вариантите за приемник на Путин са по-скоро в сферата на имагинерните спекулации, но все пак като такъв възможен вариант се очертава губернаторът на Тулска област Дьомин, но може и да е човек, за който въобще не подозираме, както не подозирахме за съществуването на самия Путин”, каза анализаторът.Журналистът Тома Томов индикира в поведението на Тръмп опит за съюзяване с Русия. „Така наречената „дълбока държава” и европейското ръководство, които са против Тръмп, са изключително антируски настроени. Те не искат да имат нищо общо с Путин, за тях той е демон”, каза международният публицист. Той се спря на срещата между Тръмп и Ким Чен Ун, като подчерта, че мирът е възможен. Според него предварителният ултимативен тон на САЩ след проведените преговори е станал диалогичен към Северна Корея.„Това е защото корейците притежават ядрено оръжие още от 2000 година, а големият въпрос е за носителите, с които твърдят, че могат да стигнат до вътрешността на САЩ”, обясни Тома Томов. Той посочи, че САЩ са една от най-мощните държави, защото печатат пари, притежават модерни технологии, имат най-мощната армия със 1100 бази по целия свят. В Япония имат 60-хилядна войска. Германия е окупирана страна – там са разположени 50 000 американски войници. България е в същото незавидно положение, тъй като се ползват авиобазите в Безмер и Граф Игнатиево напълно безплатно, дори керосинът за самолетите не си плащат. „С изтребителите F-16 съвсем ще ни „източат”, прогнозира той.„Намираме се в цепнатината на времето и пространството”, каза по отношение на ситуацията в България проф. Христов и за пореден път подчерта, че не вижда елит, който да осъзнава драматизма на това.За българската върхушка също важи максимата: „Където са им парите и децата, там са им интересите”. „България е важна само като територия. Не като народ и не като държава. На юг от нас расте суперсила. Турция прави интересен експеримент между модернизация, индустриализация и урбанизация с едновременно завръщане към нейните ислямски и османски корени. Успехът или провалът на този експеримент са еднакво опасни за нас и означават тежки времена за България”, обясни той.", "date": "2018.06.14", "title": "Проф. Иво Христов и Тома Томов : Путин има подкрепата на руския народ, но елитът му е продажен"}
{"url": "http://www.cross.bg/merkel-strani-prizova-1576845.html", "text": "/КРОСС/ За единен европейски подход при разрешаването на кризата с мигрантите призова Ангела Меркел. Според германския канцлер той трябва да е съобразен с интересите на всички страни членки на ЕС.Меркел подчерта, че Италия не е получила достатъчно подкрепа от другите страни в Общността.Ангела Меркел е обект на остри критики от страна на германските й колеги консерватори заради нейната политика спрямо мигрантите. Тя обаче предупреди европейските страни да не предприемат едностранни действия.", "date": "2018.06.14", "title": "Меркел призова за единен европейски подход за бежанската криза"}
{"url": "http://www.cross.bg/aheloii-obhodniya-pomorie-1576851.html", "text": "/КРОСС/ В петък, 15 юни, министърът на регионалното развитие и благоустройството Николай Нанков ще открие разширението на пътя Слънчев бряг – Бургас в участъка между Поморие и Ахелой и обходния път на Ахелой. Новоизграденото второ платно на първокласния път ще облекчи трафика през активния туристически сезон. Новото 4-лентово трасе е с обща дължина над 9 км. От тях 4,4 км са обходния път на Ахелой, а 4,7 км е реконструирания участък между Ахелой и Поморие. Проектите са изпълнени със средства от републиканския бюджет.Церемонията ще се състои от 17 часа в началото на реконструираната отсечка, пътувайки от Поморие към Ахелой (при 217-ти км на път I-9 Слънчев бряг - Бургас).На събитието е поканен да присъства министър-председателят Бойко Борисов.", "date": "2018.06.14", "title": "Министър Нанков ще открие разширения участък от път I-9 Слънчев бряг – Бургас и обходния път на Ахелой"}
{"url": "http://www.cross.bg/lechenie-limiti-bulgariya-1576846.html", "text": "/КРОСС/ . Причината са месечни лимити, въведени от Здравната каса. Те са определени без консултиране със специализираните центрове и биха принудили пациентите да чакат. , коментира пред \"Здравей, България\" д-р Румен Лазаров, национален консултант по лъчелечение. Той предложи пациентите, чието лечение се забави от новите лимити, да поискат лечение в чужбина, което е от 10 до 100 пъти по-скъпо от това в България. По-рано от Здравната каса заявиха, че няма да останат пациенти без нужното им лечение с лъчетерапия или радиологични изследвания и за тази година, дори са отпуснати повече пари по това направление.", "date": "2018.06.14", "title": "Ще останат ли хиляди онкоболни без лечение?"}
{"url": "http://www.cross.bg/zatvornitzi-ma-politicheski-1576844.html", "text": "/КРОСС/ Венецуелските власти освободиха още 43-ма опозиционери, вкарани в затвора за „политическо насилие“. Освобождаването им е част от кампания за намаляване на напрежението в страната, предаде агенция Франс прес.С тази нова група освободените от началото на месеца политически затворници стават 123-ма. Сред тях са видни фигури на опозицията като бившия кмет на град Сан Кристобал Даниел Себайос.При преизбирането му за втори мандат на 20 май президентът Николас Мадуро обяви национален диалог, който включва освобождаването на затворници.", "date": "2018.06.14", "title": "Венецуела освободи още 43-ма политически затворници"}
{"url": "http://www.cross.bg/trump-rysiya-pytin-1576847.html", "text": "/КРОСС/ Доналд Тръмп заяви, че личните му срещи с президента на Русия Владимир Путин може да решат световни проблеми.В интервю за \"Фокс нюз\", цитирано от ТАСС, Тръмп каза, че лидерите на страните от Г-7 са отделили на срещата си в Канада 25% от времето си за Русия. И допълва: Не би ли било по-добре те (руската страна) да са тук. Президентът уточни, че той \"не е за Русия, а за САЩ\".Тръмп каза още, че ако на масата до него е стоял Владимир Путин, вместо някой друг, можел да каже:Мисля, че можехме да имаме добри отношения или поне да поговорим по-добре, отколкото го правим по телефона, каза още американският президент.Ако Путин беше на тази среща, аз бих могъл да го помоля да направи това, което е добре за мира, което е по-добре за нашата страна, за него самия, заключи Тръмп. Той също изрази увереност (нещо което е правил многократно), че при него отношенията с Русия ще бъдат по-добри, отколкото при предишното американско ръководство.Известно е, че Тръмп предложи на страните от Г-7 да върнат Русия в клуба. Те отказаха (първоначално италианският премиер Джузепе Конте прие идеята на Тръмп, но впоследствие се солидаризира с останалите 6 и тяхната обща декларация против връщането на Русия). От своя страна Владимир Путин заяви, че Г-7 са добре дошли на следващата си среща в Русия в стария формат от Г-8. ", "date": "2018.06.14", "title": "Тръмп: Ех, ако Путин седеше до мен на масата, вместо някой друг..."}
{"url": "http://www.cross.bg/staloyn-metoo-godina-1576849.html", "text": "/КРОСС/ Американските прокурори започнаха разследване, за да установят дали холивудската звезда Силвестър Сталоун трябва да бъде обвинен за изнасилване, съобщава \"Дарик\". През 2017 година американският актьор бе обвинен в принуждаване към секс на 16-годишна негова почитателка през 1987 г., става ясно от полицейски доклад, публикуван в \"Дейли Мейл\".Лично пострадалата се е оплакала в полицията. Тя е разказала, че преди 31 години Сталоун я е принудил да прави секс едновременно с него и бодигарда му. По онова време актьорът бил на 40 години.Обвиненията срещу звездата идват след движението #MeToo, което насочи вниманието към сексуалния тормоз в Холивуд и извън него. #MeToo се появи миналата година след обвинения в сексуални атаки срещу холивудския магнат Харви Уайнстийн. Оттогава той се превърна в световен феномен.Стотици знаменитости и могъщи хора, сред които актьорът Кевин Спейси и дългогодишният журналист Чарли Роуз, са обвинени в сексуален тормоз вследствие на скандала \"Уайнстийн\". ", "date": "2018.06.14", "title": "Разследват Сталоун за изнасилване на 16-годишна фенка"}
{"url": "http://www.cross.bg/ivanov-sreshta-nashata-1576868.html", "text": "/КРОСС/ Премиерът Бойко Борисов отказа среща с македонския президент Георге Иванов, която беше насрочена за утре, потвърдиха от Министерския съвет.Мотивът е, че македонският президент изгони премиера Зоран Заев и изрази несъгласие с постигнатата договореност с Гърция за името на Македония.Борисов е наредил и на външния министър Екатерина Захариева да не приема Иванов.„Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Репубкиа Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос”, гласи позицията на Министерството на външните работи.Георге Иванов пристига на посещение у нас днес.Той идва по покана на президента Румен Радев. Двамата ще имат среща на четири очи, след което са предвидени и официални изяви.", "date": "2018.06.14", "title": "Бойко Борисов отказа среща с македонския президент"}
{"url": "http://www.cross.bg/chasa-subota-nesebur-1576855.html", "text": "/КРОСС/  „Еврофутбол“ започва активна промоционална кампания, която ще обхване всички пунктове на букмейкъра по Черноморието. Обиколката стартира днес от Бургас и региона и ще завърши на 15 юли във Варна и Шабла с финала на Мондиала.Присъстващите на място могат да се включат в игра и да спечелят награди, ако отговорят на предварително подготвени въпроси с увеличаваща се трудност. Днес в 17 часа, преди първия двубой от Световното първенство между отборите на Русия и Саудитска Арабия, промоутърки ще посетят два пункта – в Ахелой, на ул. „Цар Симеон“ № 21, и в Бургас, комплекс „Зорница“, бл. 48. На 15 юни – петък, обхватът се разширява. Ще бъдат обходени бургаските адреси ж.к. „Братя Миладинови\", бл. 92 (от 15 часа), ул. „Ивайло“ №70 (от 18 часа), ул. „Копривщица“ № 27 (в 21 часа), както и две места в Слънчев бряг - кв. 41, хотел „Тунджа“ (от 15 часа) и кв. 40 (от 21:00 часа). Елате да приложите футболните си знания, да спечелите награди, да се забавляваме и да гледаме мачовете от Световното първенство заедно!                ", "date": "2018.06.14", "title": "„ЕВРОФУТБОЛ“ с промоции по морето по време на световното"}
{"url": "http://www.cross.bg/primorsko-kiten-bili-1576863.html", "text": "/КРОСС/ Автобус с 40 деца и автомобил катастрофираха на пътя Китен – Приморско.За щастие при инцидента няма пострадали, но са нанесени са значителни материални щети на превозните средства.Децата са от Русия и са били на летен лагер у нас.След инцидента са били превозени с друг автобус.Отсечката между Китен и Приморско остана затворена за движение, а трафикът се пренасочва по обходен маршрут.", "date": "2018.06.14", "title": "Автобус с 40 деца катастрофира между Китен и Приморско"}
{"url": "http://www.cross.bg/kaloyan-pargov-pravitelstvoto-1576850.html", "text": " /КРОСС/ Калоян Паргов отговори, че вотът на недоверие не е породен само от последните събития, а е цялостна оценка за управлението на кабинета в последната една година. Инцидентите от последния месец просто са отражение на състоянието на сектор „Сигурност\". Лидерът на столичните социалисти обясни, че въпросът не е вече само за националната сигурност, а за сигурността на всеки отделен човек, без значение дали живее в голям град или в малко населено място. Той определи идеята частни охранители да пазят селата като абдикация на МВР и държавата от отговорност. Случаят в Ботевград ни връща в годините назад, когато вместо държавата да въдвори ред оставяме престъпниците сами да си раздават правосъдие. Всичко това създава чувство за несигурност и този вот има за цел да обобщи всички тези случаи от последната една година. „Очевидно, че краят на европредседателството отваря сезона на оставките - беше казал един вицепремиер!\". Той продължи, че конфликтът между Валери Симеонов и Николина Ангелкова е малко странен за едно правителство, което би трябвало да защитава обща позиция. Според лидера на столичните социалисти е очевидно, че в правителството има раздори и противоречия и тук самият премиер трябва да се произнесе, защото това е неговото правителство.„И един въпрос към г-н Симеонов - г-жа Ангелкова като министър на туризма е ли номинация на НФСБ или нещо паметта ме лъже и как тогава беше прието да бъде подкрепена, пък на шестия месец стана „лошата\", която не слуша вицепремиера? Всичко това защитава тезата, че това правителство не е наясно със себе си! Очевидно е, че е сформирано с хоризонт  европредседателството, а какво става след 30-ти юни 2018 г. предстоои да видим!\", категоричен беше Калоян Паргов.Калоян Паргов отговори, че е трудно да гадаем, но очевидно нещата не отиват на добре. Той заяви, че притесненията са големи и за състоянието на икономиката, и за сигурността на отделните български граждани. Свидетели сме на най-различни протести.Калоян Паргов отговори, че е логично българската страна да запита какво точно обхваща Северна Македония чисто в исторически план назад във времето, дали това включва например Гоце Делчев и Банско. Така правят гърците, нормално е да го направим и ние. Лидерът на столичните социалисти заяви, че от миналата година отношенията между България и Македония стремглаво се подобряват. Тепърва предстои да видим как следващите председателства на ЕС ще продължат темата за Западните Балкани.„Аз считам, че тази перспектива е неизменна, но според мен първо трябва да си решим нашите проблеми. България трябва да отстоява своите исторически интереси, без разбира се да ги превръща в националистически, както се опитват да правят някои членове на правителството, защото шовинизмът и национализмът едва ли ще ни доведат до обединение, а по-скоро до разединение. Виждате през годините какво се е случвало, война след война, а както казват сърбите и други балкански народи - ние сме братя, ние сме балканци!\", завърши Калоян Паргов.  ", "date": "2018.06.14", "title": "Калоян Паргов: Трябва да сме наясно какво включва Северна Македония и това ще доведе ли до териториални претенции "}
{"url": "http://www.cross.bg/neli-stoyanov-petkova-1576842.html", "text": "/КРОСС/ „За теб или за мен“ – песен, записана само с  неподражаемия глас на Нели Петкова и електрическата китара на Стойчо Стоянов. Въздействието от изпълнението допълва стилното видео, заснето в звукозаписно студио от Радостин Събев – Шошо. Автори на музиката са  Нели Петкова и Стойчо Стоянов, аранжиментът е на Стойчо Стоянов, текст – Лора Димитрова.Музикантите подготвят акустична програма за клубната сцена. В репертоара им са включени авторски песни на Нели Петкова с нови аранжименти, както и популярни народни песни.Освен концертите на българска сцена, Нели Петкова ще представи разнообразен репертоар от песни на български и английски език в Лондон на 29 юни и на 6 юли в Чикаго. Певицата взривява публиката, както в България, така и по света с изпълненията си на народни песни. Акапелното изпълнение на „Притури се планината“ преди месец емблематичната сграда на кметството във Виена , на представянето на  на дизайнерката София Борисова.\n\t\t\t\t\t  Нели Петкова и Стойчо Стоянов „За теб или за мен“ Музика – Нели Петкова и Стойчо Стоянов Текст – Лора Димитрова Аранжимент – Стойчо Стоянов Продуцент - Massive Productions ", "date": "2018.06.14", "title": "Нели Петкова и Стойчо Стоянов представят За теб или за мен "}
{"url": "http://www.cross.bg/trump-nobelova-nagrada-1576838.html", "text": "/КРОСС/ Норвежки депутати предложиха президента на САЩ Доналд Тръмп за Нобелова награда за мир, съобщиха норвежки медии, съобщи Fortune.Депутатите са от консервативното крило на Прогресивната партия. Те смятат, че Тръмп заслужава Нобелова награда, заради подобряването на отношенията със Северна Корея и подобряването на обстановката на Корейския полуостров.„Това, което се случва е историческо. В ход е процес на гарантиране на световния мир. Това е крехък процес, но ние ще сторим всичко възможно, за да го подкрепим. Това е позитивно“, заяви Пер – Вили Амундсен.През тази седмица Тръмп се срещна с лидера на Северна Корея Ким Чен-ун, с когото подписаха договор за подобряване на отношенията.", "date": "2018.06.14", "title": "Номинираха Тръмп за Нобелова награда"}
{"url": "http://www.cross.bg/tzenata-katastrofa-narysheniya-1576835.html", "text": "/КРОСС/Над 1000 лв. може да бъде цената на застраховката “Гражданска отговорност” за шофьорите, които причинят катастрофа. Консултантът по въвеждането на системата бонус-малус за застраховката „Ърнст енд Янг“ представи в Комисията за финансов надзор окончателния си доклад, съобщава в. \"Труд\".В него консултантът е разработил 11 възможни сценария за система бонус-малус в България. Обсъжданите варианти предвиждат изрядните шофьори да получават бонус между 7% и 40%, a за нарушителите полицата да поскъпне с между 180% и 400%.Това означава, че при сериозни нарушения на пътя цената може да нарасне между 3 и 5 пъти. В момента цената на “Гражданска отговорност” за кола с двигател 1,6 куб. см., с регистрация в София и собственик на средна възраст, който не е правил нарушения, е около 220 лв.Това означава, че полицата за този шофьор може да поскъпне до над 1000 лв., ако причини катастрофа и бъде избран вариантът с най-голямо утежнение на цената за нарушителите. Цената на задължителната полица ще нараства не само, ако шофьор причини катастрофа, а и ако има глоби на КАТ за нарушения, които повишават риска от катастрофа.Това са например глоби за шофиране след употреба на алкохол или с превишена скорост, отнемането на предимство и неправилно изпреварване.", "date": "2018.06.14", "title": "Гражданската отговорност скача до 1000 лв."}
{"url": "http://www.cross.bg/makedoniya-imeto-zayavi-1576837.html", "text": "/КРОСС/ Премиерът на Македония Зоран Заев призова за провеждането на референдум за определянето на новото име на Македония, съобщи Канал 5.През вчерашния ден Заев се разбра с гръцкия премиер Алексис Ципрас за името Северна Македония. Решението обаче беше отхвърлено от опозицията.В същото време македонският президент Георге Иванов заяви, че няма да подпише договора за смяната на името.„Целият преговорен процес беше безотговорен и непрозрачен. За това и имаме този резултат. Така ние изтриваме историята на Независима Македония. Гърция изпълни максималните си искания. ЕС и НАТО не могат да са алиби. Гърците с този договор правят с македонците в Македония, това което направиха с гръцките македонци“, заяви Иванов.„Имаме задължение да дадем на жителите на Македония възможност да се възползват от демократичните си права. Това е решение за договора по спора за името“, заяви Заев.Той не постигна споразумение с лидера на ВМРО-ДПМНЕ Християн Мицковски. Очакват се още преговори.Решението за името е ключово за членството на Македония в ЕС и НАТО. Очаква се страната скоро да получи покана за преговори за членство.", "date": "2018.06.14", "title": "Готви се референдум за името на Македония"}
{"url": "http://www.cross.bg/greshka-versiya-sramno-1576836.html", "text": "/КРОСС/И човешка грешка може да е причина за катастрофата с военния хеликоптер край Пловдив. Властите разследват и тази версия, обяви командирът на поделението в Крумово, предава Нова телевизия.Така версиите стават три - техническа неизправност, грешка на пилота и лошо време. Черната кутия вече е иззета, а властите направиха нов оглед на машината.Всяка авиационна катастрофа е изключително тежко събитие, неприятно. Най-важното изключително сложно за анализ, заяви Валерий Владинов, управител на „ТЕРЕМ-Летец“.Излиза от завода през декември 2016 г. В пълна изправност, с отлични показатели, след облитането и проверката на пилотите. Като офицер от армията, 10 години работа във ВВС, мога да кажа, че всяко заключение в аванс е грешка, коментира Владинов.Това е срамно, срамно е пилоти, на които се разчита да спасяват да имат по 17-20 часа от началото на годината и това трябва да се чуе от факторите, които управляват страната, коментира о.з. генерал Спас Спасов, председател на фондация „Български ВВС“.Преди трагедията, същия ден, хеликоптерът е имал други четири полета. Изпълнил е учебна задача край полигона в Црънча, в която са участвали и Специалните сили. На машината са летели и други екипажи, които също не са докладвали за технически проблем.", "date": "2018.06.14", "title": "Трета версия за катастрофата с хеликоптера на Крумово"}
{"url": "http://www.cross.bg/myzeii-card-burgas-1576843.html", "text": "/КРОСС/ Гостите на града от страната и чужбина, както и всеки желаещ негов жител, могат да посетят най-интересните тукашни забележителности с новата услуга Burgas Card. Тя дава достъп до музеи и атракции с до 30 % отстъпка от редовните цени. Актуален списък на обектите, включени в Burgas Card, както и условия за използването ѝ, можете да откриете на интернет адрес: .   Включените обекти са:* Археологически музей;   * Исторически музей;         * Етнографски музей;         * Природонаучен музей;    * Пътуване с кораб \"Анастасия\" до остров Света Анастасия и вход за музейна експозиция;* Археологически комплекс \"Акве калиде\" - вход за музейна експозиция с включена 3D прожекция;   * Авиомузей до Летище Бургас;   * Фестивал на пясъчните скулптури.Цената на Burgas Card e 30 лева. При закупуването й тя се валидира за точно три дни, през които клиентът може да си подреди програмата така, че да посети всички или повечето обекти в обхвата на услугата, предоставяна от Община Бургас.Към момента може да закупите такава карта от Туристическите информационни центрове на територията на града (Часовника, Магазия 1 и Автогара Юг), както и от туристически комплекс \"Акве калиде\".Допълнителна информация може да получите на телефон 0888 506 816.", "date": "2018.06.14", "title": "Посетете най-интересните места в Бургас с Burgas Card "}
{"url": "http://www.cross.bg/provokatzii-ykraiina-nyama-1576839.html", "text": "/КРОСС/ Президентът на Русия Владимир Путин предупреди Украйна да се въздържа от провокации по време на Световното първенство по футбол, съобщи ТАСС.Световното първенство в Русия започва утре. Представители на Донбас вече обявиха, че Украйна готви провокации в дните на провеждането му.„Надявам се, че такива провокации няма да се случат. Ако това стане обаче, ще има тежки провокации за украинската държава. Разчитам, че нищо такова няма да се случи“, заяви Путин.Той заяви, че жителите на Донбас няма от какво да бъдат уплашени. Според него ще има спокойствие през следващия месец.", "date": "2018.06.14", "title": "Путин предупреди Украйна"}
{"url": "http://www.cross.bg/krasimir-shofyor-kolata-1576848.html", "text": "/КРОСС/Жители на София станаха свидетели на поредния случай на агресия на пътя. Този път пострадалият е таксиметров шофьор, а нападателят - колоездач.Потърпевшият Красимир сподели пред NOVA за случилото се на кръстовище в София.\"Двама възрастни мъже и три деца изскочиха внезапно на пътното платно с велосипеди. Натиснах клаксона отдалеч. Тогава един от мъжете застана пред колата и с доста заядлив тон започна да ме предизвиква да сляза. Опитах се да избегна ескалация на напрежението. Тогава той вдигна колелото и удари странично колата с него. Това ме принуди да спра и да изляза от автомобила. Обясних на мъжа, че не е редно да пресичат улицата, карайки велосипеди\", разказва Красимир.Последвала словесна престрелка, в разгара на която колоездачът удря шамар на таксиметровия шофьор и разбива горната му устна. Веднага след това агресорът опитал да се извини.Цялата случка е заснета от случаен минувач.Красимир сподели, че не е подал жалба в полицията, защото иска по-бързо да pабрави за случая. Освен това, не желаел да създава сериозни проблеми на нападателя.", "date": "2018.06.14", "title": " Колоездач удари таксиметров шофьор след спор на пътя"}
{"url": "http://www.cross.bg/karakachanov-remonta-helikopter-1576841.html", "text": "/КРОСС/ След катастрофата с Ми-17 страната ни остава без хеликоптер, който може да помогне при пожар и други кризисни ситуации. Причината е в Закона за обществените поръчки (ЗОП) – техниката на Министерството на отбраната (МО) не може да бъде ремонтирана в заводи на МО, всяка фирма може да обжалва процедурата. Това обяви в предаването „Тази сутрин” министърът на отбраната Красимир Каракачанов.Той обеща да внесе предложение за промени в ЗОП, които касаят ремонта на военна техника. Не е нормално фирма, произвеждаща банички, да обжалва ремонта на хеликоптер, коментира министърът.Той уточни, че за ремонта на петте хеликоптера Ми-17 са нужни около 25 млн. лв., а за Ми-24 – 24 млн. лв., но предупреди, че ремонтите изискват време – около 8-10 месеца.Каракачанов обяви, че от от 245 пилота в България по-малко от половината летят заради липса на машини, на които да тренират.Оцелелият техник от падналия вертолет Ми-17 – бордният техник офицерски кандидат , все още не е разпитван, защото трябва да има разрешение от лекар, каза военният министър. Той е разговарял с Каменов и е разбрал, че бордният техник има бегли спомени от инцидента – бил е отзад на машината.По думите му все още заключения за катастрофата не могат да се правят, докато не са готови резултатите от разследването – в момента се разчита черната кутия на падналия хеликоптер.Относно обвиненията на лидера на „Воля”  военният министър подозира, че Марешки обслужва интересите на посредници, които са били отстранени, или търси евтина популярност. Той го обвини, че спекулира със смъртта на двамата пилоти, също, че не прави разлика между хеликоптер и самолет.„Преди няколко дни беше загрижен за пенсионерите, сега е загрижен за армията. В подобни джендърски вечеринки няма да участвам”, каза в заключение Каракачанов.Той обяви, че няма проблеми с името Северна Македония за югозападната ни съседка.По думите му предложението Илинденска Македония не е бил прието, защото е било политическа интрига в опит България да реагира остро.Каракачанов напомни, че България отдаван е признала Република Македония.", "date": "2018.06.14", "title": "Красимир Каракачанов: ЗОП пречи на ремонта на вертолетите"}
{"url": "http://www.cross.bg/bulgariya-rymuniya-tyrtziya-1576840.html", "text": "/КРОСС/Украйна може да получава газ от Трансанадолския газопровод (TANAP) през България и Румъния, написа в профила си в \"Туитър\" украинският президент Петро Порошенко, който бе гост на официалното откриване на съоръжението в централния турски град Ескишехир във вторник, съобщи \"Дневник\".\"Ще бъдем щастливи да разнообразим източниците си на енергия и да получаваме доставки на газ от TANAP през България и Румъния\", каза той и в словото си на церемонията. По думите му Киев е благодарен за възможността да получава газ от Турция и Азербайджан. \"В бъдеще ще можем да открием шанс за привличане на повече природен газ от Азербайджан, от каспийския регион не само за страната, но и за целия регион, свързан с украинската газопреносна мрежа\", добави той.Порошенко се включи в символичното отваряне на крана на TANAP заедно с турския домакин Реджеп Тайип Ердоган, азербайджанския президент Илхам Алиев, сръбския премиер Александър Вучич, Мустафа Акънджъ - лидер на непризнатата Република Северен Кипър, и Берат Албайрак, министър на eнeргетиката на Турция и зет на президента Ердоган.Не е ясно откъде Украйна би могла да вземе газ за внос през България и Румъния, тъй като газопроводът продължава от турско-гръцката граница през Северна Гърция и Албания до адриатическия бряг на Италия. По проект е предвидено 10 млрд. куб.м от пренасяния газ да достигат пазарите на Европа, когато заработи и това продължение, известно като Трансадриатически газопровод (ТАР). България може да се включи през две трансгранични връзки с Гърция или да използва за реверсивни доставки газопровода, по който в момента Турция внася от Русия. За да достигне до украинската мрежа, Румъния също трябва да обърне потока на пренасяния газ на север.", "date": "2018.06.14", "title": "Украйна може да получи газ от България"}
{"url": "http://www.cross.bg/putya-rilskiya-zatvori-1576834.html", "text": "/КРОСС/ Свлачище затвори пътя за Рилския манастир. Срутването e станало след обилните валежи в района.Камъни и пясък са се изсипали на пътя на около 3 км от рилската обител. Обилният дъжд е активизирал старо свлачище, което от около 2 месеца не може да бъде овладяно, а движението на коли и автобуси се извършваше в другото платно. Сега и двете платна са блокирани.Мястото се наблюдава от полицията, защото свлачището продължава да е активно. Очаква се в четврътът сутрин да започне разчистването му.", "date": "2018.06.14", "title": "Свлачище затвори пътя за Рилския манастир"}
{"url": "http://www.cross.bg/dete-knizhka-penkinov-1576831.html", "text": "/КРОСС/ Шофьор без книжка блъсна дете в Бяла Слатина и избяга. Нарушителят – , е бил открит от полицията и след разпит – освободен. Казал, че има епилепсия.9-годишното дете е в болницата във Враца под лекарско наблюдение.Оказа се проблем да се образува досъдебно производство, трябва дете ли да умре, за да бъде образувано, коментира , криминален психолог и баща на дете, станало свидетел на инцидента.Детето се паникьоса и се удари в мен, аз се стреснах и избягах, каза пред bTV Радослав Пенкинов. Той твърди, че за втори път се качва на кола без книжка, иначе колата била негова.Нямал документ, че е болен от епилепсия, но понякога губел съзнание.", "date": "2018.06.14", "title": "Шофьор без книжка блъсна дете в Бяла Слатина, на свобода е"}
{"url": "http://www.cross.bg/komisiya-evropeiiskata-evropeiiskite-1576833.html", "text": "/КРОСС/ Новата седемгодишна бюджетна рамка на Европейската комисия за иновации ще бъде представена на откриващата се днес в София Иновативна седмица на предприемачеството.Предвидени са 100 млрд.евро, два пъти повече от сегашния период.Специален акцент на конференцията ще се постави върху подобряване на взаимодействието между европейските финансови инструменти, както и инструментите на регионално, национално и местно ниво, които помагат на европейските иновативни компании да получават по-лесно финансиране.Участие във форума ще вземат еврокомисарят Карлош Моедаш и генералният директор на Дирекцията за изследвания и иновации на Европейската комисия Жан-Ерик Пакет.Конференцията е инициатива на Европейската комисия и е част от програмата на Българското европредседателство. ", "date": "2018.06.14", "title": "В София се открива Иновативна седмица на предприемачеството"}
{"url": "http://www.cross.bg/poseshtenie-prezident-makedoniya-1576830.html", "text": "/КРОСС/ Македонският президент Георге Иванов пристига на посещение у нас днес.Той идва по покана на президента Румен Радев. Двамата ще имат среща на четири очи, след кое оса предвидени и официални изяви.Посещението на македонския президент е само ден след дългоочакваното споразумение между Македония и Гърция за името на страната.Утре пък на посещение от наша страна в Македония заминава външният ни министър Екатерина Захариева.", "date": "2018.06.14", "title": "Македонският президент Георге Иванов на посещение у нас"}
{"url": "http://www.cross.bg/bivsh-lyubomir-bsp-1576825.html", "text": "/КРОСС/ Виолета Гиндева, актриса Гергана Паси, бивш министър по европейските въпроси Вероника Делибалтова, председател на Младежкото обединение на БСПМихаела Калайджиева, юристЛюбомир Кючуков, директор на Института за икономика и международни отношения Любомир Филипов, бивш управител на БНБМанол Генов, депутат от „БСП за България“ в 44-ото НС Пламен Константинов, треньор на националния отбор по волейбол Стефан Бурджев, депутат от „БСП за България“ в 44-ото НС Доц. д-р Стоян Александров, бивш финансов министър", "date": "2018.06.14", "title": "Родени на 14 юни"}
{"url": "http://www.cross.bg/bulgariya-vreme-opasno-1576827.html", "text": "/КРОСС/ Оранжев предупредителен код за опасно време е в сила днес за  цяла западна България.Очакват се обилни валежи и гръмотевични бури.В централна България предупредителният код е жълт, а на изток се очаква времето да бъде по-спокойно.Пороите започнаха още снощи – тонове скална маса и дървета затвориха пътя за Рилския манастир. ", "date": "2018.06.14", "title": "Предупреждение за опасно време в Западна България"}
{"url": "http://www.cross.bg/sigyrnost-stydioto-makedoniya-1576823.html", "text": "/КРОСС/На живо от разкопките при магистрала Струма. Защо граждански организации се опасяват, че античното римско селище ще остане под асфалта;В сезона на змиите, осите, кърлежите и комарите - за рисковете и предпазването от ухапване и инфекции;Блокада в транспорта. Автобусните превозвачи за и против идеята за автомобилна камара.В криза ли е сектор „Сигурност\". Анализ на Емануил Йорданов.Новото име на Македония и международните интереси. Коментират журналиста Любчо Нешков и икономиста Йоаким Каламарис;Светът е футбол. Всичко най-важно за началото на Световното първенство в Москва30 години от полета на Александър Александров. Фантастика, космонавтика и приказки за бъдещетоДокога ще умират български летци в мирно време? Гост - министърът на отбраната Красимир Каракачанов.За уволненията в МВР и вота не недоверие в сектор „Сигурност\". В студиото - Татяна Дончева.Шофьор без книжка блъсна дете и избяга. Защо извършителят е на свобода?Кой спечели повече от историческата среща между Доналд Тръмп и Ким Чен-ун. Коментар на бившия посланик на България в САЩ Елена Поптодорова.Новият председател на Лекарския съюз Иван Маджаров - за здравната карта, закриването на болници и скандала с лимитите за лъчетерапия.Тема: \"Строи ли се незаконно на плажа в Каварна?\"•\tОтново агресивен колоездач. Удари шамар на таксиметров шофьор.•\tКой е Владимир Пелов? Говори братът на убития рецидивист.•\tСкандали за името на Македония. Къде сме ние в конфликта?•\tОстават ли хиляди онкоболни без лечение?•\tКатаджии и камери ще ни дебнат по пътя към морето. Как да избегнем рисковете и как да караме безопасно през летните месеци? Отговорите в \"На твоя страна\" с Георги Георгиев.•\tНад 1500 автобуса излизат на протест. Какви са исканията на превозвачите?•\tРумен Бахов и пловдивската полиция по следните на вандал, изрисувал десетки фасади с графити.•\tСветът става футбол! Броени часове преди старта на Световното - Валентин Михов е гост в студиото.  ", "date": "2018.06.14", "title": "Теми и гости в ефира днес"}
{"url": "http://www.cross.bg/yzhitze-grad-zalyaha-1576829.html", "text": "/КРОСС/ Реки от лед заляха улиците на сръбския град Ужице снощи.Любителски кадри показват силата на пороя.На места водата е смесена с ледена градушка и достига нивото на таваните на колите. За жертви и пострадали засега не се съобщава, но има много наводнени сгради.Градът се намира в Западна Сърбия. Времето в съседната ни държава също е лошо.", "date": "2018.06.14", "title": "Реки от лед заляха улиците на сръбския град Ужице "}
{"url": "http://www.cross.bg/chasa-provede-sofiyaot-1576824.html", "text": "/КРОСС/София.От 11.00 часа на площад „Св. Александър Невски\" в столицата ще се състои церемонията по официалното посрещане на македонския президент Георге Иванов по покана на държавния глава, ще положи венец пред паметника на Незнайния войн. Георге Иванов ще положи венец пред паметника на Незнайния войн. От 11.25 часа президентите на Република България и Република Македония ще проведат среща на „четири очи\" на „Дондуков\" 2, след което ще се състоят пленарните разговори на официалните делегации на двете държави. От 12.35 часа Румен Радев и Георге Иванов ще дадат съвместна пресконференция от 12.35 часа.***София.От 09.00 часа ще започне редовното парламентарно заседание на Народното събрание.***Варна./ к.к. Златни пясъци.От 09.00 часа министърът на труда и социалната политика Бисер Петков ще участва в откриването на Европейската конференция „Социалната икономика като ефективен модел за социално включване, социално предприемачество, социални услуги, заетост\". Събитието ще се проведе в хотел „Интернационал\" в к.к. Златни пясъци. По-късно през деня, около 15 часа, министър Петков ще посети палатковия лагер на родителите на деца с увреждания до община Варна, след което ще даде брифинг за медиите.***Варна.От 10.00 часа министърът на туризма Николина Ангелкова ще открие срещата на министрите с ресор туризъм от страните-членки на Организацията за Черноморско икономическо сътрудничество, която ще се проведе в Археологическия музей. От 12.30 часа е предвиден брифинг.***София.От 11.00 часа министърът на икономиката Емил Караниколов и зам.-директора на Европейския инвестиционен фонд Роджър Хавенит ще подпишат финансово споразумение за реализиране на нов инвестиционен фонд за рисков капитал BrightCap Ventures в рамките на Инициативата JEREMIE. Събитието ще се състои в сградата на Министерство на икономиката на ул. „Славянска\" №8.***София.От 09.00 часа в Бест Уестърн Хотел „Експо\" ще се проведе конференция „Как да печелим от отпадъци\".***София.От 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.***София.От 09.30 часа в зала „Сердика\" на хотел „Балкан\" ще се проведе 58-та Национална конференция по трансфузионна хематология. От 10.00 часа на специална церемония, съвместно с БЧК, ще бъдат отличени и 10 заслужили кръводарители от цялата страна, както и организациите с най-голям принос в популяризирането на доброволното и безвъзмездно кръводаряване сред служителите си.***София.От 09.00 часа във Форум „Джон Атанасов\" в „София Тех Парк\" ще бъде открита Международната конференция „Иновативна седмица на предприемачеството - Финансови инструменти за насърчаване на научните изследвания и иновациите\". В 17.30 часа пресконференция ще дадат Карлуш Моедаш, еврокомисар за изследвания, наука и иновации и министърът на образованието и науката Красимир Вълчев.***София.От 10.00 часа ще започне заседанието на Столичния общински съвет.***София.От 10.30 часа в галерия „Средец\" на Министерството на културата ще се състои официална церемония за отбелязване на десетата годишнина от въвеждането на Националната система „Живи човешки съкровища - България\".***Бургас.От 17.00 часа общинският съветник от ГЕРБ Тодор Колев организира приемен ден за граждани в офиса на партията на ул. „Конт Андрованти\" 5.***Варна.От 11.00 часа на летище „Варна\" в зала „Заминаване\" ще се състои пресконференция, на която Авиокомпания SunExpress ще обяви новини относно развитието си в България, туризма в международен план, нови полетни маршрути и специални нови партньорства във Варна, което ще доведе до положително икономическо въздействие върху региона.***Велико Търново.От 09.00 часа в център „Конфуций\" на ВТУ „Св. св. Кирил и Методий ще се проведе откриване на Международната научна конференция „Спасяването на българските евреи - събития и личности\".юбов\".***Враца.От 14.00 часа Административният съд във Враца ще заседава по делото, образувано по жалба на председателя на ПП БСП против решение на ОИК - Бяла Слатина, с което бе обявен за избран на втори тур кмет на Кметство Галиче от произведените частични избори***Кюстендил.От 09.00 часа в ПМГ - Кюстендил ще започнат срещи, посветени на дигитализацията в образованието. Проектът е по Програма Еразъм+, а идеята е да обсъдят добри практики с учениците от града и с техните учители.***Пловдив.От 09.00 часа в Аграрен университет - Пловдив ще се проведе конференция на тема „Храни 2030 - изследвания и иновации за продоволствена сигурност и повишаване на качеството и сигурността на храните и хранителните системи\".***Пловдив.От 10.30 часа ще се състои церемонията по официална първа копка на обект \"Изграждане на Център за временно настаняване на лица и семейства\".***Пловдив.От 11.00 часа в Аудитория 3 на Медицинския университет в Пловдив ще се проведе дебат за здравеопазването в ЕС с комисаря Витянис  Андрюкайтис.***Пловдив.От 20.00 часа във Vintage House писателката Елизабет Костова ще представи последния си роман „Земя на сенки\", издаден на български.***Стара Загора.От 13.00 часа до 20.00 часа в парк-хотел „Стара Загора\" на зала „Тервел\" ще се проведе бизнес форум, организиран от Българо-търговската камара в сътрудничество с Търговско-промишлената в Стара Загора.***Стара Загора.От 17.00 часа в зала 2 на общинска администрация Стара Загора ще се проведе информационна кампания за \"Енергийна ефективност на многофамилни жилищни сгради\" по Инвестиционен приоритет \"Енергийна ефективност в административни и жилищни сгради\" по Приоритетна ос 1 на Оперативна програма \"Региони в растеж\" 2014-2020 г.*** Шумен.От 14.00 часа в зала 203 на общината ще се проведе съвместно заседание на Здравна комисия и работна група за инвитро правилник. ", "date": "2018.06.14", "title": "Предстоящи събития в страната за 14 юни"}
{"url": "http://www.cross.bg/pishe-suyuz-vestnikut-1576832.html", "text": "/КРОСС/ „Труд\" помества тревожна здравна статистика, според която българите сме на последно място по физическа активност в Европейския съюз. Освен това децата израстват без необходимите часове за физическа активност. Животът без спорт повишава агресията, предупреждават специалисти.„Земя\" излиза с водещо заглавие: „Тревога! Детската смъртност у нас е два пъти по-голяма от тази в Европейския съюз\". Отделяните за здравеопазване пари нарастват, разраства се обаче и демографската криза, констатира изданието. Данните на Националния център по здравеопазване сочат тенденция за повишаване на средната продължителност на живота, пише още вестникът.„Сега\" допълва, че броят на необитаемите жилища у нас е значителен. Само в София това е близо една четвърт.Обща тема за вестниците днес е посещението на премиера Бойко Борисов в Израел.„Рицарски орден за рождения ден на Борисов\", пише \"Стандарт\" на първа страница. Патриархът на Йерусалим Теофилос Трети го отличи за заслуги към православието.Другата обща тема в централния печат е започващото световно първенство по футбол в Русия.„Стандарт\" помества пълната програма на известните до този момент футболни мачове.„АЕЦ Белене - какво следва ?\", пита „Дума\". Инвеститорският интерес е обвит в мъгла, въпреки че НЕК вече започна създаването на самостоятелно дружество, в което ще бъдат отделени активите на централата.„И 300 милиона лева няма да стигнат за хората с увреждания\", пише във вестник \"Сега\" Георги Богданов от Националната мрежа за децата. Проблемът според него е в голямата, централизирана и нискоефективна администрация.„Лимитите за болниците ще изчезнат, ако има втори стълб на здравното осигуряване\", прогнозира в интервю за „24 часа\" д-р Иван Маджаров, отскоро председател на Българския лекарски съюз.„Агенция по храните или палач ...\", е озаглавен коментар във вестник „Труд\" по повод скандали, в които служители на агенцията са замесени през последните години. Без медийния шум кравата Пенка щеше да е умъртвена така, както преди умъртвиха здрави коне от защитена порода и две кучета без знанието на собственика им. През февруари агенцията умъртви над сто птици, също здрави, сред тях имаше птици от защитен вид, припомня вестникът.„Чума в опасна близост до границата, наредиха масов отстрел на глигани\", информира  „24 часа\". Болестта е открита на 16 км от Силистра, на румънска територия. ", "date": "2018.06.14", "title": "Преглед на печета днес"}
{"url": "http://www.cross.bg/detzata-logo-suveta-1576860.html", "text": "/КРОСС/ Специална комисия избра победителя в конкурса за лого на Съвета на децата. Предложението на ученика от гр. Карнобат Абдулуахаб Фахир Жабаси единодушно бе класирано на първо място.Момчето дори е описало по какъв начин неговото лого е свързано с дейността на детския консултативен орган към председателя на ДАЗД: „Стилизираното глухарче е символ на детските мечти и копнежи, на приятелството. Малко цвете, което разпръсква щастие и надежда. Но може да бъдат и деца, седнали около маса, на различна възраст, с различни съдби,със свои мечти и мнения,обединени от обща кауза – да споделят своя опит и заедно да намерят решение на проблемите. Добитата мъдрост и ползотворните идеи ще се разпръснат, за да засеят зрънцето на надеждата“.Второ място е за творбата на 9-годишния Георги Димитров от ОУ „Братя Миладинови“, гр. Бургас. А трето – за предложението на Петя Димитрова (7 г.) от гр. Русе.                               Специална грамота ще бъде връчена на ОУ „Братя Миладинови“, гр. Бургас, за най-голям брой подадени рисунки.Комисията за избор на лого бе съставена от представители на Съвета на децата, преподаватели по изкуствата в средното и висшето образование и експерти. Оценките на журито се базират на следните критерии: интерпретация на темата /идеен замисъл и яснота/, креативност и оригиналност на творбата, универсалност на посланието.Целта на конкурса беше широк кръг от деца да се запознаят с дейността на Съвета на децата и да визуализират по най-добрия начин неговата същност и роля в живота на младите хора в страната.Награждаването на победителите ще се проведе до края на м. юни 2018 г. ", "date": "2018.06.14", "title": "Съветът на децата вече има свое лого"}
{"url": "http://www.cross.bg/yuni-v-istoriyata-1576819.html", "text": "/КРОСС/ През 987 г. по нареждане на Самуил е убит брат му Арон, обвинен в сътрудничество с византийците.През 1645 г. по време на Английската революция в Битката при Нейзби главната армия на крал Чарлз I е победена от въоръжените сили на Оливър Кромуел, поддържащи Парламента.През 1777 г. Континенталният конгрес във Филаделфия утвърждава Националното знаме на САЩ - 13 червени и бели хоризонтални ленти, и 13 звезди на син фон.През 1913 г. приключва управлението на Иван Евстратиев Гешов като министър-председател на България (от 29 март 1911 г.) и започва мандата на Стоян Данев на тази длъжност (до 17 юли 1913 г.).През 1919 г. британските пилоти Джон Уилям Елкок и Артър Браун извършват първият полет над Атлантическия океан без междинно кацане от канадското градче Сейнт Джонс (Нюфаундленд и Лабрадор) до Ирландия.През 1923 г. с убийството на Александър Стамболийски е овладяна въоръжената съпротива на БЗНС срещу Деветоюнския преврат.През 1934 г. в България с наредба-закон са забранени политическите партии.През 1951 г. във Вашингтон е представен първият компютър, предназначен за масова употреба - UNIVAC I.През 1985 г. Германия, Франция, Белгия, Холандия и Люксембург подписват Шенгенското споразумение.През 2008 г. в зала „България\" Анна-Мария Равнополска-Дийн става първият български солист, изпълнявал някога \"Концерта за арфа и оркестър\" на Карл Райнеке.", "date": "2018.06.14", "title": "14 юни в историята"}
{"url": "http://www.cross.bg/progoni-samo-napravi-1576821.html", "text": "/КРОСС/ „Тъмнината не може да прогони тъмнина, само светлината може да направи това. Омразата не може да прогони омраза, само любовта може да направи това.“ Мартин Лутър Кинг ", "date": "2018.06.14", "title": "Тъмнината не може да прогони..."}
{"url": "http://www.cross.bg/kamara-prevozite-polovina-1576828.html", "text": "/КРОСС/ Автобусните превозвачи се готвят да спрат превозите в цялата страна за час и половина, ако до обяд не бъде оттеглен законопроектът за Българска автомобилна камара.Според бранша законът е „лобистки”, а създаването на такава Автомобилна камара застрашава конкуренцията в бранша и иззема функциите на държавата.Превозвачите смятат още, че по този начин ще се обслужват конкретни интереси на 2 – 3  фирми и това ще доведе до допълнителни разходи, които ще оскъпят услугата за крайния клиент.Спирането на превозите е планирано за следобед от 14 до 15:30 ч. Само в София засегнати ще са 10 000 пътници. ", "date": "2018.06.14", "title": "Протест на превозвачите може да спре автобусите за час и половина"}
{"url": "http://www.cross.bg/metodiii-sveti-svetite-1576820.html", "text": "/КРОСС/  Св. пророк Елисей бил от Рувимовото коляно. Живял в IX век преди Христа. Ученик на пророк Илия - правил много чудеса.По Божие повеление св. пророк Елисей бил призван за пророческо служение от св. пророк Илия. При възнесението на пророк Илия той получил неговия плащ и пророчески дар. Той се трудил повече от шестдесет години при шест израилски царе - от Ахав до Иоас (Йоахаз). То е засвидетелствано в Трета (19 глава) и Четвърта книга Царства (глави 2-9 и 13). Подобно на пророк Самуил, към него се обръщали за помощ и обикновените хора. Притежавал изключителна сила на духа, твърда вяра и прозорливост. На царете говорел безстрашно, изобличавайки нечестието им.Пророкът извършил множество чудеса: разделил водите на р.Йордан и преминал по сухото й дъно, избавил бедна вдовица от гладна смърт като по чудесен начин напълнил съдовете с олио, възкресил с молитвите си внезапно починало момченце, излекувал от проказа сирийския пълководец Нееман, превърнал солената вода в питейна, по чудесен начил в пустинята набавил вода за войската на израилския и йудейския цар, които воювали с моавитяните. Във видение, описано в IV Цар. 5 гл., пророкът разказал за върховната Божия власт над всички народи. Той участвал в държавните дела (при въздигането на Азаил на сирийския престол, IV Цар. 8 гл., помазването на Ииуй IV Цар. 8 гл. и др.), предсказал победата над врага на израилския цар Иоахаз и със своята прозорливост и мъдри съвети донесъл победи на израилските царе. Въпреки усилията на пророците, идолопоклонството и гнусните езически обичаи подронили духовната база на израилския народ. Заради греха на отстъплението Бог допуснал Израилското царство да бъде унищожено от асирийските войски в 722 г. преди Христа (IV Цар. 17 глава).Св. пророк Елисей починал в дълбока старост в Самария при Иоас (IV Цар. 2-10 гл.). \"И приживе вършеше той чудеса, и след смъртта делата му бяха чудни\" (Сир. 48:15). Година след смъртта му мъртвец, захвърлен в пещерата, в която лежали мощите на пророка, възкръснал от досега си с него (IV Цар. 13:21).В Своите поучения Господ Иисус Христос няколко пъти споменавал Илия и Елисей, затова всеки вярващ трябва да се запознае с техния живот и подвизи.Както св. пророк Илия, така и пророк Елисей проповядвали устно и не оставили след себе си писмено слово.Роденият в Сицилия Христов светител Методий приел монашески образ в младите си години и преуспявал в добродетелния живот. При царуването на иконобореца Лъв Арменец той заемал длъжността апокрисиарий при светейшия Цариградски патриарх Никифор. Патриархът пратил Методий при папата в Рим с едно поръчение относно църковните дела. Той умишлено останал в Рим за дълго време, понеже нечестивият Лъв свалил от патриаршеския престол светейшия Никифор и поставил еретика иконоборец Теодот Милисийски, наречен Каситер. След кончината на Лъв и лъжепатриарха Теодот Методий се завърнал от Стария в Новия Рим. В презвитерски сан той служил на Господа в правда и преподобие, непрестанно воювайки с иконоборческата ерес, която по това време особено се засилила: след Лъв Арменец царският престол бил зает отново от еретик иконоборец ­ Михаил Травлос, а за патриарси били избирани неблагочестиви хора.Блаженият Методий поел велик подвиг, като започнал спор с еретиците и ги укорявал. Заради тая дейност нечестивият цар го предал на мъки и тъмница, както за това съобщава историкът Зонара. Той разказва, че в началото на царуването си Михаил Травлос се показал като милостив управник: освободил от тъмниците мнозина от светите отци, заточени от Лъв Арменец заради почитането на иконите, но по-късно, след доста време, отменил това добро дело, извършено от лицемерие, и без да крие злобното си нечестие, започнал гонение против православните. Той се опълчил с ярост против Методий и Евтимий, епископ Сардийски, без да споменаваме многото други, пострадали от него. Заради иконопочитанието той пратил Евтимий в изгнание, а Методий затворил в тъмницата на Акрит. Зонара описва така нечестието на Михаил Травлос: според думите му, той подражавал във всичко на цар Копроним; понеже благоволял към иудеите, заповядал да се пости в събота; като не вярвал във възкресението на мъртвите, осмивал надеждата за блажен задгробен живот; отнасял се с насмешка и към предсказанията на светите пророци; твърдял, че бесове не съществуват и не смятал за грях скверните плътски деяния; почитал предателя Иуда за светец и смятал, че той ще бъде спасен. Той ненавиждал книжовната мъдрост и възпрепятствал родителите да пращат децата в православни училища, та като изучат свещеното Писание, да не изобличат безумието му, а оставайки невежи и неуки, да следват еретическото му заблуждение. Така казва Зонара. Методий мъжествено се противил на зловерния цар като мъдър пастир, сведущ в Божественото Писание, православните догмати и преданията на светите отци. Заради това като изповедник на истината понасял не само окови и тъмница, но дори и рани.След смъртта на Михаил Травлос се възцарил синът му Теофил ­ наследник не само на престола, но и на зловерието на баща си, той предал на мъчения и смърт мнозина заради честното почитане на светите икони. Но обичайки учението, той обновил запустелите цариградски училища и заповядал отново да започнат занятия. Той освободил от заточение и свети Методий, както разказва гръцкият историк Михаил Гликос. По чуден начин, казва той, Бог извел Методий от мрачната тъмница: поради любовта си към знанията Теофил често прекарвал времето си над книгите и веднъж в ръцете му попаднала книга, чието съдържание му било непонятно. Някой от приближените му споменал, че Методий, затворникът в Акритската тъмница, е известен с умението си да тълкува трудните за разбиране места в книгите. Царят веднага заповядал да му доведат свети Методий. След тяхната среща и беседа, той разбрал, че преподобният е мъдър мъж и го освободил от уважение към него.Когато получил свободата, свети Методий отново встъпил в словесен двубой с еретиците, като ги учел да въздават на светите икони достойните чест и поклонение и с това отново предизвикал гнева на иконоборците. За дейността на свети Методий в защита на православието научил царят и силно се разгневил на Божия угодник, но скрил недоволството си за по-подходящо време. През тия дни гърците водели война със сарацините и царят трябвало да бъде при войската си. Тръгвайки към полковете, той взел със себе си и свети Методий, уж, от една страна, заради молитвата, а от друга ­ заради беседите върху писанието и разясняването на неясните въпроси, в които, както сам се убедил, свети Методий бил много изкусен. В действителност царят взел със себе си Божия угодник от страх, че ако свети Методий остане в столицата, може да се зароди народно недоволство против иконоборците: народът обичал преподобния като свят мъж и учител, който прекрасно разбира не само от духовно управление, но и от гражданско. Затова царят не го оставил в столицата, а го взел със себе си. Но ето, че по Божието допущение, измаилтяните победили гърците, унищожили почти цялата царска войска, тъй че царят едва успял да се спаси с бягство, заедно с малцината останали от полковете му. Тогава нечестивият цар излял върху свети Методий гнева, стаен дотогава в сърцето му:Бог даде победата на враговете ни ­ казвал Теофил, ­ защото сред нас има идолопоклонници.Свети Методий възразил на това:Господ, поругаван от християните в светата Си икона, се разгневи на тях и допусна враговете да удържат победа.Изпълнен с ярост, царят наредил жестоко да бичуват свети Методий и след това да го заточат на един остров: заповядал да го затворят заедно с двама разбойници в дълбока гробна пещера, където не прониквала слънчева светлина. Така свети Методий станал жив мъртвец, както Иона в утробата на кита, пребивавайки в земните недра и благодарейки на Бога. На един рибар било поръчано да му доставя храна, толкова оскъдна, колкото да не умре от глад; мъчителите искали да удължат живота на Божия угодник, а с него ­ и страданията му в гробницата.През време на затворничеството на свети Методий, цар Теофил предал на мъчения заради почитането на честните икони двама свети изповедници ­ Теофил и Теодор: на лицата им направили надпис с нажежено желязо, свидетелстващ за тяхното поклонение на светите икони, а после царят ги пратил на заточение. Пътят им минавал покрай острова, където в гробната пещера пребивавал Методий. Светите изповедници случайно срещнали рибаря, който носел храна на заточеника, и подробно разузнали от него всичко за Божия угодник. Като нямали възможност да се срещнат с него, понеже охраната им била много строга, Теодор и Теофан му написали следното приветствие, а рибарят се съгласил да го предаде:\"До живия, който като мъртъв седи в гробница, до земния, който посещава небесните страни, до носещия вериги пишат окованите с \"начертани\" лица.\"Като прочел пратеното по рибаря приветствие и научил от него за подвизите на мъчениците, свети Методий благодарил на Бога, задето им е дарувал такова мъжество. После на свой ред им отговорил на приветствието с такова писмо:\"Погребаният преди смъртта и окованият във вериги поздравява затворниците с \"начертани лица\", които са записани на небесата в книгата на живота.\"Свети Методий останал в заточение до смъртта на цар Теофил и когато единият гроб приел истинския мъртвец, другият, подобно на кита, изхвърлил от утробата си пророк Иона, дарувал на света \"живия мъртвец\". Когато смъртта склопила очите на Теофил, затворила нечестивите му уста и наложила мълчание на хулния му език, славният изповедник видял дневна светлина и отново отворил устата си за проповед на благочестието.След кончината на Теофил се възцарил синът му Михаил (III), и тъй като бил в невръстна възраст, управлявала майка му Теодора. Първа грижа на царицата бил църковният мир, напълно разрушен от иконоборството: от дните на първия цар иконоборец Лъв Исавър до смъртта на Теофил изминали сто и двадесет години. През това време Христовата икона била поругавана от християните и затова прогневеният Бог пращал големи бедствия на християнското царство. През тези години сарацините завзели много християнски страни и отвели голяма част от жителите им в плен. Също тогава гръко-римската държава се разделила на две царства: преди това царят на Новия Рим, гръцкият владетел, управлявал и Стария Рим, така че Изтокът и Западът били обединени под скиптъра на един цар ­ гръцкия. Но поради разпространението на иконоборческата ерес, свързана с люти мъчения на много изповедници на благочестието, Западът се откъснал от властта на гръцките царе и поставил свой собствен цар. Затова гръцкият цар бил принуден да управлява само Гърция, но дори не цялата, защото Палестина със светия град Иерусалим, Сирия, Арабия и Египет с подчинените му области били завладени от сарацините. Всичко това Бог допуснал заради греховете на християните, изпаднали от благочестието в ерес и поругали светите икони.Осъзнавайки последното обстоятелство, благочестивата и изпълнена с боговдъхновен разум царица Теодора положила всички усилия да унищожи проклетата иконоборческа ерес, като утвърдила правоверието и върнала в светата Църква почитането на честните икони. Тя заповядала да бъдат освободени от тъмниците и върнати от заточение всички изповедници на благочестието, за да дойдат на събора в Константинопол, който трябвало да възвърне с подобаваща чест светите икони на храмовете.По тоя указ бил освободен от гробницата си и свети Методий. На патриаршеския престол, като мерзост на запустението на свято място, все още пребивавал лъжепатриархът Иоан, наречен Аний ­ еретик и влъхва, поставен от цар Теофил. Понеже светите отци не желаели да встъпят в общение с него, благочестивата царица Теодора лишила лъжепатриарха от престола му и го прогонила от Църквата. За голяма радост на всички православни по Божие благоволение на патриаршеския престол бил издигнат светият изповедник Методий.Това въздигане на свети Методий, станало повече по Божий, отколкото по човешки избор, било предсказано много преди това от преподобния Иоаникий Велики, за което житието му повествува следното.Игуменът на Ахавронския манастир Евстратий запитал веднъж преподобния Иоаникий:Отче, докога ще бъдат поругавани светите икони и докога ще продължава това положение, при което църквите запустяват, а се множат гонителите и като диви зверове похищават стадото Христово?Светият отец отговорил:Почакай още малко, брате, и ще видиш проявата на силата Божия: църковното управление ще поеме някой на име Методий. Озарен от Божествения Дух той ще ръководи Църквата според истината, ще изтреби ересите, ще укрепи Църквата с православните догмати, ще въдвори мир и единомислие, а тия, които се противят, ще смири десницата на Всевишния.Това пророчество на преподобния Иоаникий се сбъднало ясно в свети Методий. След смъртта на цар Теофил той бил поставен за патриарх на Цариград като достоен за тоя висок сан, като здрав стълб на правоверието и непоколебимо утвърждение на благочестието, като украсен с мъченичеството Христов воин, избран от Бога и предопределен от прозорлив мъж за велико архиерейско служение.Свети Методий заедно с благоверната царица Теодора свикал в Константинопол поместен събор, който потвърдил догматическите определения на Седмия вселенски събор, състоял се при царуването на Константин и Ирина в Никея срещу иконоборците. Тия, които не приемали догматите на Вселенския събор, свиканият от свети Методий поместен събор предал отново на анатема. Доставили радост на православните, обърнали църковния смут в мир, бурята и вълнението ­ в тишина, отците на събора внесли с голямо тържество през първата неделя на света Четиридесетница честните икони в Господнята църква. И настъпила голяма радост не само в Цариград, но и по всички места на земята, където имало православни християни.Докато православните християни тържествували навред, завистта терзаела сърцата на онези, в чиито души била вкоренена иконоборческата ерес: това били вече низвергнатият от престола лъжепатриарх Аний и брат му Ареабор, който бил сенатор и заседавал в царските палати, а също и някои други велможи и хора с по-нисък ранг. Като не знаели какво да предприемат, в злобата си, те замисляли как да оклеветят свети Методий. Еретиците подкупили със злато една единомислена с тях знатна жена ­ синът й бил главен консул в Смирна, ­ за да отиде при царицата и възпитателите на младия цар и да им съобщи, че новопоставеният патриарх Методий уж блудствал с нея. Клеветниците сметнали, че ще им бъде по-удобно да хулят както учението на свети Методий, защитаващ почитането на честните икони, така и самите икони, ако им се удаде да опозорят патриарха, като пуснат лош слух за него и очернят името му. Подучената от еретиците жена отишла при царицата и възпитателите на младия цар и открито пред всички наклеветила свети Методий и обвинила невинния мъж. За да приемат клеветата й за истина, тя плачела, сякаш била претърпяла насилие от новопоставения патриарх. Те се учудвали на тая постъпка на първосвещеника, породила голям съблазън; мълвата веднага плъзнала из града, смущавайки православните и доставяйки радост и тържество на нечестивите. Еретиците се надсмивали над православните \"Ето какъв патриарх имате, ето кого следвате.\"Когато клеветата стигнала до самия свети Методий, той недоумявал откъде можело да дойде тя. Имайки чиста съвест, в душата си се радвал на незаслуженото бедствие, но наред с това се огорчавал, като виждал тая голяма съблазън за народа и насмешките на еретиците над православните. Как постъпил Христовият светител, мъж с невинни ръце и чисто сърце, опазил от майчина утроба непорочна чистотата на тялото си? Желаейки не толкова да очисти себе си от лъжливото обвинение, колкото да отклони съблазънта от Църквата и да затвори лъжливите уста на еретиците, патриархът решил да пожертва свяна си и да открие неизвестния никому дотогава недъг, от който страдал и който ясно разкривал неспособността на първосвещеника към плътски грях. Той пратил да кажат в царските палати, че иска справедлив съд, който да разследва делото между него и оная жена. Когато се изправил пред съда, състоящ се от честни хора, не пожелал да спори с безсрамната жена, а поискал по неоспорим начин да засвидетелства своята невинност, убеден от настъпилата необходимост да престъпи природния си свян, чието спазване било особено задължително за човек от неговия сан. Затова светейшият Методий разкрил \"тайното място\" на тялото си, което било обхванато от болест, така че крайната плът била като че умъртвена. Всички узнали колко лъжлива била клеветата на жената, понеже видели, че не е възможно за толкова болен човек да извърши плътски грях. Православните се зарадвали, че е премахната съблазънта в Църквата и е снета клеветата от синовете на благочестието. А еретиците се покрили със срам и нечестивите им уста замлъкнали, тяхното зло се обърнало върхутях и насмешките донесли посрамване и унижение за тях самите.Когато съдиите попитали светителя откъде има тоя недъг, той разкрил и причината за него, която дотогава също не бил споделял с никого:Когато бях пратен от светейшия патриарх Никифор в Рим и останах там, по действието на пакостника на плътта, ангела сатанин, бях нападнат от силно плътско желание, съчетано с възбуждане на плътските членове. Много дни и нощи се борех с похотната страст, като се изнурявах с пост и бдение и умъртвявах себе си с многобройни трудове. Но въпреки това страстта не ме оставяше и понеже ми се струваше, че вече съм близо до падението, със сълзи паднах пред светия върховен апостол Петър, като се оставях на неговата помощ и просех от него милост. Молих го с даруваната му от Бога благодатна сила да ме избави от плътското изкушение и така да не допусне да се оскверни тялото ми, осветено за чистота. Скърбях много и когато за кратко се унесох в сън, ми се яви свети Петър и докосна с десницата си тайните части на моето тяло. От допира му усетих силна болка, сякаш някой с огън изгори болното място, и силно извиках. А апостол Петър ми рече: \"Отсега нататък вече няма да изпитваш плътско греховно изкушение.\" Веднага се пробудих от сън и се намерих с тая увреда, която вече видяхте.Тоя разказ на свети Методий умилил съдиите. Те го признали за невинен, а оная жена заповядали да бъде наказана, за да каже кой я подучил да оклевети невинния и чист Божий архиерей. И веднага се явили палачи, за да я отведат на мъчения. Тя, като видяла меча, запаления огън и острите железни пръчки, силно се уплашила и открила истината: назовала имената на всички, които я наели и подучили, казала и за многото получено от тях злато и посочила мястото в дома си, където го била скрила. Съдиите пратили в дома на жената доверени слуги и те наистина намерили златото, което донесли в съда. Съдиите произнесли смъртна присъда както за жената, така и за ония, които я подучили да оклевети свети Методий. А светият патриарх, който с незлобието си бил верен и истински последовател на Господа, не само не допуснал изпълнението на смъртната присъда, но дори освободил враговете си и от определените им мъчения. Той само им наложил наказанието на всички големи празници със запалени свещи да преминават от Влахернската църква на Пречистата Богородица до съборната църква на света София и тук при дверите на храма да изслушват анатема, и това се изпълнявало. Тогава замлъкнали хулните еретически уста и иконоборческата ерес била напълно унищожена с Божията благодат, с молитвата и непрестанното радение на Божия угодник, светейшия патриарх Методий, който излязъл от причинените му незаслужени беди покрит с още по-голяма слава.Но на враговете му не било дадено това, което просел Давид за съгрешаващите: \"изпълни лицата им с безчестие, та да потърсят Твоето име, Господи!\". Заслепени от злоба и с окаменяло сърце, към първите си злодеяния те присъединили нови, не по-малко лоши. Лъжепатриархът Иоан, наречен Аний, виновникът за всички злини, бил пратен да се поклони в един манастир. При своето пребиваване там, виждайки светите икони на Спасителя Христа, на Пречистата Богородица и светите ангели, обновени от благочестивите ревнители след иконоборческото разорение, Аний заповядал на дякона си да избоде очите на светите икони. Дяконът изпълнил заповедта. За това известили благоверната царица Теодора. Ревнувайки за Христа Бога, тя наредила първо да избодат очите на самия лъжепатриарх, но после склонила пред молбите на някои сенатори и заменила първото наказание с бичуване. Тя заповядала да нанесат двеста удара с бич на лъжепатриарха, достоен за безкрайни мъки и множество смърти, понеже, докато бил на власт, измъчвал до смърт много праведници и дори докато бил в заточение, не преставал да предава на безчестие светите икони.А светейшият патриарх Методий след всички църковни смутове и злострадания, понесени заради Христовата икона, прекарал остатъка от живота си на църковното кормило в мир и тишина, украсявайки Цариградския патриаршески престол с ангелското си лице и ангелоподобното си житие, като ръководел стадото на словесните Христови овци към истината и го насищал с храната на боговдъхновените учения. Под негово влияние нараснало почитането на светите икони, в които се почитали изобразените върху тях първообрази. Наред с това той се грижел в Цариград отново да се въздава достойна почит на честните мощи на Божиите угодници: в дните на владичеството на иконоборците честните мощи били поругавани, както и иконите ­ те бивали заплювани, тъпкани с крака, влачени и поругавани по улиците, хвърляни в блата и торища, а понякога ги горели или хвърляли във водата, за да ги унищожат. Недокоснати останали само ония мощи, които благочестиви ръце успели да скрият в земята. Станало така, че в Цариград повече не се и споменавало за мощите на светите Божии угодници. Затова Христовият светител положил всички усилия отново да обогати града с честните мощи и да научи православните да ги почитат по достойнство.Преди всичко той тържествено пренесъл в столицата от мястото на първоначалното им погребение мощите на преподобния Теодор Студит, които се запазили нетленни осемнадесет години след преставянето му. После пренесъл в Цариград честните мощи на патриарх Никифор, погребан на мястото на заточението му; за това пренасяне подробно се разказва на 13-ия ден от март. Накрая той приготвял за цариградската църква като драгоценно съкровище и нетленни мощи своето многострадално и осветено с чистота тяло: той вече наближавал кончината си, която и сам предвидил, и за която получил предсказание от преподобния Иоаникий. Предсказал отначало патриаршеството му, по-късно той предсказал и кончината му. Те двамата, надарени от Светия Дух с прозорливост, предвидили кончината един другиму, както се говори за това в житието на преподобния Иоаникий. На петата година от царуването на Михаил светият патриарх Методий прозрял, че наближава преподобният Иоаникий да се престави в Господа и отишъл при него с целия си клир, молейки го за последна благословия и молитва. Преподобният Иоаникий беседвал с патриарха, поучил дошлите с него в православната вяра, и му предсказал, че и той скоро ще премине от временното във вечното житие. После, след молитва и последно сбогуване, те се разделили. Патриархът се завърнал, а преподобният Иоаникий останал в килията си, молейки се и подготвяйки се за кончината си. На третия ден след това преподобният се преставил в Господа (4 ноември), а седем месеца по-късно, през 14 ден на юни, починал и светейшият патриарх Методий. Така се сбъднало пророчеството на преподобния Иоаникий, че и патриархът скоро след него ще иде във вечността.Смъртта на свети Методий предизвикала голяма скръб и плач в цялата константинополска църква, лишила се от такъв велик отец и всемирен светилник. Той бил погребан с почести, подобаващи на високия му живот и служение на архиерей. Свети Методий водил Христовата Църква четири години и три месеца, а после преминал във вечния живот. Причислен към лика на светите иерарси, той се преставил на Пастиреначалника и великия Архиерей, преминал небесата, на нашия Господ Иисус Христос, от всички светии прославян Бог, Комуто и от нас, грешните, да бъде чест и слава с Отца и Светия Дух сега и всякога и во веки веков.Амин", "date": "2018.06.14", "title": "Св. прор. Елисей. Св. Методий Цариградски"}
{"url": "http://www.cross.bg/arena-stadion-rysiya-1576826.html", "text": "/КРОСС/Настъпи мигът на най-дългоочакваното спортно събитие за годината – Световното по футбол. От днес до 15 юли в Русия ще се проведе 21-ото издание на най-вълнуващата надпревара в света на Царя на спортовете. Традиционно официалният старт ще бъде даден с мача между домакините и Саудитска Арабия, а началният час е 18.00. Преди това на стадион „Лужники“ в Москва ще се проведе церемонията по откриването.  Шампионатът обещава да бъде повече от интересен особено при все факта, че за първи път в историята домакинството бе поверено на страна от Източна Европа. Кандидатурата на Русия бе предпочетена пред сборните на Испания/Португалия, Холандия/Белгия и Англия.32 страни от пет континента, разпределени в осем групи от по 4 отбора ще си оспорват отличието.Селекцията на Германия, която е считана за един от фаворитите, ще се опита да защити короната си и да се превърне във втория тим след Бразилия, печелил два поредни Мондиала. Освен това, при успех Бундестимът ще изравни селекцията на Страната от кафето по брой титли. До момента „селесао“ е рекордьор с пет отличия, а за последно бразилците усетиха шампионската тръпка през 2002 година в Южна Корея и Япония.Сега Неймар и компания се водят за един от основните претенденти, а в графата „потенциални нови носители на трофея“ са и Франция, и Аржентина.Испания е в челната тройка редом до Бразилия и Германия, но световният шампион от ЮАР 2010 година претърпя сериозни трусове. Ден преди официалното откриване селекционерът Жулен Лопетеги бе уволнен. Това се случи след обявяването на вестта, че е новият старши треньор на Реал Мадрид.. Именно той ще има сложната задача да поведе „Ла Фурия Роха“ към върха.А докато селекциите се борят за мечтата си, 36 арбитри ще следят за това доколко коректни похвати използват футболистите. Основата новост в реферската работа е навлизането на видеоарбитража. За първи път технологиите ще се притекат на помощ на съдиите на форум от такъв ранг и ще се опитат да обезпечат максимално честността. . Става дума за:Иначе всичките 64 футболни спектакъла, които ни очакват ще се проведат на 12 стадиона от 11 града. Освен „Лужники“, който приема откриващия двубой и финала, сцена на вълнуващите сблъсъци ще са още: „Откритие Арена“ (Москва), „Санкт Петербург Арена“ (Санкт Петербург), стадион „Калининград“ (Калининград), „Казан Арена“ (Казан), стадион „Нижни Новгород“ (Нижни Новгород), „Космос Арена“ (Самара), „Волгоград Арена“ (Волгоград), „Мордовия Арена“ (Саранск), „Ростов Арена“ (Ростов на Дон), „Олимпийски стадион“ (Сочи) и „Централен стадион“ (Екатеринбург).Очаква се добра посещаемост, като продадената до момента бройка билети е над 2.5 милиона. Според обявената статистика най-солиден интерес проявяват домакинските фенове, които изкупили над 800 хиляди пропуска. Цените варират от 20 евро до 1000 евро за финалния мач на 15 юли.", "date": "2018.06.14", "title": "Започва Световното първенство в Русия"}
