{"url": "http://www.cross.bg/bitkoiin-kitaii-godina-1601324.html", "text": "/КРОСС/  Китай желе да забрани добиването на биткойн, според проект на списък с промишлените дейности, който китайската държавна агенцията се опитва да спре в знак на нарастващия правителствен натиск върху сектора на криптовалутата, съобщава Ройтерс.Китай е най-големият пазар на компютърен хардуер в света, предназначен за т.нар. \"копаене\" на биткойн и на други криптовалути, въпреки че подобен род дейности попаднаха в регулаторната \"сива зона\".Националната комисия за развитие и реформи (NDRC) заяви, че търси обществено мнение по преработен списък с индустрии, които иска да насърчи, да ограничи или да премахне. Списъкът беше публикуван за първи път през 2011-а година.Проектът на преработения списък добавя криптовалута, включително  биткойн, към над 450 дейности, за които NDRC смята, че трябва да бъдат премахнати, тъй като те не се придържат към съответните закони и наредби, не са безопасни, водят до загуба на ресурси или замърсяват околната среда.В проекта не е посочена конкретна дата или план за елиминиране на добиването на биткойн, което означава, че подобни дейности трябва да бъдат премахнати незабавно, се посочва в документа, като обществеността ще има срок до 7-и май за коментар по проекта.Във вторник държавният вестник Securities Times заяви, че проектът на списъка \"ясно отразява отношението на индустриалната политика на страната\" към индустрията на криптовалутите.Сигналите, че Китай планират да наложи забрана върху добиването на криптовалути са факт, след като през миналата седмица цената на биткойн нарасна с почти 20% само в рамките на един ден и проби над нивото от 5000 долара за пръв път от средата на ноември миналата година, като редица анализатори и търговци признаха, че са били озадачени от това драматично възходящо движение.В първите часове на днешната търговия биткойнът се търгува без съществена промяна около важната 200-дневна пълзяща-средна около 5245 щатски долара, след като в понеделник водещата криптовалута поскъпна до 5-месечен връх около 5333 долара.Секторът на криптовалутите е подложен на сериозен контрол в Китай от 2017-а година насам, когато регулаторните органи започнаха да забраняват първоначалното предлагане (пускането на пазара на нови криптовалути) и затвориха местни борси за търговия с криптовалути.Китай също започна да ограничава и добива на криптовалута, принуждавайки много фирми - сред тях някои от най-големите в света - да разкриват техни бази на друго място.Китайските компании също така са и сред най-големите производители на съоръжения за добив на биткойн (на мощни компютри), а през миналата година три фирми подадоха заявления за първично публично предлагане в Хонконг, за да наберат милиарди долари. ", "date": "2019.04.09", "title": "Китай иска да забрани \"копаенето\" на биткойн и на останалите криптовалути "}
{"url": "http://www.cross.bg/godini-ledenite-zemyata-1601325.html", "text": "/КРОСС/  Официално стартира амбициозен проект за намиране на нови данни за атмосферата и климата на Земята, датиращи отпреди 1,5 млн. години, предаде Би Би Си. Европейски консорциум заминава за Антарктика през декември, за да започне дълбок сондаж в източната ледена покривка на континента. Целта е да се извади ледена кора от дълбочина близо 3 км.Учените се надяват, че по този начин ще открият още информация за честотата на ледените епохи на Земята в далечното минало и така евентуално да изчислят бъдещо затопляне идните векове. „Нещо се е случило преди около 900 000 години. Циклите на ледените епохи са се променили от всеки 400 000 г. на всеки 100 000 г., а ние не знаем защо\", коментира д-р Катрин Риц от Института за геонауки в Гренобъл.„Това е много важно, ако искаме да прогнозираме какво ще се случи с климата в бъдеще с увеличаването на парниковите газове. Ще можем да използваме модели, базирани на това, което се е случило в миналото\".Четиринадесет института и университета от 10 европейски държави ще участват в проекта Beyond-EPICA, който се очаква да продължи поне 6 години. Бюджетът му е 30 млн. евро, които ще дойдат от научния фонд на ЕС „Хоризонт 2020\". ", "date": "2019.04.09", "title": "Европейски екип ще търси на Антарктида най-стария лед "}
{"url": "http://www.cross.bg/deiimos-fobos-lyni-1601359.html", "text": "/КРОСС/  Марсоходът на НАСА \"Кюриосити\" успя да заснеме две слънчеви затъмнения, причинени от луните на Марс - Фобос и Деймос. Учените от американската агенция споделят, че именно затъмненията им позволяват да научат повече за марсианските луни.От кадрите се вижда, че докато Фобос закрива значителна част от Слънцето, то преминаването на по-малката луна Деймос едва ли може да се нарече затъмнение.За пръв път подобно затъмнение е видяно през 2004 година от роувърите \"Спирит\" и \"Опортюнити\". Чрез извършените тогава оптични измервания за пръв път е изчислена точната позиция на марсианските луни.Орбитите на луните обаче търпят изменения и всяко уловено затъмнение помага на астрономите да проверят дали изчисленията им са верни.Учените разкриват, че разликата в размера между двете луни всъщност не е толкова голяма. Деймос има радиус от 6,2 километра, а Фобос от 11 километра. Но въпреки това Деймос изглежда много по-малък от Фобос, преминавайки пред Слънцето.Астрономите разкриват, че причината за това се крие в отдалечеността на двата обекта от Червената планета. Фобос има най-ниска орбита от всички други спътници в Слънчевата система. Луната обикаля едва на 6000 км над повърхността на Марс. Деймос от своя страна има орбита на около 23 000 километра над повърхността. ", "date": "2019.04.09", "title": "\"Кюриосити\" засне слънчево затъмнение на Марс"}
{"url": "http://www.cross.bg/f-a-severnata-voenniyat-1601360.html", "text": "/КРОСС/  Японското министерство на отбраната реши да прекрати полетите на изтребителите-бомбардировачи от пето поколение Ф-35А, след като един от тях изчезна от радарите над Тихия океан, съобщи пред журналисти военният министър Такеши Ивая.Той каза, че полетите се прекратяват за неопределено време и потвърди, че връзката с един от самолетите Ф-35А е била загубена в момент, когато той се е намирал на около 135 км от брега на северната японска префектура Аомори.\"Ще положим всички усилия за спасяване на пилота\", добави военният министър. Според него ако падането на самолета се потвърди, това ще бъде първи подобен случай в света, защото такива изтребители едва сега навлизат на въоръжение в армиите на различни страни.Японските сили за самоотбрана (както се наричат въоръжените сили), в момента разполагат с 13 такива самолети. Всички те са разположени в базата Мисава в северната част на главния японски остров Хоншу. ", "date": "2019.04.09", "title": "Японски изтребител изчезна над Тихия океан, Токио приземи останалите"}
{"url": "http://www.cross.bg/vlak-kompozitziyata-stara-1601367.html", "text": "/КРОСС/  Възпламеняване в машинното отделение на локомотива на бързия влак Бургас-София прекрати движението на влаковете между гарите Стара Загора и Чирпан, съобщиха от БДЖ.Сигналът за инцидента е подаден в 19.05 часа.След преминаване на композицията през гара Свобода машинистите забелязват дим, който излиза от машинното отделение на локомотива. Локомотивният персонал незабавно предприема необходимите действия по спиране на композицията и отделяне на локомотива от състава на влака.Използвани са наличните пожарогасители и веднага е подаден сигнал до Главна дирекция \"Пожарна безопасност и защита на населението\".Във влака е имало 67 пътници, които изчакват във вагоните от композицията да бъдат изтеглени в гара Свобода с друг локомотив, след което ще бъдат превозени с автобуси до гара Чирпан и ще продължат пътуването си с влак до София.Превоз с автобуси между гарите Свобода и Чирпан ще бъде осигурен и за пътниците от бързите влакове от Варна за Пловдив и от София за Стара Загора, както и за един пътнически влак от Пловдив за Стара Загора. ", "date": "2019.04.09", "title": "Пламна локомотивът на бързия влак Бургас-София"}
{"url": "http://www.cross.bg/dvizhenie-izborite-danail-1601357.html", "text": "/КРОСС/  „Движение 21 ще участва в изборите за да убедим съгражданите си в нуждата от промяна. Промяна на Европейския съюз, но и на България. Европа има нужда от нови лидери, нови идеи, разчупващи рамките на настоящите политически групи. Ще се застъпваме за запазване и развитие на ЕС, но и за промяна на статуквото в брюкселската администрация, доминирано от големите европейски партии.\", това заяви заместник-председателят на „Движение 21\" Данаил Георгиев при регистрирането на политическата партия в ЦИК за предстоящите избори. Той допълни, че участието в изборите е необходимо, тъй като трябва да има видима алтернатива на фалшивия двуполюсен модел ГЕРБ-БСП, поддържан от ДПС. „Хората искат да спре преяждането с власт и още на изборите за Европейски парламент трябва категорично да го покажем чрез вота си.\" „Движение 21\" ще се яви самостоятелно, с пълна листа от 17 кандидати. Данаил Георгиев заяви, че те са от екипа, стоящ зад Татяна Дончева от основаването на партията. Това са част от лицата на „Движение 21\" в различни региони на страната. Част от хората, даващи идеите в партията, движещи различните иницативи, лидери, способни да формулират, отстояват и ангажират подкрепа за своите позиции.", "date": "2019.04.09", "title": "„Движение 21“ се регистрира в ЦИК за изборите за европейски депутати"}
{"url": "http://www.cross.bg/gerb-ostavka-dobrev-1601348.html", "text": "/КРОСС/  Делян Добрев подава оставка като народен представител в 44-тото Народно събрание. Той е взел това решение след разговор с председателя на ГЕРБ и министър-председател на България Бойко Борисов, съобщи пресцентърът на ПП ГЕРБ.\"С поредната фалшива новина чашата на търпението ми преля - не искам повече името ми и това на ГЕРБ да бъдат петнени\", коментира Добрев. Той аргументира личния си акт и като знак на солидарност със своите колеги, които спазиха моралния стандарт на ГЕРБ и напуснаха постовете си само заради съмнения.Това е втора оставка на депутата и бивш министър на енергетиката. В края на 2017 година той беше обвинен от народната представителка Елена Йончева за кадруване в община Хасково.Тогава обаче парламентът отхвърли оставката му. ", "date": "2019.04.09", "title": "Делян Добрев подава оставка като народен представител "}
{"url": "http://www.cross.bg/sofiya-aleksandra-troen-1601349.html", "text": "/КРОСС/  Александра Фейгин е третата фигуристка в света, след олимпийската шампионка Алина Загитова и Александра Трусова, която изпълнява комбинацията троен лутц-троен ритбергер, новината съобщи личната й треньорка Ина Лутай. Комбинацията от скокове Саша е изпълнила успешно в кратката програма по време на държавното първенство за \"Приз Виктория\" на което спечели и шампионската титла. Следващата цел на Фейгин е да изпълни успешно троен аксел и четворен тулуп.11-та от европейското и 17-та на световното първенство българка от днес е лице на кампанията „София - европейска столицата на спорта\". Тя наследява на тази позиция бронзовата медалистка с ансамбъла по художествена гимнастика от Игрите Рио де Жанейро  Християна Тодорова.По този повод кметът на Столична община Йорданка Фандъкова направи на Александра специален подарък - състезателно трико, с което тя ще играе волната си програма през новия сезон. Красивата синя рокля е украсена специално с 5000 камъка \"Сваровски\".\"Знаете, че София продължава да бъде европейска столица на спорта, тъй като заслужихме титлата за постоянно. Благодаря на големите спортисти, които подкрепиха и продължават да подкрепят каузата, както и на екипа, работещ по инициативата. Тази година в календара на \"София - европейска столица на спорта\" има над 110 събития, отделно в дейността на Общината са залегнали 190 проекта за училищен спорт и 70 проекта на клубове по програмата за директно финансово подпомагане на детско-юношеските школи в града. София е много спортен град, тази седмица например той е домакин на Световната купа по модерен петобой, която се открива тази вечер, на Световната купа по художествена гимнастика през уикенда, в неделя са Велошествието и бягането под наслов \"София кара колело и тича за по-чист въздух,\" добави кметът на София.\"Много съм благодарна за този подарък. Сезонът за мен завърши добре. Сега ще работя повече и ще се постарая в бъдеще да имам по-добри резултати. Роклята е много красива\", каза Фейгин, която тренира фигурно пързаляне вече 11 години. ", "date": "2019.04.09", "title": "Александра Фейгин стана третата в света с комбинация троен лутц - троен ритбергер "}
{"url": "http://www.cross.bg/pytin-arktika-chyzhdi-1601351.html", "text": "/КРОСС/  Президентът на Русия Владимир Путин покани чуждестранни партньори към сътрудничество в корабостроителството, сигурността и добива на полезни изкопаеми в Арктика, предаде РИА Новости.„Каним всички заинтересовани в колеги към съвместна работа. Арктика за нас е колосално предизвикателство, на което само заедно можем да отговорим ефективно\", заяви Путин на пленарно заседание на Международния арктически форум.Руският лидер кани чужди инвеститори да вземат участие в построяването на пристанищна инфраструктура в Мурманск и Петропавловск-Камчатский, пояснява Ройтерс. ", "date": "2019.04.09", "title": "Путин прикани чужди партньори към сътрудничество в Арктика "}
{"url": "http://www.cross.bg/vulcho-aresta-arabadzhiev-1601352.html", "text": "/КРОСС/  Синът на Ветко и Маринела Арабаджиеви - Вълчо излиза на свобода от ареста срещу парична гаранция от 500 000 лв. Това реши спецапелативният съд, който прецени, че Вълчо Арабаджиев е престоял достатъчно в ареста и след няколко месеца прекарани зад решетките опасността да повлияе на разследването е много по-малка. Освен това Апелативният спецсъд реши, че обоснованото предположение, че той е извършил престъплението, все още не е отпаднало, но няма опасност да се укрие, още повече, че е с чисто съдебно минало. При вземане на решението на особено мнение бе съдия Даниела Росенова. Според нея обоснованото предположение, че той е извършил престъплението, за което е обвиняем, отдавна е отпаднало, а и не са събрани доказателства за вината му.Вълчо и родителите му са обвинени, че са част от организирана престъпна група, занимавала се с данъчни престъпления. Вълчо  Арабаджиев е обвинен, че е държал в банкова клетка близо 2 500 000 евро, за които знаел, че са придобити от данъчни престъпления. Внасянето на парите станало на 18 юли 2018 г.Вълчо Арабаджиев вече е в ареста повече от 7 месеца и дори днес да не беше пуснат на свобода, това трябваше да стане след около 2 седмици, когато се навършват 8 месеца от неговото задържане, а по закон не може да бъде в ареста повече от този срок.Решението на съда от днес е окончателно. ", "date": "2019.04.09", "title": "Вълчо Арабаджиев излиза от ареста срещу 500 000 лв."}
{"url": "http://www.cross.bg/georgiev-terasata-plamen-1601353.html", "text": "/КРОСС/  Столичната община започна проверка - законни ли са постройките върху терасата от близо 200 кв. м в столичния квартал \"Гео Милев\" на председателя на антикорупционната комисия Пламен Георгиев. Днес кметът на район \"Слатина\" Наталия Стоянова съобщи пред bTV, че Георгиев е осигурил достъп до терасата и е съдействал на общината. Проверката ще отнеме 2 седмици.Преди дни от общината обявиха, че разполагали с информация още от 2012 г., че на терасата покрив е имало постройки без нужните документи. Предишният собственик на имота обаче не допускал инспекторите до терена, а папката с проверката отлежавала с години.Ако се установи незаконно строителство, то трябва да бъде съборено от собственика в срок между 1 и 3 месеца. Собственикът може да обжалва решението за премахване пред съда. Може и да накара продавача да му върне част от парите, ако при продажбата е платил и за постройките на терасата, а те се окажат незаконни.Има и вратички в закона, които да спасят вече построеното, ако то е допустимо според архитектурните изисквания. Ако се стигне до варианта спасяване чрез узаконяване на постройките, Пламен Георгиев ще трябва да има и съгласието на всеки един от съседите си.Пред bTV човек от кооперацията беше категоричен, че за постройките горе съседите не са давали разрешение.Пламен Георгиев стана част от скандала \"Апартаментгейт\", след като се разбра, че притежава тризонет от 156 кв. м с тераса от 186 кв. м, която не е обявил в имуществената си декларация. На терасата има зидана постройка, сауна за 6 човека, душ и барбекю. Самото жилище е купено под пазарната цена. Георгиев отрече да е собственик на въпросната тераса, твърдейки, че е обща част от сградата. По-късно обаче се разкри, че антикорупционният шеф е ипотекирал спорната тераса, за да изтегли банков кредит.Експерти посъветваха да се прегледат строителните книжа на обекта, за да се установи чия е терасата. Президентът Румен Радев свали доверието си от Пламен Георгиев, а премиерът Бойко Борисов го посъветва да излезе в отпуск или да подаде оставка.В момента Пламен Георгиев е в отпуск. ", "date": "2019.04.09", "title": "Пламен Георгиев пусна инспектори на терасата си"}
{"url": "http://www.cross.bg/megz-rakovski-ystanovili-1601354.html", "text": "/КРОСС/  71-годишна жена е пострадала при катастрофа в Раковски, причинена от дизайнерката Мегз. Жената е била откарана в болница, където е настанена за наблюдение. Самата Меглена Каканашева била лишена от правоспособност преди на настъпи индицентът, тъй като изтърпявала административно наказание.Сблъсъкът е станал малко след 14:00 часа вчера ул. \"Христо Смирненски\" в Раковски. На място полицейските служители установили, че лек автомобил \"Мерцедес\" не спрял на знак \"стоп\" и отнел предимството на лек автомобил \"Хонда\". Зад волана бил 74-годишен мъж.\"Беше със собствения си Мерцедес ML със старозагорска регистрация\", потвърдиха пред Trafficnews.bg свидетели. Пред очите им самата модна икона на Раковски излязла автомобила, дефилирайки в зелена рокля, но деликатно успяла да се скрие от обективите.Водачът на хондата и 28-годишна Мегз били тествани с дрегер, но пробите били отрицателни. Местопроизшествието е отработено по административен ред.Припомняме, че Мегз бе засечена със същото возило от наш репортер преди два месеца, след като се размина на косъм от това да последва гаджето си Рончев в ареста. На дизайнерката бе наложена мярка за неотклонение \"парична гаранция\" в размер на 10 000 лева. Причина за обвинението срещу двамата бе мистериозното изчезване на предишното возило, управлявано от Каканашева. В хода на резследването на кражбата на \"кубчето\" , служителите на реда установили, че се касае за застрахователна измама. ", "date": "2019.04.09", "title": "Възрастна жена е ранена при катастрофа с Мегз, която шофирала без книжка"}
{"url": "http://www.cross.bg/kmet-partiyata-gerb-1601355.html", "text": "/КРОСС/  \"Не съм подавал оставка като кмет на Созопол\", това заяви изненадващо Панайот Рейзи, след като няколко часа по-рано пресцентърът на партията разпространи официално съобщение, в което ясно се казва, че той се оттегля от поста на градоначалник.Рейзи е подал оставка като председател на общинската структура на ГЕРБ и член на партията, но не и като кмет, уточни и говорителката на кметството Петя Димитрова.В понеделник Спецсъдът отстрани от длъжност Рейзи и главния счетоводител на общината Златка Мусева. Според прокуратурата те са източили около 2 млн. лева от общинския бюджет.Подал съм си оставката само като председател на ГЕРБ в Созопол, но не и като кмет. Няма как да подам като кмет на този етап! Подал съм си оставката от партията. По този начин се различавам от партията. Постоянно атакуват всички мои досегашни съпартийци, когато се издънят, че по този начин създаваме черно петно на партията. Затова аз реших да си подам оставката от председател на структурата в Созопол, а за кмет, на този етап, няма за какво да я подавам, защото аз съм преценил, че вина нямам за това, за което в момента съм в досъдебно производство\", коментира пред Радио-Бургас Рейзи.\"Оставка като кмет може да подаде само пред общинската избирателна комисия, след като се ситуира, но няма да го прави. Той не е само кмет на ГЕРБ, а и на останалите граждани - избран е с над 67%\", каза и пиарката му, цитирана от \"24 часа\".Кметът на Бургас Димитър Николов потвърди, че кметът е подал оставка като общински лидер и член на ГЕРБ в Созопол, но отказа да коментира новината дали е сдал поста.\"Мен ме интересува това, което касае партията\", лаконичен бе зам.-председателят на ГЕРБ. ", "date": "2019.04.09", "title": "Панайот Рейзи опроверга ГЕРБ: Не съм подал оставка като кмет"}
{"url": "http://www.cross.bg/leonardo-vinchi-dvete-1601323.html", "text": "/КРОСС/  Италиански учени откриха, че Леонардо да Винчи е бил амбидекстър - човек, който си служи еднакво добре и с двете ръце, предаде БГНЕС.Специалисти от Флорентинския институт по реставрация към галерията „Уфици\" изследвали ранна творба на Леонард да Винчи. В продължение на няколко седмици те изучавали скиците на пейзаж, за който се счита, че Леонардо е нарисувал на 21-годишна възраст. Картината изобразява брега на река Арно и замъка Монтелупо, а датата на нея е 5 август 1473 г. Леонардо надписал картината и от двете страни.Анализът показал, че двата надписа са направени с двете ръце - на лицето на картината с лявата ръка, а на гърба ѝ с дясната. Това личало от наклона на буквите и други графологически елементи. Въпреки това и двата надписа били почти съвършена калиграфия. Нямало съмнения и че са направени от един човек, защото почеркът бил сравнен с този от други произведения на Леонардо, а дори използваното мастило било едно и също. ", "date": "2019.04.09", "title": "Леонардо да Винчи бил амбидекстър "}
{"url": "http://www.cross.bg/plashtaniya-bulgariya-bezkontaktni-1601336.html", "text": "/КРОСС/   Обявеното през септември 2018 увеличение на лимита за верификация на картодържателите (т. нар. CVM лимит) за безконтактни плащания с Mastercard и Maestro влиза в сила у нас от 12 април. В резултат на промяната, картодържателите на Mastercard и Maestro в България ще могат да плащат бързо, удобно и безопасно, без да е необходимо да въвеждат ПИН код за трансакции до 50 лв. Промяната отговаря на нуждите и очакванията на българските картодържатели. Пазарът у нас увеличава значително размера на безконтактните плащания - с 151% през последната година, което е далеч над средното за Европа, с тенденция на постоянно покачване. Към август 2018, 48% от всички плащания в магазини в България са осъществени безконтактно. Очаква се още по-голямо повишение на този процент за цялата 2018, което ще бъде представено през 2019 в традиционния Master Index - глобално проучване за тенденциите в развитието на плащанията и потребителското преживяване, което компанията прави всяка година. Бързото темпо на увеличение показва, че е въпрос на няколко години новото поколение карти да покрие напълно пазара. Средната стойност на една трансакция в страната възлиза на 58 лева, което прави новия лимит от 50 лв. по-добре адаптиран към актуалните финансови потребности на потребителите и допълнително показва зрелостта на българския пазар за тази стъпка. Развитието на безконтактната технология прави възможно интегрирането й в телефони и часовници, превръщайки ги в дигитални портфейли. Методът на безконтактни плащания в България най-често се използва в търговските вериги, в бензиностанциите, ресторанти, кафенета и заведения за бързо хранене. Увеличаването нa лимита за безконтактни трансакции ще позволи значително да се увеличи скоростта и удобството на голяма част от безконтактните плащания, което съответства на търсенето на високотехнологични решения от потребителите. Повишаването на лимита за верификация на безконтактни плащания е глобална тенденция. По-мащабното навлизане на безконтактните плащания е и пряко свързано с адаптирането на мобилните разплащания и популяризирането им в страната и чужбина. България застава сред държави като Франция, Австрия, Германия и Италия с най-висок лимит на стойността на безконтактна трансакция.„Това е стандартна стъпка в развитието на пазара към въвеждане на иновативни методи на плащане. През годините, безконтактните плащания се превърнаха в съществена част от ежедневието на потребителите, а също и на търговците и банките. Промяната, която въвеждаме, е допълнително доказателство за пазарната зрялост и стандартна еволюционна стъпка към въвеждане на иновативни и безопасни решения за плащане.\", коментира мениджърът за България на Mastercard Ваня Манова.Увеличението на лимита за безконтактно плащане, което е голяма крачка в развитието на българския платежен пазар, се случва девет години след извършването на първата безконтактна транзакция с Mastercard в България и следва сроковете, които предварително бяха обявени откомпанията, посочвайки, че към 01.07.2018 всички ПОС терминали на територията на страната ще бъдат безконтактни. ", "date": "2019.04.09", "title": "С Mastercard плащаме без ПИН до 50 лв. "}
{"url": "http://www.cross.bg/lizing-operativen-predpriyatiya-1601337.html", "text": "/КРОСС/  Българската банка за развитие въвежда нов продукт за индиректно финансиране чрез предоставяне на кредитни линии на компании, отдаващи активи на оперативен лизинг в полза на малките и средните предприятия. Новата „Програма ОЛ / 4 / МСП\"  е насочена към всички търговски дружества с основен предмет на дейност лизинг. Чрез подобно финансиране ББР има възможност да предостави дългосрочен заемен ресурс при условия, позволяващи по-голям и атрактивен достъп до услугата оперативен лизинг в полза на бизнеса на малките и средните предприятия в България. Стартовият бюджет на Програмата е 30 млн. евро. Максималният размер за кредитните линии, предоставяни на он-лендинг партньорите, е 3 млн. евро. Максималният срок за издължаване на кредитните линии, в това число усвояване, текущо и окончателно погасяване, е до 10 години. Лихвеният процент към лизинговите дружества се начислява на база 3М EURIBOR плюс надбавка до 4 пункта годишно. Срокът за заявяване на интерес към финансирането от страна на компаниите с основен предмет на дейност лизинг е 30 април 2019 г.Он-лендинг партньорите са задължени да насочват ресурса към малки и средни предприятия, предлагайки им финансови предимства, улеснения и отстъпки в сделките на оперативен лизинг.Подробностите за новата он-лендинг \"ПРОГРАМА ОЛ / 4 / МСП\" на Българската банка за развитие, условията и сроковете за усвояване на средствата, начините за погасяване, критериите за подбор и др., са публикувани на сайта на банката - ", "date": "2019.04.09", "title": "ББР с нов продукт за индиректно финансиране на малкия и средния бизнес чрез оперативен лизинг "}
{"url": "http://www.cross.bg/tryda-transport-byuroto-1601338.html", "text": "/КРОСС/  Нови 250 безработни ще могат да се възползват и през 2019 г. от мерките на Агенцията по заетостта за насърчаване на трудовата мобилност, които дават възможност за финансова подкрепа и стимулиране на насочени от бюрата по труда лица, които започват работа в друго населено място, различно от местоживеенето им.От мерките могат да се възползват безработни, регистрирани в бюрата по труда, включително и младежи, ползвали социални или интегрирани здравно-социални услуги за резидентна грижа. Целта е да се стимулират и насърчат безработните, особено живеещите в отдалечени от икономическите центрове населени места, към по-голяма мобилност и активност. Успоредно с това се създават условия за пренасочване на неработещи професионално подготвени кадри към работодатели, изпитващи нужда от квалифицирана работна сила.Средства за покриване на разходите за обществен междуселищен транспорт безработните могат да получат още при насочването им от бюрото по труда за среща с работодател за наемането им на работа в друго населено място (чл.42, ал. 2 от ЗНЗ). За целта те трябва само да подадат в бюрото по труда заявление, да представят попълнения от работодателя отрязък от насочващото писмо и билетите за ползвания междуселищен транспорт за явяване на уговореното интервю.Освен това, по тази мярка на безработните, които след насочване от бюрото по труда започнат работа и пътуват ежедневно до друго населено място, могат да се поемат половината от разходите за обществен транспорт за период до 12 месеца. С тези лица се сключва договор, съгласно който бюрото по труда ежемесечно възстановява 50% от реално направените транспортни разходи въз основа на представени от лицето превозни документи за ползвания обществен транспорт.Финансова подкрепа се предоставя от края на 2017 г. и на безработните, които са насочени от бюрото по труда и сменят адреса си, за да работят на повече от 50 км от дома си (чл.42, ал. 3 от ЗНЗ). Те могат за период до 12 месеца да получават до 200 лв. месечно за възстановяване на част от разходите им за наем квартира, такса за ясла/детска градина и интернет услуги.През 2018 г. общо 130 безработни са ползвали преференция за мобилност. От тях на 40 са възстановени 50% от разходите за ежедневен транспорт, а на 87 са предоставени до 200 лв. месечно за наем, интернет, детска ясла или градина. ", "date": "2019.04.09", "title": "250 безработни ще се възползват от мерките за трудова мобилност през 2019 г."}
{"url": "http://www.cross.bg/zhelyazkov-tehnologii-ministur-1601340.html", "text": "/КРОСС/  България е една от страните с най-високо участие на жените в сектора на информационните и комуникационни технологии, като делът им наближава 34% от всички ИТ специалисти. Това заяви министърът на транспорта, информационните технологии и съобщенията Росен Желязков по време на среща днес с Дорийн Богдан-Мартин, директор на Бюрото по развитие на далекосъобщенията към Международния съюз по далекосъобщения. Тя е първата жена на висок мениджърски пост в историята на организацията. Разговорът е част от програмата на министър Желязков в рамките на Световната среща на върха по въпросите на информационното общество. Събитието се провежда в Женева от 8 до 10 април.  Министър Желязков подчерта отличното сътрудничество между България и Бюрото по развитие на далекосъобщенията. Като добри примери за това, българският министър посочи инициативите на страната ни за защита на децата в онлайн пространството и за по-голяма достъпност до технологии на незрящи деца и възрастни със зрителни увреждания. Друг съвместен проект е осигуряването на достъп до интернет в отдалечени населени места с фокус върху социалните услуги.По-късно днес, министър Росен Желязков ще участва в дискусия, посветена на мерките за намаляване на цифровото разделение. Той ще проведе срещи с генералния секретар на Международния съюз по далекосъобщения Хоулин Зао. В програмата на министър Желязков са предвидени и разговори със заместник-министъра на икономиката и устойчивото развитие на Грузия Лаша Микава, както и с министъра на съобщенията и информационните технологии на Иран Мохамед Азари Джахроми.  ", "date": "2019.04.09", "title": "Министър Росен Желязков се среща с ръководството на Международния съюз по далекосъобщения"}
{"url": "http://www.cross.bg/libiya-rysiya-haftar-1601341.html", "text": "/КРОСС/  Съветът за сигурност на ООН, Г-7, а също и Русия призовават конфликтът в Либия да бъде решен по мирен път. Гражданската война в тази страна, фактически разкъсана на няколко самоуправляеми територии, избухна с нова сила. Съдейки по информацията оттам, нещата не са минали без чуждестранно участие - включително руско, ако вярваме на медиите в чужбина.Да припомним, че бойните действия днес се водят между два лагера - бранещите столицата Триполи въоръжени формирования, верни на Файез Сарадж, който оглавява правителството на националното съгласие (ПНС), и Либийската национална армия (ЛНА), командвана от фелдмаршал Халифа Хафтар. ЛНА заявява, че действа в интерес на временния министерски кабинет на Абдала Абдуррахман ат Тани, контролиращ източната част на страната с център Бенгази съвместно с действащото там подобие на парламент.Войските на Хафтар първи тръгнаха в атака срещу позициите на правителството в Триполи, признато от по-голямата част от международната общност. В неделя, след няколко успешни военни операции, военновъздушните сили на ЛНА нанесоха серия удари по позициите на проправителствените сили в столично предградие. Според съобщенията в отговор също е била използвана авиация, а силите, лоялни към Сарадж, са се опитали да минат в контранастъпление.Премиерът на правителството в Триполи обвини командващия ЛНА в предателство и опит за държавен преврат. Сарадж обеща всички участници в настъплението срещу столицата, включително самият Халифа Хафтар, да отговарят пред либийски и международни съдилища. Заплахи срещу летците от \"триполитанската\" армия отправя междувременно и маршалът - заявява, че смята да прочисти столицата \"от терористите\".Защо положението се изостри точно сега?Причината е, че за 14-16 април е насрочена конференция за национално помиряване в Либия. С крайна цел обединяване на страната, избиране на единен лидер и правителство, създаване на обща армия. С други думи, възстановяване на поне привидна държавност. ООН дори е планирала още тази година пълноценни президентски избори в Либия.И ето, че преговарящите страни, по-специално правителството в Бенгази, \"родовото гнездо\" на убития от бунтовници либийски диктатор Муамар Кадафи, използват оръжия в опит да подсилят позициите си в навечерието на преговорите, а може би направо да вземат властта без никакви излишни консултации.Напоследък преговорният процес бе доминиран от кабинета в Триполи, активно подкрепян от САЩ и голям брой европейски държави. Показателно е, че след началото на офанзивата в Бенгази дори се състоя среща на генералния секретар на ООН Антониу Гутериш с командващия ЛНА Хафтар, за да бъде склонен последният към преговори с премиера Сарадж. Но резултат нямаше - според съобщенията разговорът бил \"разочароващ\", а фелдмаршалът се държал \"предизвикателно\".На фона на настъплението дойде новината, че САЩ евакуират гражданите си, включително военнослужещите, от опасния регион. Преди това бе съобщено, че в либийския конфликт активно затъва и Русия. Тя уж доставяла оръжия на хафтаровата Либийска национална армия; на негова страна според редица медии действат и наемници или инструктори от руската частна военна компания \"Вагнер\".Защо й е притрябвала тази история на Русия след войната в Сирия например, бонусите от която остават съмнителни (освен че нови оръжия бяха изпробвани в бойни условия, както заявиха пряко и цинично руските военни)? Тук навярно трябва да припомним \"имперското величие\" плюс \"геополитическото влияние\", получени от Кремъл, а и печалбите за конкретни руски \"дейци\".Защото Либия означава газ и петрол - макар не в гигантски, но все пак къде по-големи количества, отколкото в споменатата Сирия. Да напомним и още нещо: през декември 2018 г. синът на Муамар Кадафи Сейф ал Ислам, излязъл от затвора, където бе попаднал след либийската революция, на практика тутакси потърси подкрепа лично от Владимир Путин. \"Наследникът\" на диктатора правеше постъпки да се кандидатира в новите президентски избори и руското външно министерство заяви тогава, че не бивало никой да бъде изключен от политическия процес в Либия.Като цяло излиза, че Москва има всички мотиви, за да потъне съвсем в либийските работи. Икономически интерес (участие в добива на петрол и газ), политически интерес (стремеж да сложи свое протеже начело на държавата), накрая и геополитически - желание да напакости на американците и европейците в поредната \"гореща точка\" от световната карта. Както и в случая със Сирия, в Москва със сигурност има хора, според които контролът над Либия в крайна сметка ще засили руските позиции в противопоставянето със Запада.Какво следва оттук? Че е твърде вероятно Русия много скоро да затъне между другото и в либийския конфликт. Колкото и да падат рейтингите, колкото и да растат протестите, участието в геополитически игри из региони, богати на горива, остава прекалено привлекателно за руския елит, за да го загърби доброволно. А днес нито у нас, нито в чужбина просто няма кой да възпре управляващата класа в Русия от поредната авантюра.Превод: БТА ", "date": "2019.04.09", "title": "Русия призова конфликтът в Либия да се реши по мирен път"}
{"url": "http://www.cross.bg/porozhanov-ministerstvo-ostavkata-1601342.html", "text": "/КРОСС/  Диалог винаги е имало, основание за оставка няма. Това каза земеделският министър Румен Порожанов на брифинг в земеделското министерство, предаде репортер на БГНЕС.По-рано днес пред сградата на министерството протестираха български биопроизводители, които поискаха оставката на министъра.От бранша недоволстват срещу нова наредба, която предвижда налагане на големи санкции и дори отнемане на Сертификата на производители при минимални грешки. Те смятат, че липсата на право на оспорване на наложена административна мярка може да предизвика целенасочени проверки служители на министерството, които да унищожат конкретен бизнес.\"Българското биопроизводство е подложено на карта и има опасност изобщо да се загуби в момента, в който цял свят, особено Европа, говори за това, че трябва да се обърне внимание на производството на здравословни храни, на опазването на околната среда. В България правят всичко възможно да затрият българското биопроизводство, каза Албена Симеонова, която е председател на Българска Асоциация Биопродукти (БАБ). На въпроса как, тя отговори: С промяна в наредбата, с промяна в законодателството, с рестриктивни мерки, с отнемане на сертификати.Колегите искат оставката на министър Порожанов, защото министърът не ни обърна достатъчно внимание, посочи тя.От самото министерство коментираха, че са готови да направят спешни корекции на наредбата, така че да удовлетворят исканията на производителите. Тече и брифинг относно ситуацията, а протестиращите настояват за среща с премиера, посочва NOVA. ", "date": "2019.04.09", "title": "Порожанов: Основание за оставка няма"}
{"url": "http://www.cross.bg/petkov-volokolamski-ilarion-1601343.html", "text": "/КРОСС/  Председателят на ПП АБВ Румен Петков се срещна с митрополит Иларион Волоколамски, ръководител на отдела за външноцърковни отношения на Руската православна църква. Двамата разговаряха за предстоящия 800-годишен юбилей от рождението на Св. Княз Александър Невски и за паметния юбилей - 140 години от установяване на дипломатически отношения между България и Русия, както и за необходимостта от съхраняване на православието и християнството. В знак на уважение, митрополит Иларион Волоколамски подари на Румен Петков авторската си книга за руския Патриарх Кирил. Той прие поканата на Петков да посети Плевен и Панорама „Плевенска епопея 1877 г.\".", "date": "2019.04.09", "title": "Румен Петков се срещна с митрополит Иларион Волоколамски"}
{"url": "http://www.cross.bg/dali-partiya-promyanata-1601344.html", "text": "/КРОСС/  Днес внесохме 6 хиляди подписа в ЦИК и получихме 6 номер във входящия регистър.  Бихме искали да се обърнем към всички българи тук и в чужбина. Гласувайте! Европа не е нещо далечно и незначимо. Много е важно какви хора ще изпратим там, не просто да получават високи заплати, а да защитават българския интерес. От това зависи- дали ще има инвестиции и работни места за вас, дали ще има минимална европейска пенсия, минимална европейска заплата, дали ще има младежка гаранция за децата, да дишаме чист въздух и да ядем чиста храна- без двойни стандарти, чиста вода, да плащаме по-малки сметки- ако развием  и защитим нашите интереси за ядрена енергетика и газопреносна мрежа. Тези избори са важни, не ги подценявайте. Гласувайте за която партия сте преценили, но бъдете активни.Предстоящите избори са важни, защото могат да сложат началото на промяната в България. Не просто една партия да си тръгне и друга да седне във властта и да продължи постарому. Може да започне промяната на модела в последните 30 години. Това зависи от вашата активност. Една партия не може да се справи сама. Това е голяма задача за цялото българско общество и ако искате, можем да сложим заедно началото на 26 май.", "date": "2019.04.09", "title": " Корнелия Нинова: Да сложим начало на промяната за България на 26-ти май"}
{"url": "http://www.cross.bg/avtomobil-hemys-reno-1601345.html", "text": "/КРОСС/  Полицай пострада леко днес при катастрофа между автомобил и патрулка, съобщиха от ОДМВР-Ловеч. Червено \"Рено\" с великотърновска регистрация, управлявано от 78-годишен мъж, се е движел в посока София.Преди качването на АМ \"Хемус\" в района на Ябланица водечът е навлязъл в насрещното платно за движение и е ударил полицейски автомобил. Няма алкохол в пробите на всички участници в пътния инцидент.Снимка: zetramedia.com ", "date": "2019.04.09", "title": "Дядо с търновско \"Рено\" се заби в патрулка на \"Хемус\" "}
{"url": "http://www.cross.bg/poroshenko-pytin-zelenski-1601346.html", "text": "/КРОСС/  Президентът на Украйна Петро Порошенко нарече предизборния си лозунг „Или Порошенко, или Путин\" неудачен, предаде РИА Новости.Украинският лидер се извини на украинците, които свързаха с антируските плакати с комика Володимир Зеленски, който спечели на първи тур президентските избори в Украйна и ще се изправи на 21 април на балотаж срещу Порошенко.„Не обвинявам Зеленски, че е агент на Путин и ако някой е подразбрал това се извинявам\", заяви настоящият украински държавен глава. Той нарече Зеленски добър актьор. ", "date": "2019.04.09", "title": "Порошенко се извини за предизборен плакат с Путин "}
{"url": "http://www.cross.bg/stava-kasa-pari-1601329.html", "text": "/КРОСС/ Ограбeна е каса на авиокомпания, която се помещава на територията на комплекс Летище София, а не на терминалите. Сигналът за липсващите пари е подаден в 1.25 часа тази нощ. Това съобщиха по-рано от МВР.Разбитата каса се намира в служебното помещение на авиопревозвача на територията на комплекса. Установена е липса на пари, но точният размер на откраднатата сума не се уточнява.  По непотвърдена информация става дума за около 45-50 000 евро. Липсват следи от взлом, както и от разбиване на помещението и на касата.  По информация на Dir.bg ударът е станал в помещение с контролиран достъп. Във въпросната зона могат да влизат само лица, които са с определен пропуск.След като не са открити следи от взлом, разследващите лесно ще стеснят кръга от хора, които може да са съпричастни към обира. Версията, че става въпрос за вътрешен човек, който е бил запознат с работата на авиопревозвача, става все по-актуална.  ", "date": "2019.04.09", "title": "Задигнаха каса със 100 бона от летище София (обновена)"}
{"url": "http://www.cross.bg/taseva-katrin-boryana-1601322.html", "text": "/КРОСС/  Представителките ни в индивидуалните състезания на кръга от Световната купа по художествена гимнастика в Пезаро не останаха доволни от постиженията си. Катрин Тасева и Боряна Калейн участваха, като първата завърши втора на лента, а втората бе трета в многобоя и втора на топка.\"Тези два медала тежат изключително много, защото работим цяла година, за да ги спечелим. Яд ме е, защото направих много глупави грешки, особено на финалите. Ако успеем да си изиграем съчетанията по най-добрия начин, ще можем да се борим за златни медали\", сподели Боряна Калейн при завръщането си.\"Не изпълних съчетанията така както исках. Този медал един-единствен от състезанието не ме устройва\", заяви разочарованата Тасева. За състезателките ни предстои Световната купа в София, която е от 12 до 14 април тази седмица. Ще ни представят Катрин Тасева, Невяна Владинова и българския ансамбъл, който бе шампионски в Пезаро. ", "date": "2019.04.09", "title": "Гимнастичките ни недоволни от представянето си в Италия"}
{"url": "http://www.cross.bg/toka-kyyumdzhiev-tzenata-1601327.html", "text": "/КРОСС/  Националната електрическа компания е поискала близо 20% увеличение на тока за бита и малките фирми от 1 юли. Според доклад на НЕК прогнозната средна покупна цена на тока за бита и регулирания пазар от 1 юли е 151 лева за мегават, което е с близо 20% повече от утвърдената цена за текущия период.Трите електроразпоредителни дружества заговориха за поскъпване, но със стойности наполовина на цитираните - между 8% и 9%. По думите на бившия директор на ЕСО Валентин Колев пред Bulgaria ON AIR поскъпването на тока е неизбежно, тъй като разходите за въглеродния диоксид са се увеличили много.Според бившия заместник-министър на икономиката и енергетиката Явор Куюмджиев парите, които се събират за енергетика, не отговарят на разходите. По думите му, ако цените трябва да са пазарни и да се търси баланса в енергетиката, те трябва да са още по-високи. \"Има и друг проблем - не може да се прави социална политика чрез цената на електроенергията. Това, което трябва да се направи, е да се стимулира потреблението на хората, които не могат да си го позволят, а не задържане на цената на тока\", коментира Куюмджиев в \"България сутрин\". Според него ще бъде по-евтино за държавата да подпомага гражданите, които нямат възможности.\"Субсидирайки цената на електрическата енергия, ние субсидираме повече големите потребители, а не малките. Именно заради това би трябвало социалното министерство да поеме своите функии и за тези, които не могат да плащат да се осигури съответното подпомагане\", съгласи се Колев. Според Явор Куюмджиев вероятно е увеличението да бъде символично и няма да стигне до 20%, тъй като предстоят избори. Колегата му обясни обаче, че ако се случи така, НЕК ще претърпи огромни загуби.  ", "date": "2019.04.09", "title": "Шоковото повишаване на тока - неизбежно  "}
{"url": "http://www.cross.bg/kantardzhiev-treska-godina-1601328.html", "text": "/КРОСС/  Повече от 300 са случаите на морбили в страната. Увеличават се в Самоков, Ихтиман и София. За това алармира проф. Тодор Кантарджиев - национален консултант по микробиология и директор на Националния център по заразни и паразитни заболявания.Първи случай на шарката във Велико Търново беше регистриран в петък. Заразен е мъж, за когото се предполага, че се е инфектирал в чужбина, тъй като през последната година е пътувал на много места. 35 деца, болни от морбили и за които има медицински документ, че са ваксинирани са били тествани в референтна лаборатория и само при едно се е оказало, че има антитела, каза още проф. Кантарджиев. Кантарджиев за пореден път предупреди семействата с малки деца да внимават и да не водят неваксинирани малчугани в държави, където има морбили - например Македония, Сърбия, Гърция.Напада ни най-опасната западнонилска треска в предстоящото лято, съобщи още той пред БНТ. Затова е най-важно мерките да се взимат, преди да започнат проблемите. Сега е моментът те да се предприемат, за да няма комари във водоемите, тъй като точно те пренасят инфекцията, допълни специалистът. По думите му отрано трябва да се пръскат тревните площи и срещу кърлежи. Той обяви, че през 2018 г. в Европа са боледували около 1500 души.Проф. Тодор Кантарджиев подчерта, че в страните около нас има огнища на заразата и това е още една причина санитарните власти да предприемат мерки отрано. Това е заболяване, свързано с възпаление на мозъка. За съжаление, то причинява доста висока смъртност. Миналата година около 400-450 души са боледували в Гърция, над 450 в Сърбия, 260 в Румъния, каза проф. Тодор Кантарджиев. Ние засега ще се хвалим, защото има с какво да се хвалим. Само 13 случая хванахме миналата година.Тази година Италия, Франция и България са предупредени от европейските здравни служби за висок риск от западнонилска треска. Причината - миналата година, ако в Европа 7 пъти са се увеличили случаите на това заболяване, то в България се увеличиха 10 пъти, допълни той. От 200 души, ухапани от комари, които носят западнонилска треска заболява само един.Пикът на заболяването е през есента, след като инфекцията се развие, припомниха микробиолози. То засяга централната нервна система. Човек губи съзнание или се дезориентира. Не може да каже дори името си и не знае къде се намира. Лечението е болнично, като терапията се осъществява в неврологичните клиники или отделения. Обикновено от 10 заболели с възпаление на мозъка, 8 или 9 оздравяват след няколко месеца. 80% от хората, заразени с нилска треска, нямат никакви симптоми. Няма и да разберат, ако не се изследват. При останалите 20% най-често ще протече като летен грип. Само 1% ще развият някаква форма на менингит или енцефалит.  ", "date": "2019.04.09", "title": "Случаите на морбили вече над 300, да се готвим за западнонилска треска "}
{"url": "http://www.cross.bg/beshe-daneliya-rezhisyora-1601332.html", "text": "/КРОСС/  Церемонията по сбогуването с легендарния руски режисьор Георгий Данелия започна тази сутрин в московския Дом на киното. Почитатели на кинемотографиста носят цветя за сбогом, предава агенция РИА Новости. Данелия подари на света забележителни филми като „Аз крача из Москва\", „Есенен маратон\", „Афоня\" „Кин дза дза\" и др. Той си тръгна от живота на 4 април на 88 годишна възраст.Много преди началото на церемонията пред Дома на киното се събра голяма опашка от желаещи да се простят с режисьора. Сред първите пристигнаха аниматора Юрий Норштайн, режисьора Тигран Кеосян, актрисата Евгения Симонова, ръководителят на департамента за култура на Москва Александър Кибовский и други.\"Русия разбира кого е загубила. Георгий Николаевич беше тъжен човек, като всеки умен човек,  който разбира живота, но въпреки това с прекрасно чувство за хумор. Прочетете неговите книги и ще разберете какво щастие е това, което ни е оставил там. Той там беше и явление на руската словесност, той владееше езика по необикновен начин. Той беше грандиозна личност, живееше с чувствителност, която трябва да има всеки творец.\", коментира пред журналисти аниматора Норштейн.", "date": "2019.04.09", "title": "Русия се прощава с режисьора Георгий Данелия"}
{"url": "http://www.cross.bg/ysednalost-brekzit-grazhdani-1601330.html", "text": "/КРОСС/  Министерството на труда и социалната политика и Посолството на България в Лондон са организирали 28 информационни дни за българската общност във Великобритания от началото на 2019 г., информираха от пресцентъра на социалното министерство. Сънародниците ни са получили информация за стъпките, които трябва да предприемат, за да гарантират правата си след Брекзит.През март и април са проведени срещи в градовете Лондон, Оксфорд, Крю, Ковънтри, Нюкасъл, Глазгоу, Екситър, Труро и Плимът.На 30 март 2019 г. официално е стартирала британската Схема за уседналост, по която българските граждани и членовете на техните семейства могат да подават заявления за получаване на Статут за уседналост и Временен статут на уседналост. Кандидатстването може да се извърши и с лична карта. Схемата за уседналост ще се приложи от британските власти дори при напускане на ЕС без споразумение. При \"твърд\" Брекзит българските граждани, пребиваващи в Обединеното кралство, ще могат да кандидатстват за статут на уседналост до 31.12.2020 г. ", "date": "2019.04.09", "title": "Учат българите във Великобритания какво да правят след Брекзит"}
{"url": "http://www.cross.bg/pygachova-kontzert-alla-1601331.html", "text": "/КРОСС/  Примата на руската естрада Алла Пугачова кардинално смени имиджа си в навечерието на своя първи за последните 10 години солов концерт.Любимата на няколко поколения певица си направи нова прическа с геометричен бретон и дълго каре, връщайки и натуралния риж цвят на косата. Смелото решение невероятно значително подмлади бившата съпруга на руския поп идол от български произход Филип Киркоров.Промяната във външността на Алла не е случайна - по този начин тя се готви за юбилейния си концерт, посветен на нейната предстояща 70-годишнина. Феновете на Примадоната отбелязват още, че тя забележимо се е вталила. Грандиозният концерт, с който Пугачова ще отбележи кръглата си годишнина, е насрочен за 17 април и ще се проведе в голямата концертна зала на Кремъл. Фотото на обновената и подмладена Алла може да се види в профила в Инстаграм на журналиста Артур Гаспарян.И докато Пугачова се стреми да съхрани младостта си и видимо се радва на външния си вид, то бившият й възлюбен Киркоров призна в откровено интервю, че далеч не е доволен от това, как изглежда. 51-годишният Филип призна, че този комплекс отдавна го мъчи. „Много съм недоволен от външността си. Навремето много удачно излъгах всички, че съм красив. Но всъщност аз съм далеч от идеала и съвършенството във всички отношения. Затова, да се гледам в огледалото, за мен е табу\", признава певецът. ", "date": "2019.04.09", "title": "Пугачова кардинално смени имиджа си "}
{"url": "http://www.cross.bg/nikolov-gerb-ypravitel-1601333.html", "text": "/КРОСС/  Заместник областният управител на област София Томи Николов подаде оставка пред министър-председателя Бойко Борисов, съобщиха от правителствената информационна служба. В мотивите си към нея Николов посочва медийни публикации и необходимостта от тяхното изясняване. Оставката е приета от премиера Борисов.Томи Николов е член на ГЕРБ, кмет на Район Кремиковци, Столична община (1999 - 2007 г.).Преди седмица сайтът \"Бивол\" писа, че \"овластени от управляващата партия ГЕРБ са решили жилищните си нужди\" като са \"купили земеделска земя на сгодно място и са я застроили незаконно\". \"Това показала справка за имот в края на кв. Сеславци, Кремиковци, който принадлежи на зам.-областния управител на София Томи Николов и половинката му Ивелина Джартова, член на СОС от ГЕРБ\". На земеделска земя (според кадастъра) на \"зеления хълм\" е вдигната \"кокетната къщичка\", която не би трябвало да е там \"според всички закони и градоустройствени планове\", пише сайтът.Вчера след заседанието на КСНС Бойко Борисов заяви, че заради \"Апартаментгейт\" без още да са се произнесли институциите са си заминали много хора от ГЕРБ: \"председател на ПГ, на комисия, депутати... министър един, втори зам.-министър, може да си отиде още един министър, ако се установи нарушение\". Във връзка с тези случаи Борисов благодари на медиите, \"че са излезли и са показали истината\". \"Колегите от БСП при такава ситуация казват, като се произнесат институциите, ще вземем решение. Ние взехме оставките и без да са се произнесли\", изтъкна премиерът. ", "date": "2019.04.09", "title": "И заместник областният управител на София с оставка заради имоти"}
{"url": "http://www.cross.bg/partnyorstva-nikolova-denitza-1601334.html", "text": "/КРОСС/  Следващата оперативна програма за регионално развитие и трансграничните програми 2021-2027 ще бъдат с фокус върху инвестиции в територията и нейните специфични нужди. Новото предложение на Европейската комисия за кохезионна политика открива нови перспективи за промяна на инвестиционния подход в регионите и изпълнението на специфични интегрирани мерки, в това число насърчаване на партньорства между общини, провинции и региони, съобразно потребностите на територията.\"Това каза заместник-министърът на регионалното развитие и благоустройството Деница Николова при откриването на международна конференция  на тема: \"Дунав: Сътрудничество за иновации\". Събитието се организира от Търговско-промишлената палата - Враца по проект \"Еко-иновативно свързан Дунавски регион\", финансиран от Програмата за транснационално сътрудничество „Дунав\" 2014-2020 г.Подобен подход ще има за цел подобряване качеството на живот и справяне с изоставането в развитието на различни области, стана ясно от думите на заместник-министъра. Тя подчерта, че по този начин ще има повече стратегическа ориентация и ще се концентрират усилията върху ресурсите и справянето със специфичните проблеми в определени области.Водеща роля в развитието на регионите ще имат местните власти, чиято основна задача ще бъде активното участие на местните общности, бизнеса и академичните среди.„За да развиваме икономическия, културния, научния и човешки потенциал на Дунавския регион, трябва да се фокусираме върху това да се увеличи участието на всички заинтересовани страни на териториално ниво и върху реализирането на партньорства на местно и регионално ниво\", подчерта още заместник-министър Николова.С изграждането на такива междурегионални партньорства, създаването на различни типове мрежи, обмяна на иновативни модели, опит и ноу - хау, би могло да се постигнат по-добри резултати и по-голяма добавена стойност за региона.  ", "date": "2019.04.09", "title": "Деница Николова: Следващият програмен период ще бъде фокусиран върху инвестиции съобразно региона"}
{"url": "http://www.cross.bg/leva-live-ang-1601335.html", "text": "/КРОСС/  Четвъртфиналите от Шампионската лига и Лига Европа вече тропат на вратата, а „Еврофутбол\" определи Манчестър сити за фаворит като гост в първия им сблъсък срещу Тотнъм Хотспър. Срещата е в Лондон днес от 22.00 часа:Тотнъм Хотспър (Анг.) - Манчестър сити (Анг.) тук\t\tСингъл, Live, ТОП „1\"-3.84 „Х\"- 3.65 „2\"- 1.83 Ето и останалите срещи от Шампионската лига и Лига Европа:Ливърпул (Анг.) - Порто (Порт.) тук\t\t\t\tСингъл, Live, ТОП „1\"-1.28 „Х\"-5.20 „2\"- 9.60Аякс Амстердам (Хол.) - Ювентус (Ит.) тук\t\t\tСингъл, Live, ТОП „1\"-3.08 „Х\"-3.12 „2\"- 2.10Ман. Юнайтед (Анг.) - Барселона (Исп.) тук\t\t\tСингъл, Live, ТОП „1\"-3.38 „Х\"-3.38 „2\"- 1.89Бенфика Лисабон (Порт.) - Айнтрахт Фр. (Гер.) тук\t\tСингъл, Live, ТОП „1\"-2.05 „Х\"-3.00 „2\"- 2.78Виляреал (Исп.) - Валенсия (Исп.) тук\t\t\t\tСингъл, Live, ТОП „1\"-2.36 „Х\"-2.87 „2\"- 2.45Славия Прага (Чех.) - Челси (Анг.) тук\t\t\t\tСингъл, Live, ТОП „1\"-4.62 „Х\"-3.40 „2\"- 1.49Арсенал (Анг.) - Наполи (Ит.) тук\t\t\t\tСингъл, Live, ТОП „1\"-2.11 „Х\"-3.10 „2\"- 2.61Участник от Стара Загора взе 5600 лева от футболни предвиждания в неделя. Също тогава варненец грабна 4873,63 лева с 21 лева за система 3, 4, 5 , 6 от 6 мача. Още 4896,60 лева прибра врачанин със 75 лева за 6 мача в права колонка.  В Мездра пък отиде печалбата от 3468 лева с 300 лева залог за Спортмакс за Точен резултат в понеделник. А, в петък в същия пункт замина сумата от 5240 лева отново за Точен резултат. Съботният ден пък осигури на столичанин 2906,20 лева за Секунда на 1-ви гол. В Добрич и Казанлък могат да се похвалят със съответно 1573 лева, 1704 лева и 1722 лева с предвиждания за 1-2 и 1-3 на надбягвания с коне.Кърджали и Плевен държат първите места от Гонки с печалби от 3600 лева, 3000 лева и 2400 лева за Победител.Към 12.00 часа на 09.04.2019 г. сумата в Суперджакпот 15 достигна 102 547 лева. Тук ще откриете и мачовете от него. Джакпот от 13 срещи е на стойност 13 414 лева. Вижте кои мачове попадат в него тук. „Еврофутбол\" желае успех на всички участници! ", "date": "2019.04.09", "title": "Манчестър сити ще вземе аванс срещу Тотнъм в първия полуфинал на Шампиоската лига"}
{"url": "http://www.cross.bg/izbori-prezident-prezidentski-1601315.html", "text": "/КРОСС/   На 9 юни в Казахстан ще се произведат предсрочни президентски избори, за да се премахне политическата несигурност в страната, съобщи изпълняващият длъжността президент Касим-Жомарт Токаев, цитиран от Ройтерс и Франс прес. \"Скъпи съотечественици, реших да свикам предсрочни избори на 9 юни 2019 г.\", обяви Токаев в телевизионно обръщение.Следващите редовни президентски избори в Казахстан трябваше да се състоят през 2020 г., но на 19 март дългогодишният държавен глава на богатата на петрол и природен газ страна в Централна Азия, 78-годишният Нурсултан Назарбаев, изненадващо обяви оставката си. \"Бащата на нацията\" обаче ще продължи да изпълнява ключови функции.След оттеглянето на Назарбаев временен президент стана председателят на Сената, 65-годишният Касим-Жомарт Токаев. Първото му решение на този пост беше името на столицата Астана да бъде променено на \"Нур Султан\" в чест на бившия президент, управлявал близо 30 години.Източник: БТА ", "date": "2019.04.09", "title": "Предсрочни президентски избори в Казахстан през юни "}
{"url": "http://www.cross.bg/yvrezhdaniya-horata-knsb-1601317.html", "text": "/КРОСС/  Утре, 10 април 2019 г., от 10 часа в залата на 11-ия етаж на КНСБ, президентът на КНСБ Пламен Димитров и Омбудсманът Мая Манолова ще се срещнат с ръководството на Централната избирателна комисия. Поводът е приетият преди дни доклад на Европейския икономически и социален комитет (ЕИСК) за правата на хората с увреждания да гласуват на предстоящите европейски избори Според заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат специфичните потребности на хората с увреждания. Този извод важи още по-силно за България, която въпреки напредъка през последните години, все още поставя бариери пред вота на хиляди български граждани. Затова, след консултации с най-големите организации на хората с увреждания на Република България, двете организации са готови със серия от предложения, които да гарантират свободното право на гласуване на тези български граждани. В дискусията ще участват президентът на КНСБ Пламен Димитров, Омбудсманът Мая Манолова, представители на най-големите организации на хората с увреждания в България, представители на Агенцията на ЕС за основните права (FRA).", "date": "2019.04.09", "title": "Омбудсманът, КНСБ и ЦИК на среща за гласуването на хората с  увреждания"}
{"url": "http://www.cross.bg/istoriya-yniversitet-suvremennost-1601316.html", "text": "/КРОСС/  За шеста поредна година на 19 и 20 април ще се проведе докторантска и студентска конференция на тема: „Православие - традиции и съвременност\", организирана от Катедра „Теология\" към Философско-исторически факултет на Пловдивския университет „Паисий Хилендарски\".Престижният форум ще се състои в Аудитория 8 на 2-рия етаж в Ректората на висшето училище, ул. „Цар Асен\" №24. Началният час и в двата дни е 10:00 ч.В конференцията ще вземат участие 32 студенти и докторанти от ПУ „Паисий Хилендарски\", СУ „Св. Климент Охридски\", ВТУ „Св. св. Кирил и Методий\", БАН, ТУ и „Липецкий государственный технический университет\" в Русия, които  ще представят своите проучвания в областите: библейска археология, библеистика, патрология, християнската етика, християнската апологетика, история на Българската православна църква, догматическо богословие, литургика, църковно право, история на религиите и християнско изкуство.  ", "date": "2019.04.09", "title": "Студенти и докторанти от България и Русия участват в конференцията \"Православие - традиции и съвременност\""}
{"url": "http://www.cross.bg/evro-ryskite-kipur-1601318.html", "text": "/КРОСС/  Икономиката на Кипър понесе тежък удар от изтичането на руски капитал от острова, пише електронното издание на гръцкия консервативен ежедневник \"То Вима\", цитирано от Фокус. Според изданието руските олигарси, които са стълб на банковата система на Кипър, изглежда искат да прехвърлят капиталите си в други страни предвид интензивността на борбата срещу прането на пари в Европейския съюз.Според Philenews.gr, руските клиенти закриват банковите си сметки в Кипър с изключително високо темпо.Около 93 милиона евро са изтеглени само за един месец, а до края на февруари са изтеглени още 143 милиона евро.В сравнение с преди една година има спад в депозитите от 1,34 милиарда евро, а в сравнение с преди две години, руските пари в банковата система на Кипър са по-малко с 2,65 милиарда евро. Спадът на руските депозити изглежда е свързан с все по-строгите разпоредби, приети като част от борбата на ЕС срещу прането на пари.Дори и след съкращаването или спасяването през 2013 г. на кипърските банки руските депозити останаха на високо ниво. По данни на Централната банка на Кипър депозитите в края на 2013 г. са били 11,7 млрд. евро и са паднали с 4,95 млрд. евро до края на февруари 2019 г. В периода между 2015 година и февруари 2019 година руските банкови сметки са намалели с около 5 милиарда евро. ", "date": "2019.04.09", "title": " Руски инвеститори масово теглят парите си от Кипър "}
{"url": "http://www.cross.bg/arteks-ignatov-stroezha-1601319.html", "text": "/КРОСС/  Ще обжалваме решението за спиране на строежа „Златен век\", съобщи пред БНР арх. Пламен Мирянов-младши, управител на фирма „Артекс инженеринг\".„Ние сме уверени в нашата правота и в това, че имаме законни строителни книжа, както и действащо разрешение за строеж. Старо римско правило е - когато общественото мнение влезе през вратата на съда, правосъдието излиза през прозореца на съдебната зала. Общественото мнение не бива да диктува законните решения на органите на България\", каза арх. Мирянов в интервю за предаването „Хоризонт до обед\".„Оказа се, че улицата, протестите диктуват решенията, които взема Министерският съвет и министър-председателят. Това е единственият начин да си обясня факта, че и ние не бяхме поканени на срещата вчера. Втори ден чакам отговор от тях\", добави управителят на фирма „Артекс инженеринг\".\"Езикът на омразата е далеч по-чуваем от езика на правото в случая\", подчерта той и добави: \"Дори да се измислят нови закони в следващите дни, за да докажат правотата на хората и институциите, които ни обвиняват, ние имаме право да поискаме ново разрешение за строежа и тогава отново ще приложим и ще действа подробният устройствен план от 1996 г. за 34-етажна сграда. Подробният устройствен план е приложен с изливането на фундамента, който е факт преди 19 ноември 2017 г.\".\"В крайна сметка цената ще се плати не от лицата, издали незаконосъобразни актове, а от българския данъкоплатец. Това справедливо ли е\", попита арх. Мирянов. Той отрече категорично да е имало натиск от страна на фирмата върху арх. Здравко Здравков. \"Имало е натиск от страна на правителството към ДНСК\", отговори той.„Няма как в днешно време една такава сграда от такова естество, с такива размери и инвестиции да бъде незаконна\", отбеляза Ива Милова, която се занимава със строителен надзор. По думите ѝ, в последните 2 години, откакто е започнал строежът на „Златен век\", това е един от най-проверяваните строителни обекти в София. Тя подчерта, че все още не им е връчена заповед за спиране на обекта.Според нея констатираното нарушение, че надзорът се изпълнява едновременно от възложителя, е несериозно, защото то касае давностен период от 6 месеца през 2017 г.„Когато „Артекс\" внесе молбата за презаверка на разрешението за строеж, в този момент в Народното събрание вече беше внесен проектозакон за изменение. В тази поправка тези изменения са неблагоприятни както за „Артекс\", така може би за всички разрешителни режими в София, тъй като се въвежда рестрикция в броя на презаверките. В тази поправка попадат всички заварени случаи. Ние не сме с ретроактивно действие\".Поправките в ЗУТ нямат обратно действие, освен ако не е упоменато изрично в преходните и заключителни разпоредби, заяви арх. Борислав Игнатов - председател на Камарата на архитектите в България.„Тук не е упоменато, но тук трябва да се разгледа и възможността, която е абсолютно реална, че това е заварен случай, който в момента действа, т.е. не е старо разрешение, което изведнъж се подновява. При този проект прави впечатление, че на няколко места във времето назад сроковете се хващат за 1-2 дни\", обясни той. По думите му, в момента по българското законодателство не е ясно кой носи отговорност за нанесени щети, когато са издадени неправомерни актове и има нарушения.Арх. Игнатов подчерта, че нарушенията, констатирани от ДНСК при небостъргача, са технологични: „Тези неща се отстраняват за няколко дни и са обща практика в строителството и проектирането. Те не са нещо фатално. Сега цялата сграда се обявява за незаконна\".Крайно време е Законът за устройство на територията да бъде преразгледан кардинално и на негово място да бъде прието ново съвременно законодателство във вид на кодекс, категоричен бе арх. Игнатов. Според него случаят „Артекс\" е болезнен както за бранша, така и за цялото общество. „Такъв тип казуси произтичат от неуредиците в законодателството\", смята той.Арх. Марин Бакалов - бивш председател на Камарата на инженерите - консултанти, се съгласи с мнението на арх. Игнатов и каза: „Работим по неотложни промени в закона, които биха премахнали подобни казуси като този. В момента няма ясна отговорност кой отговаря за обекта. Хаосът е пълен. Когато се получава размиване на отговорността, нещата се объркват\". ", "date": "2019.04.09", "title": "„Артекс“ ще обжалва решението за спиране на строежа „Златен век“"}
{"url": "http://www.cross.bg/stefan-komandarev-krug-1601326.html", "text": "/КРОСС/  Новият филм на Стефан Командарев ще тръгне по кината в България през ноември, Това става ясно от първия тиъзър, рекламиращ \"В кръг\". За разпространението отново ще се грижат от Purple Rain, които разпространиха \"Посоки\", както и дебюта на Лъчезар Аврамов - \"Снимка с Юки\".\"В кръг\" ще видим Ирини Жамбонас, Павел Поппандов, Асен Блатечки, Иван Бърнев, Васил Василев - Зуека, Стефан Денолюбов, Стоян Дойчев, Герасим Георгиев - Геро, Николай Урумов, Анастасия Ингилизова, Ованес Торосян и др. Режисьор е Стефан Командарев, оператор Веселин Христов, сценаристи Симеон Венциславов и Стефан Командарев, продуценти Стефан Командарев и Катя Тричкова за \"Арго Филм\".\"В кръг\" се осъществява с подкрепата на ИА \"Национален филмов център\", фонд Евроимаж, Сръбски филмов център, Илиян Рангелов, КИА Моторс България и в партньорство със Синдикалната федерация на служителите на МВР.\n\t\t\t\t\t", "date": "2019.04.09", "title": "\"В кръг\" на Стефан Командарев в кината от ноември (трейлър)"}
{"url": "http://www.cross.bg/bulgariya-manolev-repyblika-1601358.html", "text": "/КРОСС/  Ливански компании са инвестирали в България над 40 млн. евро от 2008 г. до сега. Тази статистика бе представена от заместник-министърът на икономиката Александър Манолев по време на двустранен бизнес форум в Бейрут. В официалното откриване на събитието участие взе президентът на Република България Румен Радев и министърът на телекомуникациите и председател на Федерацията на търговско-промишлените палати на Ливанската Република Мохамад Шукейр. „През 2018 г., търговията между България и Ливан отчита стойност от 175 млн. щ.д., което е увеличение от над 20%\", посочи зам.-министър Манолев. По думите му вносът от Ливан е нараснал над два пъти, а българският износ надхвърля 80 млн. щ. д. „Виждаме перспектива за увеличаване на експорта на български хранителни и селскостопански стоки, продукти на машиностроенето, фармацията, козметиката и още много\", каза още Александър Манолев. Според него не търговията трябва да ни води напред в двустранните ни икономически отношения. „Трябва да работим за обмяна на опит в стратегически сфери, за стартиране на дългосрочни партньорства за излизане на трети пазари и не на последно място - за насърчаване на инвестициите между нашите две страни\", подчерта икономическият заместник-министър.  Сред набелязаните от него проблеми в търговските ни отношения е тенденцията за стихийност като много силни години се редуват с по-слабо представяне на двустранния експорт. „Затова се надявам представителите на институциите да набележим такива мерки, които да ни гарантират устойчивост на резултатите и да се създадат дългосрочни връзки между бизнеса от двете страни\", акцентира Александър Манолев. Той представи и възможностите за инвестиции в България, секторите на икономиката ни, които се развиват най-бързо и предимствата, от които могат да се възползват стратегически инвеститори.   Зам.-министър Манолев е в Ливан начело на бизнес делегация включваща над 30 наши компании. Визитата е част от официалното посещение на президента на Република България Румен Радев в Ливанската Република.", "date": "2019.04.09", "title": "Ливанските инвестиции в България надхвърлят 40 млн. евро"}
{"url": "http://www.cross.bg/letishte-istanbyl-atatyurk-1601347.html", "text": "/КРОСС/  Амбициозният проект на Реджеп Ердоган за 10,5 млрд. евро вече е факт. В събота рано сутринта започна преместването от истанбулското летище \"Ататюрк\" към летище \"Истанбул\", повече от пет месеца, след като новият аеропорт бе тържествено открит.Първият редовен полет от новото летище беше на \"Търкиш еърлайнс\" в неделя, 6 април. В 14 ч. за столицата Анкара излетя първият полет на превозвача, след като точно 12 часа по-рано последният полет от старото летище \"Ататюрк\" замина за Сингапур.\"Ататюрк\" се предвижда да се използва единствено за частни карго полети, за ремонт и поддръжка на машините, за полети на държавни самолети и по други специални случаи.Държавният глава Реджеп Ердоган обясни, че само такъв безценен град като Истанбул заслужава да има такова гигантско и модерно съоръжение, което е пример за света като архитектура, строителство и модел.\"Затова решихме да го наречем на неговото име\", заяви турският държавен глава.Мегалетището е по-близо до българската граница в сравнение с летище \"Ататюрк\" в европейската част на мегаполиса и летище \"Сабиха Гьокчен\" на азиатското крайбрежие на Истанбул.Според специалистите на практика снижаването на самолетите ще започва над въздушното пространство на България.Очаква се страната ни да се превърне в стратегически разпределителен център от Близкия изток към Европа. Прогнозите са въздушният трафик над България да се увеличи с 20%. В момента над територията ни ежедневно преминават 3200 полета, а с пускането на новото турско летище те ще се увеличат с над 600. На 16 септември 2018 г. турската полиция арестува поне 20 души при протест по повод смъртните случаи при трудови злополуки и лошите условия на работа на строителната площадка на летището. Общо 500 души са били арестувани по време на протестите на мястото на строежа.27 работници са загинали на строителния обект - 13 при трудови злополуки, заяви пред пресата транспортният министър през миналия април. Според работниците обаче, цифрата посочена от министъра, е много ниска и инцидентите на строежа са обичайни.Летище \"Истанбул\" бе открито миналата година на националния празник на Турция - 29 октомври. По план изграждането на летището следва да бъде напълно завършено до 2028 г., на цена от над 26 млрд. евро.Гигантският летищен комплекс ще разполага с 6 писти за излитане и 4 терминала. Над 250 чуждестранни авиокомпании ще имат свои офиси на аерогарата.Турция очаква, че когато достигне пълния си капацитет, \"Истанбул\" ще е най-голямото летище в света. Това ще стане най-рано след 8 години.Вижте и снимки ЕПА/БГНЕС", "date": "2019.04.09", "title": "Новата гордост на Турция - летище Истанбул"}
{"url": "http://www.cross.bg/vtoro-pari-namereni-1601312.html", "text": "/КРОСС/  На 6 април на тротоара на ул. „Ген. Столетов\" в ж.к. „Банишора\" са намерени разпилени банкноти. Сумата е предадена във Второ РУ.Тъй като до настоящия момент в управлението не е постъпил сигнал за изгубените пари, от полицията съобщават, че те са на съхранение във Второ РУ и собственикът им може да отиде и да ги получи, след като удостовери подробности - сума, купюри и други необходими детайли. ", "date": "2019.04.09", "title": "Във Второ РУ София се съхраняват намерени в Банишора пари "}
{"url": "http://www.cross.bg/more-cherno-ribarstvo-1601313.html", "text": "/КРОСС/  В централата на Изпълнителната агенция по рибарство и аквакултури (ИАРА) се проведе тридневен семинар на тема „Хармонизиране на методологиите за събиране на данни на пристанищата за разтоварване и провеждане на научните изследвания на море\". Срещата бе организирана в рамките на проекта \"BlackSea4Fish\" на Генералната комисия по рибарство за Средиземно море и за Черно море в град Бургас, където е и регионалния офис на Генералната комисия по рибарство за Средиземно и Черно море.Срещата откри изпълнителният директор на ИАРА доц. д-р Галин Николов, който изтъкна необходимостта от качествени и прозрачни изследвания, направени от смесени екипи учени, така че бъдещият научен съвет в максимална степен да подпомогне взимането на най-ефективните решения за управлението на рибарството в Черно море.„Много са силни очакванията към проекта \"BlackSea4Fish\" по отношение на разширяването на базата данни, както за рапана, така и за останалите видове - обект на целеви риболов\", категоричен е доц. д-р Галин Николов. По думите му \"резултатите от тридневния семинар показват, че има воля за интензивна работа и сътрудничество между черноморските страни, което е важна крачка към постигането на поставената цел\".Необходимо е да бъде изградена качествена база данни за състоянието на рибните запаси, количествата нежелан улов и размера на изхвърлянията във всеки един вид риболов.Всички се обединиха около идеята, че много бързо трябва да се търси уеднаквяване на методологиите за научните изследвания на рапана и останалите видове. В рамките на семинара беше обсъден индикативен бюджетът за планираната дейност и бяха набелязани въпросите за следващите срещи.  ", "date": "2019.04.09", "title": "Започва изследването на рапана в Черно море"}
{"url": "http://www.cross.bg/https-video-klipove-1601339.html", "text": "/КРОСС/  Харесва ли ви да научавате нови неща по всякакви теми? Сайтът за видеосподеляне YouTube може да ви помогне да разширите знанията си. Даваме ви пример с три канала, които ще ви бъдат полезни, а и забавни.1. The Trivia Channel\n\t\t\t\t\tВ този канал редовно качват клипове с по 15 въпроса от различни области. Дават ви се няколко секунди да изберете от три възможни отговора, а след това се появяват и кратки обяснения на правилните факти.2. Mental Floss\n\t\t\t\t\tТук ще откриете видеа, развенчаващи популярни митове, думи с интересни значения, любопитки за световни забележителности и още много. В доста от клиповете се включва и писателят Джон Грийн.3. FunnyFriQuiz\n\t\t\t\t\tПриятни клипове на разнообразни теми, както и викторини. Тук също можете да отговаряте на въпроси, избирайки между няколко отговора. Или пък да идентифицирате обекти. Всяко видео вкарва различен елемент, така че няма да ви е скучно.Expert.bg ", "date": "2019.04.09", "title": "3 канала в YouTube, чрез които ще повишите общата си култура"}
{"url": "http://www.cross.bg/igra-tatyirovki-tronove-1601356.html", "text": "/КРОСС/ \"Игра на тронове\" е сред най-обичаните телевизионни сериали. И въпреки че предстоящите епизоди ще отбележат края на хитовата поредица, феновете не са готови да се разделят с любимите си персонажи.Именно това е причината особено актуални в момента да са татуировките, вдъхновени от сериала, пише в. \"Дейли стар\".От платформата Tатуду, която дава възможност на потребителите да качват снимки на татуировките си, отбелязват бум на боди арта в стил \"Игра на тронове\".Сред най-забележителните татуировки, които могат да се видят в платформата, са свръхреалистични портрети на персонажи като Джон Сноу, Денерис Таргариен, Аря Старк.\"С наближаването на последния сезон преданите фенове не искат да се примирят с мисълта за раздяла. Благодарение на невероятните предложения за татуировки, те могат да продължат историята и да носят любимите си герои със себе си навсякъде и завинаги. Чудесно е да наблюдаваме ентусиазма, с който нашите потребители резервират или споделят татуировки, вдъхновени от \"Игра на тронове\", казват от Татуду.Излъчването на осмия и последен сезон на сериала ще започне по телевизия HBO на 14 април, припомня изданието. ", "date": "2019.04.09", "title": "Татуировки, вдъхновени от \"Игра на тронове\", подлудиха феновете"}
{"url": "http://www.cross.bg/mnenie-bulgarite-vaksini-1601314.html", "text": "/КРОСС/  Малко над един милион българи смятат, че ваксините не са безопасни. Близо три четвърти от всички пълнолетни българи са на мнение, че родителите, които не имунизират децата си постъпват безотговорно. Около милион българи мислят, че ваксините са част от световна конспирация.За 80% от българите имунизацията с ваксини е важна, а едва 7% са на обратното мнение. Малко над две трети от населението се чувства по-сигурно за своето здраве с развитието на ваксините. Прави впечатление, че делът на жените, които отговарят положително е по-висок от този на мъжете (67% на 58%). Най-младите на възраст 18-29 г. в най-малък дял се чувстват сигурни в сравнение с останалите възрастови категории - 54%.За 82% от българите е по-скоро важно или изключително важно родителите да имунизират с ваксини децата си. А 73% са на мнение, че родители, които не имунизират децата си постъпват безотговорно. Данните показват, че сред хората с висше образование в най-голям дял се определя липсата на имунизация като безотговорно за сметка на хората с основно или по-ниско образование.Според отговорилите, че изобщо не е важно или по-скоро не е важно родителите да имунизират децата си, то за една четвърт основният аргумент е че ваксините са „вредни за здравето /може да им навредят/ не е безопасно/има рискове\", за 23%  имунизацията има „странични ефекти/ опасност от отключване на състояние, за които лекарите не знаят (алергии, усложнения, други заболявания)\".В проучването бяха тествани и няколко твърдения. 85% посочват, че имунизацията чрез ваксини е важна за децата. 5% от българите са на противоположно мнение, а 10% не могат да преценят. Близо две трети са на мнение, че имунизациите чрез ваксини е безопасна. 19% са на обратното мнение. Трябва да отбележим, че 1 % от извадката отговаря на 55 хил. души, което означава, че малко над 1 млн. българи смятат, че имунизацията с ваксини не е безопасна. 72% са на мнение, че имунизацията е ефективна, а 9% са на обратното мнение.67% от българите са мнение, че държавата трябва да прилага по-строг и стриктен контрол върху редовната имунизация, докато 14% са на обратното мнение. Близо половината от пълнолетните българските граждани (48%) са на мнение, че трябва да бъдат санкционирани родителите, които не поставят ваксини на децата си. Една четвърт са на противоположното мнение. На този въпрос прави впечатление, че в селата за сметка на Столицата се налага по-консервативно мнение спрямо темата - малко над половината от живеещите в селата смятат, че трябва да се наложат санкции, докато в Столицата делът е близо една трета.В проучването беше тестван въпрос с конкретни санкции, които да бъдат налагани при липса на имунизация. В най-голям дял, 32%, смятат, че това е техен избор и не трябва да бъдат санкционирани. 18% са на мнение, че трябва да бъдат наложени парични санкции, 15% комбинирано наказание от наказателна отговорност и парични санкции. 9% смятат, че е необходима само наказателна отговорност.Основен акцент в проучването е свързан с тестване на нагласите на българите по отношение на популярни конспирации и митове по отношение на темата с ваксините.14% от българите са на мнение, че ваксините могат да причинят/отключат аутизъм, когато означава, че 770 000 българи споделят това мнение. Близо половината от българите обаче не знаят или не могат да преценят. Още по-висок е делът на българите, които смятат, че ваксините могат да доведат до алергии - 35%, което в числово изражение се равнява на близо 2 млн. Делът на несъгласните с това твърдение е по-нисък от съгласните - 28%.Прави впечатление и високият дял на българи, които приемат, че задължителната ваксинация е част от световна конспирация - 18% (близо 1 млн. българи). Близо половината от пълнолетното население са на обратната позиция. И на това твърдение се запазва висок делът на тези, които посочват, че „не знаят/ не могат да преценят\" (34%).29% са на мнение, че многото ваксини претоварват имунната система на децата, докато 34% са на обратното мнение.Една от важните теми свързани с имунизацията с ваксини е свързана с набавянето на информация. Малко над две трети от българите търсят такава информация от лекари, 39 процентни пункта се информират от телевизията. На трета позиция с 22 процентни пункта е съответно събирането на информация от приятели/ семейство. Интернет медиите, форуми, както и социалните мрежи също остават канали за информация с дялове под 10 процентни пункта. ", "date": "2019.04.09", "title": "Над милион българи смятат, че ваксините не са безопасни"}
{"url": "http://www.cross.bg/hydozhestvena-gimnastika-sofiya-1601304.html", "text": "/КРОСС/  Актрисата Александра Сърчаджиева ще бъде водеща на Световната купа по художествена гимнастика в София, която ще се проведе в \"Арена Армеец\" между 12 и 14 април, съобщиха от Българска федерация художествена гимнастика.Сърчаджиева е приела личната покана президента на федерацията Илиана Раева и ще си партнира с Георги Чобанов, който е другият водещ на състезанието.", "date": "2019.04.09", "title": "Актриса ще води Световната купа по художествена гимнастика в София"}
{"url": "http://www.cross.bg/dolara-miliarda-godina-1601305.html", "text": "/КРОСС/  Трудовите мигранти са превели през 2018 година рекордните 529 милиарда долара на близки в родината си, отчете Световната банка, цитирана от АФП и ТАСС. Според данни на банката по-голямата част от преводите са направени за страните с ниско или средно равнище на доходите, а увеличението на този показател е с 9,6 на сто от 483 милиарда долара за 2017 година, допълва БТА.Общо паричните преводи за чужбина, направени от частни лица, включително към богатите държава, са достигнали 689 милиарда долара през 2018 година спрямо 633 милиарда долара година по-рано.Паричните средства, насочени към източноазиатския и тихоокеанския район, са се увеличили със 7 процента, а към Южна Азия са нараснали с 12 процента. Общото увеличение е стимулирано от подобряването на икономиката и трудовия пазар в САЩ и от скока на паричните потоци от страните от Залива и Руската федерация, подчертава Световната банка.Индия е била основната получателка на тези преводи със 79 милиарда долара, следвана от Китай с 67 милиарда долара, Мексико с 36 милиарда долара, Филипините с 34 милиарда долара и Египет с 29 милиарда долара.Разходите за превод от 200 долара са били средно 7 на сто през първото тримесечие на 2019 година, допълва Световната банка, която изразява съжаление от факта, че тези такси са високи и припомни целта да бъдат сведени до 3 процента до 2030 година.Преводите към Африка и тихоокеанските острови продължават да бъдат много скъпи с такси до над 10 процента. Банките вземат най-много за парични трансфери с 11 на сто от разходите, следвани от пощенските бюра с над 7 на сто. \"Тези парични преводи са на път да се превърнат в основен източник на външно финансиране на развиващите се страни. Високите разходи за трансферите намаляват печалбата, която може да се получи от миграцията\", подчертава Дилип Рата, главният автор на изследването на Световната банка, цитиран от Франс прес. ", "date": "2019.04.09", "title": "Трудовите мигранти са превели $ 529 млрд. на близките си през 2018-а"}
{"url": "http://www.cross.bg/parizh-elektrobysa-prevozni-1601350.html", "text": "/КРОСС/  Общественият транспорт в Париж е направил поръчка за 800 електробуса, които да заменят дизеловите превозни средства и да ограничат смога преди Олимпийските игри през 2024 г., предаде АФП.Три френски фирми са спечелили търга за доставка в сделката на стойност 400 млн. евро, съобщи операторът на градския транспорт РАТР. Фирмата ще купи първоначално по 150 електробуса от всяка от компаниите, като първите доставки ще бъдат между 2020 и 2022 г.Местните власти в Париж иска 100% „зелени\" автобуси до 2025 г., които да използват електричество и биогорива.Париж вече има една линия, която изцяло оперира електробуси, но пълната трансформация на останалите близо 4700 превозни средства ще бъде голямо предизвикателство.Употребата на електробуси се засилва в световен мащаб, като Китай е лидер. Все по-популярни те са и в Европа, в частност в Амстердам и Ротердам. ", "date": "2019.04.09", "title": "Париж ще бори смога с 800 нови електробуса"}
{"url": "http://www.cross.bg/dzhenifur-klyni-durzhava-1601303.html", "text": "/КРОСС/  В Германия започна шумно съдебно дело срещу германска гражданка, присъединила се към терористите от Ислямска държава и причинила смъртта на 5-годишно момиченце, пише АФП. Адвокат на майката на детето е съпругата на холивудската звезда Джордж Клуни - базираната в Лондон адвокатка Амал Клуни.Според обвинението, 27-годишната Дженифър В. оставила 5-годишното момиченце да умре от жажда. То било от етническата група язиди, пленени като роби от Ислямска държава. Дженифър В. признала вината си пред агент на ФБР под прикритие, като не подозирала, че я записват.Съпругът на обвинената купил майката на момиченцето и самото него като роби, докато град Мосул в Ирак се намирал под управлението на ИДИЛ. След като момиченцето се подмокрило в кревата си, мъжът го вързал пред къщата за наказание. Дженифър В. не направила нищо, за да помогне на детето, което умряло от мъчителна смърт в горещината.Делото започва тази сутрин в съд в Мюнхен, който гледа случаи, свързани с националната сигурност и обвинения в тероризъм.", "date": "2019.04.09", "title": "Съпругата на Джордж Клуни е част от шумно дело в Германия "}
{"url": "http://www.cross.bg/mesindzhur-mozhete-priyateli-1601302.html", "text": "/КРОСС/  Messenger е едно от приложенията, които ежедневно ползваме за комуникация. Много от нас обаче не познават всичките възможности и ползи, скрити в приложението. В новия епизод на One Minute Tech ще разберете 5 трикчета, с които ще улесните и разнообразите времето си в месинджър.Най-вероятно имате приятели, чиито никнеймове не са свързани с истинските им имена. За да ги откривате по-лесно в месинджър, можете да смените имената им с такива по ваш избор.Сменете цвета на съобщенията сиИзпратете на приятел емоджи с „луна\" (moon) . След секунди ще видите съобщение, което ще ви предложи да смените цвета на чатовете си с черен.Имате ли приятели, които харесват снимки на сладки животни? Издаваме ви един трик, с който лесно ще ги разсмеете и зарадвате. Напишете в съобщение до приятел @dailycute. След като го изпратите, в съобщенията ви ще се появи сладка снимка на някое пухкаво животно. Изпратете на приятел емоджи с баскетболна топка и кликнете върху него. Веднага ще ви изскочи баскетболен кош, в който да вкарвате топката. Същият трик можете да направите и с футболна топка. В тази игра ще правите краченца, но за разлика от баскетбола, тук е доста по-трудно. Ако с най-близките ви приятели сте на далечно разстояние един друг, не се притеснявайте, в месинджър можете да проведете групови обаждания, в които освен да си говорите едновременно, можете и да се виждате в реално време. ", "date": "2019.04.09", "title": "Възможности на Messenger, за които не подозирате"}
{"url": "http://www.cross.bg/lynata-rysiya-kitaii-1601307.html", "text": "/КРОСС/  Космическата надпревара отново е в пълен ход и амбициите на световните държави са концентрирани върху покоряването на Луната, но основните участници вече са други: на мястото на Русия днес застава Китай, пише Le Figaro, цитиран от Russia Beyond. В статия се отбелязва, че \"марсианската мечта\" остава несбъдната заради прекалено голямото разстояние до Червената планета, опасностите и високата цена на подобна операция. \"Докато целта остава една и съща, основните участници вече са различни: на мястото на Русия застава Китай\", пише авторът на материала, цитиран от RT.Изданието припомня, че през 2013 г., 37 години след кацането на съветската междупланетна станция \"Луна-24\" на земния спътник, Китай стана третата държава, изпратила космически спътник на неговата повърхност. В началото на 2018 г. този успех беше повторен - за първи път в историята апарат бе разположен на обратната страна на Луната. \"Това бе достатъчно, за да засегне гордостта на американците\", пише Le Figaro.За желанието на Луната да бъдат пратени американци съобщи президентът на САЩ Доналд Тръмп, като плановете са пилотираният полет да се осъществи през 2024 година. В същото време НАСА не може да се похвали с безгранично финансиране - шефът на агенцията Джеймс Брайдънстайн си блъска главата върху приблизителните оценки за бюджета, необходим за реализирането на тази задача.Сроковете, обявени от Китай, не са толкова впечатляващи, но са реалистични - първият китаец трябва да кацне на Луната през 2030 година. На 11 април опит да кацне на Луната ще направи Берешит - първият космически апарат в света, създаден от частната израелска компания SpaceIL. Много не толкова големи компании също искат да изпратят свои апарати на Луната - американски, европейски и японски, включително Илон Мъск, който не изключва Луната да се превърне в предварителен етап на неговите \"марсиански амбиции\".Русия от своя страна се бави в създаването на ново поколение ракети и не е представяла проекти, свързани с изучаването на далечния космос. Специалистите припомнят, че дори Индия успя да прати сонда в орбита около Марс, като това стана за рекордно малка сума. Русия от своя страна изпитва огромни трудности в изпращането на мисия на Червената планета.Основните пречки на Русия са ниското финансиране и стратегическото в краткосрочен план залагане на близкия космос. Именно в околоземна орбита обаче Роскосмос се сблъска със силната конкуренция на SpaceX. ", "date": "2019.04.09", "title": "Излиза ли Русия от космическата надпревара"}
{"url": "http://www.cross.bg/podyyane-gara-miliona-1601306.html", "text": "/КРОСС/  Започва ремонт на три жп гари в София. Първа ще е гара Подуяне, за която Национална компания \"Железопътна инфраструктура\" сключи договор с фирмата изпълнител. Предстои такъв да бъде подписан и за Казичене, и Искър. Изпълнението на проектите се забави заради обжалване на процедурите за избор на изпълнители.Цялостна реконструкция на гара Подуяне не е правена от създаването на гарата - пейките са стари, работи само едно гише и в момента само една от вратите може да се отваря. Има проблеми с осветлението и с течове.Инженер Ивайло Дженев - Националната компания „Железопътна инфраструктура\" коментира, че ремонтите в гарата в Подуяне и гара Искър ще започнат в началото на месец май. Сроковете за гара Подуяне са 15 месеца за изпълнение, за гара Искър - 1 година. За Казичене има едно обжалване и процедурата е в Комисията за защита на конкуренцията. Инженер Дженев заяви, че няма опасност заради обжалването да не могат да се изпълнят ремонтите. След произнасянето на КЗК Казичене ще бъде завършено.Реконструкциите в гара Подуяне ще включват конструктивно укрепване, подобряване на енергийната ефективност, достъп за лица в неравностойно положение, озеленяване. ВиК и електроинсталациите също ще бъдат подновени. Макар и да не е паметник на културата, гара Подуяне има своя културен смисъл в живота на столицата, допълни инженер Дженев и обяви, че дървените врати в гарата ще бъдат реставрирани.Гарата ще работи без прекъсване по време на ремонта, въпреки че ще има известни затруднения в отделни етапи на ремонтните дейности. Строителните стойности на ремонтите на трите гари са около 5,4 милиона лева - 2,9 милиона за Подуяне, 1,2 милиона за Искър и 1,1 милиона за Казичене. ", "date": "2019.04.09", "title": "Започва ремонт на три жп гари в София"}
{"url": "http://www.cross.bg/valezhi-gradysa-poveche-1601309.html", "text": "/КРОСС/  Най-много дъжд в цялата страна в последните часове е паднал в София - над 30 литра за 12 часа, показва справка в  достъпните в международния обмен станции на НИМХ. Това е доста повече от половин месечна норма, а преваляванията в Софийско, макар с различна сила, ще продължат и в следващите часове, така че до 24-36 часа ще се акумулират повече валежи от месечното количество, обичайно за април.В следващите седмица-две, доминираното през месец март главно от антициклонални гребени време, което вече беше заменено от циклоналната област, донесла валежите, ще се задържи.Очакват ни поне 10-15 дни (а вероятно и повече) предимно облачно време, с чести превалявания, понякога и от краткотраен, летен тип.До края на тази седмица температурите ще варират около обичайните за периода, с минимални около десетина градуса  и  максимални с няколко градуса по-високи - около и над 15-18 градуса. В местата с валеж те ще остават малко по-ниски, а при прокъсвания на облачността - малко по-високи, до двадесетина градуса.През последните дни на тази и първите дни на следващата седмица, според сегашните моделни сценарии слабо ще захладнее, оставайки предимно облачно или със значителна облачност.Като предварителен сценарий, поне временно стабилизиране на времето и повече слънце ни очакват към средата на следващата седмица, но периодът е твърде напред във времето, за категорични прогнози: следете ежедневните ни актуални анализи.След дългия сух период през март интензивните дъждове в момента продължават \"традицията\" от последните години за едновременна суша и обилни валежи в страната ни.Вярата в глобалното затопляне е нещо лично, но фактите са налице: климатът се променя рязко и това очевидно води до силно атомизиране и неравномерно разпределение на валежите у нас, както по периоди, така и по продължителност, но и по разпределение.Обилните валежи след дългата суша безспорно са много добри не само за есенниците, но и за трайните насаждения: лозя и овошки, тъй като и в по-дълбокия почвен слой влагата беше изчерпана, поне достъпната за растенията форма.Остава да видим и какви валежи ще \"инкасират\" днес останалите части на страната, тъй като, с изключение на някои западни и южни райони, валежи там все още липсват или са съвсем символични. ", "date": "2019.04.09", "title": " 30 л/кв. м дъжд за 12 часа в София, остава дъждовно още десетина дни"}
{"url": "http://www.cross.bg/gerb-reiizi-panaiiot-1601311.html", "text": "/КРОСС/  Кметът на Созопол Панайот Рейзи подава оставка. Това свое решение Панайот Рейзи е съобщил в присъствието на председателя на ГЕРБ и министър-председател на България Бойко Борисов и на зам.-председателя на ГЕРБ и член на ИК на партията Димитър Николов.Освен от кметския пост, Рейзи подава оставка и като член на ПП ГЕРБ. Това свое решение той аргументира с желанието си да не остават съмнения, че по някакъв начин може да бъде възпрепятствано разследването срещу него. Панайот Рейзи посочи, че с този свой личен акт иска отново да покаже високия морален стандарт в ПП ГЕРБ, според който представителите на партията в законодателната, изпълнителната и местната власт напускат своите постове дори само заради съмнения за нарушения на закона.", "date": "2019.04.09", "title": "Кметът на Созопол Панайот Рейзи подава оставка и напуска ГЕРБ"}
{"url": "http://www.cross.bg/kirkorov-filip-bulgariya-1601308.html", "text": "/КРОСС/  Кралят на руската поп музика Филип Киркоров идва на турне в България през юни.  Артистът ще представи новото си шоу \"Я+R\" # Цвет Настроения, премиерно в пет български града. Той ще гостува в София на 8 юни, Пловдив - 10 юни, Бургас - 12 юни, Варна - 14 юни, Русе - 17 юни.  Мащабната продукция е дело на творческия двигател на \"Цирк дю Солей\" - Франко Драгоне, известен не само с режисура на спектаклите на цирка, но и с бляскавото шоу на Селин Дион „А New Day\". В новата програма певецът е съпроводен от образите на \"Муза\" и \"Ангел\" - спътници на всички творчески личности. Новата история на звездата е изпълнена с драматургия и неочаквани сюжетни линии, основани на реални събития от живота на Филип Киркоров. Тирове с тонове техническо оборудване, асансьори, товарен лифт, трон, лед екрани излъчващи концептуална графика с 3D анимация и стотици дизайнерски костюми, ръчно изработени специално за 3 - часовия концерт, пристигат в България за шоуто. Концертът включва както най-обичаните хитове на артиста, така и най-новите песни, \"счупили\" рекордите на руските радио класации, като \"Цвет настроения синий\", \"Ибица\" и др.Зрителите могат да очакват и много музикални изненади, като преработената песен на Алла Пугачова \"Уважаемый автор\" (1987 г.)., След премиерата на новата си програма, артистът сподели за отношенията си с Алла Пугачова „За всички тези години, научих толкова много от нея, че се разбираме без думи. За мен та е авторитет и приятел, чието мнение ценя\". Филип Бедрос Киркоров е народен артист на Русия, Беларус, Украйна, Чечения и Ингушетия, академик е на Международната академия на духовното единство на народите по света. Роден е във Варна, но на 7-годишна възраст заминава със семейството си да живее в Москва. Баща му Бедрос Киркоров е български арменец, а майка му Виктория е рускиня. Завършил е държавното музикално училище \"Гнесини\" в Москва с отличие. Първата му изява е през 1985 г. в \"Шире круг\". Той е единственият поп изпълнител от Източния блок, който е покорил световни сцени като \"Медисън Скуеър\", \"Фридрихщадс Палас\", \"Кодак тиатър\", \"Тадж Махал\", \"Гранд тиатър\", \"Юбилей тиатър\", \"Карнеги Хол\" и др. Работил е и заедно с Майкъл Джексън.Деца до 7 годишна възраст се допускат без билет и право на отделно място. Родителите/ придружителите/  да носят копие на акта за раждане на детето.Премиерните представления в България : София 8 юни, Пловдив - 10 юни, Бургас - 12 юни, Варна - 14 юни, Русе - 17 юни Билети в мрежата на Eventim.\n\t\t\t\t\t", "date": "2019.04.09", "title": "Кралят на руската поп музика Филип Киркоров идва на турне в България (видео)"}
{"url": "http://www.cross.bg/ivancheva-deloto-pocherk-1601310.html", "text": "/КРОСС/ Година след арестите на Десислава Иванчева, Биляна Петрова и Петко Дюлгеров, делото срещу тях е към финал. Днес бившият кмет на \"Младост\" дава обяснения и разказва за движението по преписката на строителния предприемач Александър Ваклин.Тримата бяха арестувани по обвинения за подкуп, който искали от бизнесмена, за да придвижат документите му за строеж. Иванчева подробно описва времето от 2016 г.  до деня на ареста.Без категорична яснота остава въпросът кой е писал в тефтерчето на Иванчева. Днес за втори път експерти опитаха да обяснят чий е почеркът, който се отличава от този на Иванчева. Графолозите трябваше да анализират как са се появили цифри и думи.Предполагаше се, че дописванията са правени от Дюлгеров. Специалистите обаче не бяха категорични. Причината е недостатъчният сравнителен материал, който взели от него. Това станало непосредствено след предишното заседание. Тогава той пишел отривисто, вероятно под стрес. Така не можело категорично да се установи с абсолютна точност дали дописването в тефтера е от него, но било много вероятно.Специалистите обясниха също, че не може да се анализира периодът, в който е писано. Прокуратурата настоя да бъде направен трети опит за сравняване на почерците, съдът обаче отказа. През лятото на миналата година прокуратурата обяви, че при ареста на Десислава Иванчева в чантата й е открит тефтер, който се превърна и в основното доказателство по делото. В него имало записки, които според прокуратурата съдържали квадратура на строителни обекти и суми, които Иванчева щяла да иска като подкуп.На съдебно заседание в средата на март графологична експертиза разкри чужд почерк в тефтерчето на Десислава Иванчева. Месеци по-рано от прокуратурата обявиха, че въпросното тефтерче съдържа сметки с площта на строителни обекти и съответните суми, които Иванчева щяла да иска като подкуп. На две места в тефтерчето са писани цифри и думи с чужд почерк. По искане на прокуратурата съдът назначи нова експертиза, която да установи дали чуждият почерк не е на друг от обвиняемите по делото - Петко Дюлгеров.Прокурорите оспориха експертизата, която по думите им била неясна и противоречива. Съдът обаче я прие и назначи нова, която да установи дали чуждият почерк не е на друг от обвиняемите по делото - бившият районен кмет на „Младост\" - Петко Дюлгеров.Очаква се съдът да излезе с решение по делото.Отстраненият кмет на „Младост\" Десислава Иванчева и заместничката й Биляна Петрова бяха арестувани преди година в центъра на София. Двете бяха обвинени, че поискали 500 000 евро подкуп от строителния предприемач Александър Ваклин, за да придвижат преписката му за строеж в квартала. ", "date": "2019.04.09", "title": "Спецсъдът заседава за последно по случая „Иванчева“ "}
{"url": "http://www.cross.bg/lenta-tynel-praveshki-1601293.html", "text": "/КРОСС/  От 9:30 ч. до 15:30  движението в тунел \"Правешки ханове\" в посока Варна ще се осъществява в една лента поради ремонт на осветлението.Колите ще бъдат пропускани в активната лента. ", "date": "2019.04.09", "title": " Ремонтират тунел \"Правешки ханове\" на АМ \"Хемус\""}
{"url": "http://www.cross.bg/zasyaga-chast-anomaliya-1601296.html", "text": "/КРОСС/  Аномалията от която оперирахме бебето се нарича екстрофия на пикочния мехур и представлява най-тежката аномалия в детската урология. Среща се много рядко, около 1 на 100 хиляди деца в световен мащаб. Това каза в сутрешния блок на БТВ „Тази сутрин\" д-р Стоян Пеев, началник на детската урология в „Пирогов\". Самата аномалия представлява вродена липса на долна част на предна коремна стена, предната стена на пикочния мехур, вследствие на което в телцето на детето отдолу се излива постоянно урината и се вижда задната стена на мехура, добави той. Освен това има травматологична част от аномалията - тазовия пръстен на детето е отворен с дистанция средно около 7-8 сантиметра, което пречи на затварянето на пръстена и съответно на стабилната походка, коментира още д-р Пеев.Става въпрос за ортопедичен проблем, асоцииран с тази тежка урологична аномалия, което се дължи на редица проблеми по време на бременността. Деформацията засяга не само скелета на таза, засяга и тазобедрените стави, засяга и мускулатурата, засяга и лигаментарния апарат. Това каза от своя страна професор Диян Енчев, началник на Първа клиника по ортопедия и травматология. Смисълът на ранната операция, което е и голямата идея на нашия екип е колкото се може по-рано да интервенираме тези бебета. Преди всичко се улеснява корекцията на костния и на мускулната част на опорно-двигателния апарат при тази деформация, добави проф. Енчев. ", "date": "2019.04.09", "title": "Уникална операция на бебе в „Пирогов”"}
{"url": "http://www.cross.bg/iran-teroristichni-gvardeiitzite-1601294.html", "text": "/КРОСС/  Иран обяви САЩ за „държава спонсор на тероризма\", а американските военни, които се намират в Близкия изток, Африканския рог и централна Азия, за терористични групи.Мярката на Техеран е в отговор на решението на Вашингтон да включи иранския Корпус на гвардейците на Ислямската революция в списъка на чуждестранни терористични организации. Според властите в Иран, решението на Съединените щати представлява голяма заплаха за регионалната и международна сигурност и мир.„От 40 години насам Корпусът на гвардейците на Ислямската революция се занимава активно с тероризъм и създава, подкрепя и ръководи други терористично групировки. Корпусът на гвардейците се представя за легитимна военна организация, но никой от нас не трябва да се заблуждава. Той редовно нарушава законите за въоръжените конфликти, планира, организира и извършва терористични кампании по целия свят\", заяви държавният секретар на САЩ Майк Помпео. ", "date": "2019.04.09", "title": " Иран обяви САЩ за „държава спонсор на тероризма”"}
{"url": "http://www.cross.bg/piryankov-chast-staro-1601297.html", "text": "/КРОСС/  Полицията ще прегледа записите и ще провери случая, при който вандали замазаха с червена боя лицата на световноизвестните личности, изобразени по дуварите в пловдивското село Старо Железаре. То стана известно в цял свят именно с  изображенията на политици, певци и актьори, които позират редом с българските баби и дядовци.Всяка година учениците на Венци и Катаржина Пирянкови идват от университета в Познан, за да рисуват по дуварите. Новината, че част от творенията им са заличени с боя, ги заварва докато представят изкуството на Старо Железаре на световна конференция в Атина.\"Заличен е Волен Сидеров, ама не са заличени до него Тодор Живков и Леонид Брежнев, защо? А няколко метра настрани има заличен един анонимен равин. Мисля, че са избрани съзнателно\", коментира Катаржина Пирянков.\"Зад нас е Сталин, Фидел Кастро - да, обосновано е за една част от обществото да ги мразят, други ги обичат. Но пък защо Индира Ганди е заличена,  тя е символ на обществено равенство, декастация на индийското общество\", заяви Венцислав Пирянков.Една от главните героини по оградите, която е изобразена с английската кралица, е бясна, защото някой е посмял да драска рисунките им.„Защо посегнаха? Защото са идиоти! По-прости от вам селяните тука! Те са дошли от пандивека\", казва възрастната жена. Местните баби са се опитали да поправят стореното, като изтрият с вар червената боя, уви, неуспешно. Така лицето на любимата на баба Събка -  Ангела Меркел, е обезобразено. На изображение на Бойко Борисов никой не е посегнал.Според Пирянков има записи на камерите. „Дошли са с кола, паркирали са, двама с качулки и са почнали да зачеркват с червен спрей!\", каза той.Жителите на китното селце се надяват възможно най-скоро полицията да хване злосторниците. ", "date": "2019.04.09", "title": "Вандали унищожиха част от рисунките в Старо Железаре"}
{"url": "http://www.cross.bg/chernomoretz-zemya-suvet-1601298.html", "text": "/КРОСС/  Решение на Министерския съвет разгневи жителите на Черноморец. Оказа се, че терените на бившето военно поделение, заедно със сградите в местността Червенка се продават. Местните смятат, че върху апетитната земя ще израсне поредният хотелски комплекс.През годините от Черноморец са отнети много земи за военни нужди. Министерството се оправдава с това, че земята е платена. Те нямат такъв документ, каза в ефира на Нова телевизия „Здравей, България\" бившият кмет на Черноморец Милчо Димов. Местните споделят, че от 30 години се борят за тази земя.Напрежение има. Тази земя е с отпаднала необходимост. След като не е нужна на военните, и не са я платили на хората, е редно да им я възстановят, каза още кметът на Черноморец Добри Добрев. Недоволните подготвят подписка и заплашват, че може да блокират основни пътища.От Министерство на отбраната пък твърдят, че теренът няма да се продава, въпреки че има постановление на Министерския съвет. ", "date": "2019.04.09", "title": "88 евро за квадратен метър на първа линия край морето в Равда"}
{"url": "http://www.cross.bg/izlozhenie-bulgariya-predstavyat-1601287.html", "text": "/КРОСС/  17-членна делегация от България, водена от кмета на Троян Донка Михайлова, заминава днес за Китай по покана на Китайския културен център в София. Поводът е участие в голямо международно изложение в град Нинбо, на което 3500 участници ще представят потенциала на културните и творческите индустрии.На българския щанд ще се представят Регионалният център за опазване на нематериалното културно наследство на Югоизточна Европа под егидата на ЮНЕСКО, исторически музеи и две IT фирми, каза кметът на Троян Донка Михайлова:\"Най-голямо място заемат експонати, произведени от троянски майстори\".Националното изложение на занаятите в с. Орешак ще покаже 386 експонати на 82-ма автори от всички етнографски области на страната ни, допълни директорът му Иван Чакъров: \"Да разкрием възможностите за развитие на културен туризъм в България\".На изложението ще бъде представена и родопската музика. ", "date": "2019.04.09", "title": "Голямо изложение в Китай представя културното наследство на България "}
{"url": "http://www.cross.bg/gradove-morskoto-pokachvaneto-1601299.html", "text": "/КРОСС/  Организацията на обединените нации (ООН) проучва възможността за изграждане на плаващи градове, докато светът продължава да търси начини за ограничаване на последиците от покачването на морското равнище. 90% от най-големите градове в света са обект на наводнения поради топенето на ледниците и покачването на морското равнище. По време на кръгла маса в Ню Йорк на 3 април, организирана от Програмата на ООН за населените места, на която имаше представители и на Масачузетския технологичен институт - MIT и неправителствената организация OCEANIX, беше обсъден един важен въпрос, свързан с инвестициите в създаването на плаващи градове.Перспективата е модулните платформи, прикрепени към морското дъно, да бъдат свързани в пръстен, за да се настанят градове на повърхността на океана.ООН-Хабитат, която работи за устойчиво градско развитие, ще обедини усилията си с Oceanix, Масачузетския технологичен институт, за да популяризира тази концепция: \"Тъй като изменението на климата набира скорост, все повече хора се тълпят в градските гета. Плаващите градове са едно от възможните решения\", заяви изпълнителният директор на UN-Habitat Маймунах Мохд Шариф (Maimunah Mohd Sharif).Компанията планира да построи прототип на плаващ град в продължение на няколко месеца. Той ще бъде отворен за обществеността и ще се намира  в пролива Ийст Ривъ,р близо до централата на ООН.Възможността да издържа на екстремни климатични условия е ключова характеристика на дизайна на острова. В допълнение към поддържането на нисък център на тежестта, ултратраен, самовъзстановяващ се материал, наречен Biorock, ще покрие платформите, давайки му възможност да оцелее след ураган от пета категория. Oceanix City ще бъде закотвен на миля от брега. ", "date": "2019.04.09", "title": "ООН представи плаващ град на бъдещето"}
{"url": "http://www.cross.bg/radev-katar-glava-1601300.html", "text": "/КРОСС/  Президентът Румен Радев ще бъде на посещения в Ливан и в Катар, от 9 до 12 април, съобщиха от пресскертариата на държавния глава.На 9 и 10 април българският държавен глава ще бъде в Бейрут по покана на своя ливански колега Мишел Аун. Възможностите за увеличаване на стокообмена между България и Ливан, задълбочаване на сътрудничеството между двете страни в областта на инфраструктурата, енергетиката, земеделието, образованието, туризма, както и справянето с миграционния натиск ще бъдат сред темите на разговорите по време на визитата.На 9 април Румен Радев и съпругата му Десислава Радева ще бъдат посрещнати с официална церемония в президентския дворец. Президентите Радев и Аун ще проведат среща \"на четири очи\", след което ще се състоят пленарни разговори между водените от тях делегации. Двамата президенти ще дадат съвместна пресконференция. В Бейрут държавният глава Румен Радев ще открие Ливанско-български бизнес форум. Президентът ще се срещне и с българи, които живеят в Ливан, и с ливански граждани, които са учили у нас. Предвидени са срещи с министър-председателя на Ливан Саад Харири и с председателя на Камарата на депутатите Набих Бери.На 10 април, в Бейрут, държавният глава ще поднесе венец пред Мемориала на мъчениците, където ливанската общественост почита своите герои от борбите за независимост.По покана на емира на Катар шейх Тамим бин Хамад Ал Тани, от 10 до 12 април, българският президент Румен Радев ще бъде на официално посещение в Катар. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони.На 11 април президентът Румен Радев ще бъде посрещнат в Доха с официална церемония от емира шейх Тамим бин Хамад Ал Тани. Предвидени са среща \"на четири очи\", както и разговори между двете официални делегации.Президентът Радев ще открие Катарско-български бизнес форум и ще се срещне с представители на българската общност в Катар.Държавният глава ще разговаря с министър-председателя и министър на вътрешните работи на шейх Абдула бин Насер бин Халифа Ал Тани. В рамките на посещението президентът Радев ще се запознае с дейността на фондация \"Катар\" за образование, наука и обществено развитие. В Доха държавният глава ще посети и централата на организацията Форум на страните-износителки на газ.Водената от президента делегация в Ливан и в Катар включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството, биотехнологиите, земеделието и производството на храни.Източник БТА ", "date": "2019.04.09", "title": "Президентът Радев заминава за посещения в Ливан и в Катар "}
{"url": "http://www.cross.bg/georgiev-plamen-bili-1601301.html", "text": "/КРОСС/  Община Слатина в София ще направи нов опит за проверка на терасата на шефа на антикорупционната комисия Пламен Георгиев.Досегашните опити на проверяващите да влязат в имота, за да установят какво всъщност е построено на покрива на сградата, са били неуспешни. Днес инспекторите се надяват да успеят да открият у дома Георгиев, който е в отпуск заради скандала.Още през 2012 г. в районната администрация е постъпил сигнал за незаконно строителство на обекта, съобщи Нова телевизия.Предишният собственик на жилището, от когото Пламен Георгиев купил имота през 2017 година, също не е осигурил достъп на проверяващите и затова през годините санкции не са били налагани. ", "date": "2019.04.09", "title": "Нов опит на общинарите за проверка на терасата на Пламен Георгиев "}
{"url": "http://www.cross.bg/konferentziya-plovdiv-april-1601285.html", "text": "/КРОСС/  Асоциацията на доставчиците на телевизионни програми (АДТП) ще проведе своята Пета годишна конференция на 9 и 10 април 2019 г. в хотел \"Империал\", гр. Пловдив. В Четвъртата конференция през 2018г. участие взеха над 150 представители на повече от 50 платформи, регулатори и партньори. Очаква се и тази година конференцията да се превърне в най-големия дискусионен форум за телевизионната индустрия в България. Годишната конференция на АДТП се утвърди като място за обмен на мнения, представяне на нови идеи и възможност за общуване между телевизиите и операторите. Очакваме ви на 9 и 10 април 2019 г. в хотел „Империал\", гр. Пловдив, на традиционната конференция - ще се обсъдят наболели проблеми, ще се потърсят решения, за по-добро развитие на индустрията.", "date": "2019.04.09", "title": "АДТП провежда годишната си конференция в Пловдив"}
{"url": "http://www.cross.bg/otkrito-rymen-sityatziya-1601284.html", "text": "/КРОСС/  Българските биопроизводители излизат днес на протест пред Министерството на земеделието с искане за оставка на министър Румен Порожанов и за незабавни промени в нормативната уредба за биоземеделие.Недоволството сред биофермерите назрява отдавна заради забавени плащания и проблемен диалог с агроведомството. Сегашната ситуация обаче, според тях, граничи с репресия и разправия с целия сектор.Приети в края на миналата година промени в наредба предвиждат, че ако само в една партида биопродукция бъде открито дори минимално количество от неразрешени за биопроизводството вещества, то контролният орган веднага трябва да започне процедура по отнемане на сертификата на цялото стопанство. Според производители е възможно въпросното замърсяване да е единичен случай и да се дължи на външен източник, а не на опит за измама от фермера. Текстовете обаче не правят разлика.Заради отказ на Министерството да ги чуе, фермерите поканиха премиерът Борисов чрез открито писмо да се намеси. В противен случай следват фалити на биоземеделци, твърдят те.За създалата се ситуация биопроизводителите са информирали Международната федерация на движението за биологично земеделие и Главна дирекция „Земеделие\" на Европейската комисия ", "date": "2019.04.09", "title": " Биоземеделците искат оставката на Румен Порожанов"}
{"url": "http://www.cross.bg/koryptziyata-komisiya-kontrol-1601283.html", "text": "/КРОСС/  Заседанието на КСНС, което беше посветено на борбата с корупцията по високите етажи, завърши без обща декларация.В своето изявление президентът Румен Радев направи следните изводи:\"Разминаване в нашата оценка за ефективността на Антикорупционната комисия, разминаване в нашата оценка доколко Народното събрание осъществява ефективен контрол, реален контрол върху работата на тази комисия, разминаване в оценката ни за ефективността на нормативната база, която, според мен, не предполага ефективно противодействие на корупцията по високите етажи на властта, поради, на първо място, нарушаване на институционалния баланс при назначаване на ръководството на Антикорупционната комисия и пасивни методи за борба с корупция, които се фокусират основно върху проверка на декларации и очакване на сигнали. Поради ограничен обхват на проверката на свързани лица, поради ограничен времеви обхват на проверки след освобождаване от длъжността\".Според държавния глава последните разкрития ясно демонстрират, че има съществени несъвършенства в други закони и в тяхното прилагане, които създават условия за проява на корупционни практики\".Решенията, които е предложил Румен Радев, са:\"Първо, Народното събрание да разгледа и приеме нов Закон за борба с корупцията, който да отчита констатираните недъзи на сегашния. НС да създаде временна комисия за проверка на дейността на КПКОНПИ, която да предложи кадрови и организационни решения. На следващо място, оправомощените органи да извършват в кратък срок пълна проверка на всички изнесени в публичното пространство факти и документи, които касаят лица на висши публични длъжности, а пълните протоколи от проверките да станат публично достояние. И последно, изпълнителната и законодателната власт да предложат и приемат законодателен пакет, насочен към ограничаване на условията за генериране на корупция\".Президентът Румен Радев призна, че не е имал намерение да свиква КСНС по тази тема, но:\"Институциите продължаваха да неглижират проблемите с корупцията и, когато избухна \"апартаментгейт\", вместо те да се задействат активно и да вървят преди медийните публикации, те продължиха да мълчат. За мен това поведение разкрива криза на държавността. Имаме сериозен проблем и този проблем касае националната сигурност\".Само от БСП са одобрили предложената от президента декларация и затова няма заключителен документ от заседанието, заяви лидерът на партията Корнелия Нинова:\"В декларацията пишеше, че корупцията е огромен проблем, че държавата бездейства. Президентът предложи промени в закона или нов закон, анкетна комисия, която да разследва засегнатите от \"апартаментгейт\" и т.н. Всичко това беше отхвърлено от премиера и от управляващите и не се стигна до декларация. Като общо заключение бих казала, че бях свидетел на бранене на статуквото със зъби и нокти\".Предложението на социалистите за налагане на съдебен контрол върху актовете на Прокуратурата също е било отхвърлено:\"По отношение на предложението ми за промяна в правомощията на Прокуратурата ми беше отговорено, че по този начин, налагайки съдебен контрол, ще бъдат затормозени съдиите, които са против, тъй като имат и без това много работа\".Председателят на ПГ на ГЕРБ Даниела Дариткова, обясни, че докладът на президента е пратен в последния момент. Част от текстовете са покривали приети до момента решения. Дариткова отрече управляващите да са бламирали държавния глава:\"Категорично ние нямаше да се явим на този Консултативен съвет, ако имахме намерение да бламираме президента, защото има ясно изискване за кворум за провеждането на такива консултативни съвети, а кворумът зависи от присъствието на управляващото мнозинство. Наистина искахме да чуем и да обединим някакви усилия около мерки, които да върнат вярата на българското общество в институциите\".Според лидера на партия \"Воля - българските родолюбци\" Веселин Марешки Съветът не е бил особено ефективен:\"Това е един грозен опит президентската институция да бъде употребена като на пиар фирма БСП, а самия президент - като личен пиар консултант на Корнелия Нинова. Това не доведе до никакви съществени резултати\".Лидерът на НФСБ Валери Симеонов нарече провеждащия се Консултативен съвет при президента \"политическо мероприятие\":„Политическо мероприятие и нищо друго, но все пак президентът има право на инициативи, на провали, на успехи, на всичко. Негова си работа, президентска\".Симеонов отхвърли идеята на БСП за нов антикорупционен закон и нарече \"изтъркана практика\" по всеки нашумял въпрос да се лъже обществото за необходимостта от нов закон. ", "date": "2019.04.09", "title": "КСНС за корупцията завърши без заключителен документ "}
{"url": "http://www.cross.bg/florida-rezervata-ybivat-1601281.html", "text": "/КРОСС/ В щата Флорида беше заловен голям питон с дължина 5,2 метра, способен да погълне цял елен, съобщава Франс прес.Заловеният в резервата \"Биг сайпрес\" екземпляр бил от женски пол и в него имало 73 яйца в процес на развитие.Това е един от най-големите питони, залавяни някога в южната част на Флорида в резервата Евърглейдс. Изследователите се добрали до змията, като инсталирали предаватели върху самци от този вид. Те отвели специалистите до женската, благодарение на проследените сигнали.Екипът на резервата само премахва инвазивните видове, които представляват истинска заплаха за местната фауна.Бирманските питони нямат естествени врагове в тази среда и те са били привнесени отвън. Първата им поява е регистрирана през 1980 година. През 2012 година американското правителство забрани вноса на тези влечуги заради опасността им за местните видове.Питоните могат да унищожат местната дива природа, като убиват малки животни като зайци, птици и опосуми и дори ядат същества, големи като алигатори и възрастни елени.Комисията за опазване на рибата и дивата флора Флорида спонсорира ловни програми за насочване на влечугите. Но тези усилия не успяха да забавят разпространението им, а комисията през 2017 г. проведе изслушвания около държавата, за да търси творчески идеи за овладяване на чудовищните същества.Сред идеите са: въвеждане на австралийски кучета-териер, които убиват змии, опъване на бодлива тел около дърветата, за да се защитят птиците, или използване на дронове, снабдени с инфрачервени сензори за провеждане на въздушно наблюдение.Друга идея е вкарването на мангусти, които са известни в Азия със способността им да убиват кобри. По подобен начин е бил решен проблема с популацията на змии в Пуерто Рико е Американските Верджински острови.Питоните не са известни като особено умни. Някои са задушават до смърт от топки за голф, като ги смятат за яйца. Затова сред предложенията са да се поставят стотици фалшиви яйца. ", "date": "2019.04.09", "title": "Във Флорида беше заловен 5-метров питон"}
{"url": "http://www.cross.bg/ring-moda-mall-1601288.html", "text": "/КРОСС/  След посветения изцяло на дамите месец март, Sofia Ring Mall връща жеста и на господата. От 11 до 22 април в търговския център в полите на Витоша ще има специални дни на мъжката мода с много приятни изненади, сензационни оферти и страхотни намаления не само за държащите на своя стил мъже, но и за хоби майсторите. В специалните дни на мъжката мода с ексклузивни оферти и намаления ще се включат много любими на силния пол топ брандове, сред които Andrew's, Aquamarine , Carlo Fabiani, Carducii, Goto, Exess, Kenvelo, Julliany, Lee Cooper, Mr. Bricolage, Mango, notosgalleries, Oxford company, Soundcast, Timeout, Totally Erected Store, Teodor и др.Всички фенове на стилната мода и преживявания са добре дошли в Sofia Ring Mall от 11 до 22 април, когато в полите на Витоша ще е истинско „време за мъже\". Sofia Ring Mall e мол от ново поколение с мисия да предоставя неповторими преживявания за своите клиенти. Следвайки концепцията за \"one-stop-shop\" - с едно идване посетителите да задоволят всичките си нужди за пазаруване, с обогатения избор от ресторанти и първокласни магазини, предлагащи огромно разнообразие от модни предложения на топ брандове, търговският център се налага като абсолютната дестинация за добър начин на живот и за перфектно прекарване на времето на цялото семейство.   ", "date": "2019.04.09", "title": "След „Женския месец“ настъпи и „Време за мъже“"}
{"url": "http://www.cross.bg/marinov-koryptziyata-raboti-1601290.html", "text": "/КРОСС/  \"Всеки един сигнал се проверява, в това мога да ви уверя. С прокуратурата работим съвместно и резултатите са видими\". Това заяви министърът на вътрешните работи Младен Маринов относно скадала с апартаментите на властта.\"На вчерашния съвет запознах президента и присъстващите с това, което правим за борба с корупцията, а то не е малко. 182 сигнала са получени при нас. Знаете, МВР има компетентност по противодействие на корупцията в органите на държавна власт - както в държавната администрация, така и в местната власт\", посочи още Маринов.По думите му законът за противодействие на корупцията е от една година. \"Хиляди на брой са декларациите, които се декларират. Всичко се проверява и към момента. Работим много добре с новата агенция. Те нямат полицейски правомощия, което означава, че ние трябва да имаме много добра координация. В следствие на тази координация виждате много реални случаи, които стават обществено достяние\", коментира още той в студиото на \"Здравей, България\".През 2018 година са образувани досъдебни производства за корупция срещу 37 български граждани. Сред тях има кметове, има участници в местната власт, държавни служители, уточни още вътрешният министър.Според него КПКОНПИ има правомощия да разследва и министри. \"Прокуратурата също може да разследва. При всеки сигнал се извършва проверка. В случая, това което излиза в медиите е сигнал. От практиката съм свикнал да изчакваме да свършат проверките, защото ако се работи с внушения - това не работи добре за никого. Ако има нарушение - всеки ще си понесе отговороността\", каза още Маринов.\"Всеки в държавата може да бъде проверен. Ако има пропуски в законодателството, те могат да бъдат отстранени от Народното събрание\", подчерта министърът.Попитан дали би съдействал да се влезе на проверка в жилището на председателя на КПКОНПИ Пламен Георгиев, Маринов заяви: \"Ако поискат от нас съдействие, ние ще съдействаме на всеки компетентен държавен орган\".Относно предложенията за нов закон за противодействие на корупцията, Маринов заяви: \"КСНС е съвещателен орган при президента. Аз като министър на вътрешните работи не мога да отнемам правомощия на Народното събрание, тъй като законите се приемат там. Моето лично мнение е, че ако един закон е работил успешно една година, то това не означава че е лош. Ако има нужда - може да се направи поправка. Не е добра практика при всеки проблем да пристъпваме към промяна на закона, защото хората се объркват\".Вътрешният министър коментира и думите на Цветан Цветанов \"Не се чувствам наказан, защото няма кой да ме накаже\". \"От действията на държавата е видимо, че винаги има кой да наказва\", заяви Младен Маринов. ", "date": "2019.04.09", "title": "Маринов за апартаментите на властта: Всичко се проверява"}
{"url": "http://www.cross.bg/beshe-zaharieva-ekaterina-1601289.html", "text": "/КРОСС/  Аз слушах какво каза лидерът на БСП Корнелия Нинова след провеждането на КСНС при президента и се зачудих дали съм присъствала реално на съвета. Това каза в сутрешния блок на БТВ „Тази сутрин\" Екатерина Захариева, вицепремиер и министър на външните работи. Първо, не е имало никакво бранене на статуковото, но становището на правителството беше, че на българина му е писнало, когато имаме проблем, да казваме, че ще приемем на нов закон, ще създадем нов орган, добави тя. Предложението беше да се направи оценка на въздействието на действащия закон и ако има наистина проблеми, той все пак действа само от година, нека тогава да се пристъпва към промени. Най-ме притеснява като юрист от писане на законодателство на коляно от политици, без участието на експерти и то преди избори, коментира Захариева. Очевидно болката на БСП е, че ръководството на антикорупционния орган се избира от парламента, а не от президента. И аз се запитвам дали така бурно щяха да защитават тази си позиция, ако президентът например беше предишния президент, който беше издигнат и избран от ГЕРБ, запита вицепремиерът. На българинът му писна от това кой да назначава някой. Важното е да има механизми, с които да сме сигурни, че дадените органи работят безпристрастно, заяви Екатерина Захариева. Аз не мога да разбера двойния аршин на БСП - тогава когато в медиите излизат разкрития от разследваща журналистика за съмнения за нередности при техни имоти, тогава те казват - ние няма да искаме оставки, ще чакаме органите да си свършат работата. В същото време от левицата казват  - искаме сега изцяло нов закон и нов антикорупционен орган. Тоест кога не му вярваме на този орган, запита вицепремиерът.Разбира се, че президентът има право да оттегли доверието си от председателя на КОНПИ Пламен Георгиев и разбира се, че самият Георгиев не трябва да е в комисията, докато се извършва проверка срещу него, каза още Екатерина Захариева.По темата на евентуално посещение на турския външен министър в България, вицепремиерът коментира, че то е било отложено за по-добро време. Посещението беше планирано за днес, но беше отложено, коментира тя. Изказването, което чухме преди изборите в Турция, със сигурност беше неприемливо за нас. Аз разговарях с външния министър на южната ни съседка по време на среща на външните министри на НАТО във Вашингтон, техния говорител също направи изявление, че грешно е било интерпретирано и преведено въпросното изказване. ", "date": "2019.04.09", "title": "Екатерина Захариева: Не е имало бранене на статуквото на КСНС"}
{"url": "http://www.cross.bg/bulgariya-emilova-koalitziya-1601286.html", "text": "/КРОСС/  „Днес ГЕРБ, ДПС и Обединени патриоти се обединиха, за да запазят статуквото и да няма борба с корупцията. Запазването на институциите и закона ще им даде свобода да действат по същия начин и да не бъдат наказвани за своите действия\". Това заяви Вяра Емилова, секретар на ИБ на БСП, в студиото на БСТВ. Според нея направените предложения от Корнелия  Нинова по време на КСНС ще бъдат подкрепени от много хора в държавата, защото това е единственият начин за борба с корупцията. „Има много проблеми по места - текат дела, но няма решения. Пример е Силистра, която е областта с най-много ТЕЛК. Там шефът на горското стопанство е хванат с подкуп за такса „Спокойствие\", коментира тя. Според нея хората не чувстват защита, защото цялата държава е проядена от корупция. „Необходимо е приемането на нов антикорупционен закон\", категорична е Емилова. Тя подчерта, че хората, които разследват случаите на корупция, трябва да бъдат професионалисти, които не са обвързани с политически партии. „Изключително важно е да бъдат избрани европейски прокурори, защото в момента прокуратурата не може да се справи. На нас ни трябва поглед отвън, за да види ситуацията в страната и да наложи съответните мерки към злоупотребите на всяко ниво\", допълни тя. „БСП беше първата партия, която представи „Визия за България\" и „Визия за Европа\". Ние дадохме ясна заявка, че с капацитета и ресурсите, които имаме, можем да предложим бъдеще за България\", каза още секретарят на ИБ на БСП. Тя подчерта, че водещият критерии за избор на кандидати за евродепутати на БСП е моралът. „Те трябва да са подготвени, високо образовани хора, които да знаят езици и да са запознати с работата на европейските институции\", подчерта тя. По повод спора за името „Коалиция за България\", Емилова обясни, че в последните 20 години българското общество свързва тази марка с БСП. „Внесохме в ЦИК нашия патент за търговската марка „Коалиция за България\" и редица становища и аргументи, с които, ако ЦИК регистрира „Коалиция за България\" в този вариант, би изпаднал в една много тежка ситуация. Самата коалиция няма да има право да упражнява политическа дейност. Патентът, който притежават в момента АБВ, е изцяло за търговска дейност. Ние имаме патента, който ни позволява работа в различни политически насоки. Според нас целта им е абсолютно комерсиална - използват политиката за търговия\", обясни Вяра Емилова. Според нея целта на АБВ е да откъснат гласове от БСП и вероятно имат договорка с друга политическа сила. „Тя е имитираща коалиция и подвежда българския избирател. Надяваме се ЦИК да вземе правилно решение и да не ги регистрира\", коментира тя. По нейните думи, ако ЦИК регистрира „Коалиция за България\", в момента ще има две действащи такива коалиции. „Едната в ЕП, където нашите евродепутати са регистрирани с „Коалиция за България\" в различен формат и ще има нова такава коалиция в абсолютно различен формат. Такъв казус до момента не е имало. Самата регистрация би нарушила над 7 закона от българското законодателство\", каза още Вяра Емилова.", "date": "2019.04.09", "title": "Вяра Емилова: ГЕРБ, ДПС и Обединени патриоти се обединиха, за да запазят статуквото "}
{"url": "http://www.cross.bg/zarkov-koryptziya-institytzii-1601291.html", "text": "/КРОСС/  \"ГЕРБ ще продължат с театралното хвърляне на оставка, но до кога? До следващия гейт. Това заяви пред Нова телевизия зам.-председатрелят на ПГ на \"БСП за България\" и член на ИБ на НС на БСП Крум Зарков. По думите му България се намира в тежна политическа и институционална криза. Според него политическата криза трае вече години и се изразява в критично ниското доверие в ключови институции. и се е превърнала в институционална със серията оставки, включително с оттеглянето на човека, който трябва да проверява политиците за корупция. \"Апартаментгейт\"- капката, която преля чашата, е само върхът на айберга. Ясно е какъв проблем имаме - институциите по една или друга причина- законова, личностна- не успяват да се справят. Нежеланието на управляващите да признаят този проблем и да започнем реални мерки за противодействие е абсолютно необяснимо, особено след като са хора, включително премиерът Борисов, които са чувствителни към общественото мнение\", каза още той. Зарков попита- не се ли разбира, че хората не издържат и не става въпрос за завист за апартамент или някаква шега, а за прекомерност, непоносимост и за чувство на несправедливост. \"Ако продължават така да мижат пред истината, никой българин няма да спечели от това. Президентът направи единственото възможно в такава ситуация - да свика партиите, отговорните лица, да ги постави пред своята отговорност и да ги накара да започнат да работят по нов начин\", коментира той и допълни, че за съжаление управляващите не са били на висотата на тази задача и са отказали да подпишат декларация, която огромна част от българските граждани биха подписали. Социалистът подчерта, че дори не се е стигнало до разговор за последващите мерки, тъй като те са блокирали процеса при поставяне на диагнозата. Той припомни, че Дариткова заявява, че декларацията е била пълна с внушения, а Борисов прави преразказ с елементи на раздразнение, защото другият не му харесал и казва: \"Вижте показатели, как щеше да е възможно това да се случи, ако имаше такава корупция\". \"Това е отказ да е види реалността - може и да има икономически растеж, но той не е достатъчен за да догоним нашите европейски партньори, именно защото има корупция. Този растеж не стига до голяма група от хора, а само до някои, именно защото има корупция\", каза още той.Помолен да коментира събитията около КПКОНПИ, Зарков каза, че скандалът там е бил заложен преди година и половина в сбъркания като идея и като правомощия закон.   По думите му през няколко години се създават органи, които не работят и само се сменят имената и шефовете на тези звена, а трябва да се смени начинът на конституиране и действие. БСП е направила свое предложение за такъв орган, но то е било отхвърлено. \"Стратегията да се прави скандал, за да се заглуши друг скандал, е вредна.  При отсъствие на институции, към които имаме доверие, които да отсъдят- кой е крив и кой е прав , спорът е безкраен\", обясни Зарков. По думите му въпросът трябва да е- каква реформа предлага всяка партия в институциите, в начина на избор и назначаване на съответните институции.  ", "date": "2019.04.09", "title": " Крум Зарков: ГЕРБ продъжават с театрално хвърляне на оставки до следващия гейт"}
{"url": "http://www.cross.bg/chyprene-kostin-deiistviya-1601292.html", "text": "/КРОСС/  Днес, 9 април 2019 г., Специализираната прокуратура и КПКОНПИ, подпомогнати от служители на Дирекция „Жандармерия\" в МВР, започнаха действия по разследване на кмета на с. Чупрене Ваньо Костин.Досъдебното производство на Специализираната прокуратура е образувано през ноември 2018 г. въз основа на данни за незаконни действия на Костин по продажба на общински земи на дружества, свързани с негови родственици (баща, майка, брат, съпруга). Въпросните земи попадат в територията на бъдещия ски комплекс „Миджур\", чието изграждане в близост до Чупрене предстои.Извършват се претърсвания, изземвания и разпити на свидетели. ", "date": "2019.04.09", "title": "Прокуратурата разследва кмета на Чупрене за незаконни продажби"}
{"url": "http://www.cross.bg/tema-zashto-protest-1601273.html", "text": "/КРОСС/ Тема: Скандали и сигурност - каква е равносметката?Тема: Спорът за корупцията - заместник-председателят на Народното събрание Емил Христов;Тема: Биофермери излизат на протест пред Министерството на земеделието - от какво са недоволни?Тема: Военноморските сили на 140 - гост контраадмирал Митко Петев;Тема: Стари гари с нова визия - кога започва дългоочакваният ремонт на ж.п. гарите?Тема: Защо участниците в Консултативния съвет за национална сигурност не стигнаха досъгласие по мерките за борба с корупцията? Гост - вицепремиерът Екатерина Захариева.Тема: Колко са знаковите дела, завършили с присъди срещу организираната престъпност и корумпирани политици? В студиото - председателят на Апелативния специализиран наказателен съд Георги Ушев. Тема: Спира ли държавата окончателно строежа на небостъргача „Златен век\"?Тема: Уникална операция на бебе в „Пирогов\"! кои са докторите, спасили новоредно с рядка аномалия?Тема: На живо - очакват ли се порои и наводнения в Югозападна България?Тема: На живо: Биопроизводители излизат на протест пред Министерството на земеделието! Какви са исканията им? Тема: „Какво се случи на Консултативния съвет, свикан от президента?\". Гостува вътрешният министър Младен Маринов. Защо не се разбраха участниците в срещата - коментира и депутатът Крум Зарков от БСП.Тема: 88 евро за квадратен метър на първа линия край морето в Равда? Ще бъде ли продаден на безценица детският лагер, собственост на община Казанлък?Тема: Как  едно дете става жертва на системен психически тормоз и обиди в училище, а институциите приемат това за обикновено общуване между ученици?Тема: Биопроизводители излизат на протест. Защо твърдят, че производството на биопродукти у нас  ще бъде унищожено?Тема: 250 километра за под 48 часа през 5 планини - ще успее ли Кирил Николов-Дизела да постави поредния си рекорд?Тема: Кой и защо надраска рисунките на известни личности и политици по стените на къщите в село Старо Железаре? ", "date": "2019.04.09", "title": "Теми и гости в сутрешните блокове на телевизиите"}
{"url": "http://www.cross.bg/chasa-sofiyaot-provede-1601275.html", "text": "/КРОСС/ София.От 09.00 часа до 14.00 часа в Българската стопанска камара ще се проведе дискусия на тема „Бизнесът говори за... кръгова икономика\".***София.От 09.30 часа в заседателната зала в сградата на Висшия съдебен съвет ще се проведе заседание на Съдийската колегия.***София.От 09.30 часа ще се състои научна конференция „Ролята на Военноморски сили на Република България в защитата на националните ни интереси\".***София.От 09.30 часа в конферентната зала на Българска търговско-промишлена палата ще се състои международна конференция по проект ЕкоИнн Дунав - „Дунав: сътрудничество за иновации\". На събитието ще присъства Заместник-министърът на регионалното развитие и благоустройството Деница Николова.***София.От 09.45 часа в зала „Триадица\" на Гранд хотел София Фондът на фондовете и Фонд мениджър на финансови инструменти в България ще разкажат за работата си през погледа на техни експерти, партньори и крайни получатели.***София.От 10.00 втори състав на Комисията за защита от дискриминация ще проведе заседание по преписка, образувана по жалба на жена.***София.От 10.00 часа до 12.00 часа в хотел „Балкан\" в зала „Средец\" ще се проведе Четвърта годишна среща на Българския форум на бизнес лидерите. В събитието ще участва вицепремиерът и министър на външните работи Екатерина Захариева, министърът на икономиката Емил Караниколов, ръководителят на Представителството на ЕК Огнян Златев и др.***София.От 10.00 часа в Дома на Европа ще се проведе конференция на тема „Заплахата от външна намеса за изборите за Европейски парламент 2019\". Конференцията ще бъде открита от Росен Плевнелиев, президент на Република България (2012-2017) и Екатерина Захариева, заместникминистър-председател по правосъдната реформа и министър на външните работи.***София.От 10.00 часа в ОББ Галерия на ул. „Света София\" 5 ще се състои официалното представяне на изцяло нова функционалност на мобилното  банкиране ОББ Мобайл.***София.От 10.00 часа в Националния пресклуб на БТА ще бъде обсъден предложеният от Висшия адвокатски съвет проект на нов закон за адвокатурата - плюсове и минуси.***София.От 11.00 часа в Cosmos Coworking Camp ще се състои събитие, на което ще бъде обсъдено кариерното развитие на жените в България.***София.От 11.00 часа пети състав на Комисията за защита от дискриминация ще проведе заседание по преписка, образувана по жалба на С.Ц. от Враца, комплекс Младост.***София.От 11.00 часа пред Министерството на земеделието, храните и горите ще се състои протест на Българска асоциация биопродукти.***София.От 11.00 часа в зала 103 в сградата на МОСВ министърът на околната среда и водите Нено Димов ще представи промените в Закона за биологичното разнообразие, които ще бъдат внесени на заседание на Министерския съвет.***София.В 12.00 часа в сградата на Столичната община на ул. \"Московска\" 33 в официално фоайе кметът Йорданка Фандъкова ще връчи специален подарък на една от най-прогресиращите млади спортни звезди на България - Александра Фейгин.***София.От 12.00 часа в Залата на областна администрация на Софийска област на бул. „Витоша №6 , ет. 5, в присъствието на немския посланик Н.Пр. Херберт Салбер ще бъде връчен на областния управител Илиан Тодоров сертификат „Антикорупция\"- система за управление, сертифицирана по международния стандарт ISO 37001:2016 - „Системи за управление за борба с подкупването\".***София .От 13.30 часа на ул. „Граф Игнатиев\" между „Шишман\" и „Шести Септември\" (тротоара от към градината на храма „Свети Седмочисленици\") eкспертният съвет към НАГ ще разгледа на място различните предложения за ограничители по трасето.***София.В 13.30 часа в Руския културно-информационен център ще се състои детски празник по случай Деня на руската анимация.***София.От 14.00 часа в пети състав на Комисията за защита от дискриминация ще проведе заседание по преписка, образувана по жалба на Г.С. от София.***София.От 15.00 часа в ЦИК Движение \"ЗАЕДНО\" ще внесе своите документи се за регистриране за евроизборите.***София.От 15.00 часа до 17.00 часа народният представител от „БСП за България\" Ирена Анастасова и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.***София.От 15.00 часа пети състав на Комисията за защита от дискриминация ще проведе заседание по преписка, образувана по жалба на жена от София срещу НЗОК.***Варна.От 12.00 часа в клуба на АБВ във Варна на ул. „Христо Попович\", до Ботевата градинка ще се проведе пресконференция на областната организация на партията.***Варна.От 13.30 часа на ъгъла на ул. \"Съборни\" и ул. \"Ал. Рачински\", ще се състои официална церемония „Първа копка\" за успешен старт на строителномонтажните работи на обект в изпълнение на мероприятия за подобряване на достъпна среда\" по проект „Интегриран градски транспорт на Варна - втора фаза\".***Варна.От 14.00 часа в клуба на ПП ГЕРБ на ул. „Г. Бенковски\" №1 Марица Гърдева, председател на постоянната комисия „Туризъм, търговия и рекламна дейност\" към ОбС - Варна ще приема граждани.***Видин.От 11.00 часа в Крайдунавския парк - алеята, водеща от входа на паркинга на крепостта \"Баба Вида\" до фонтана кметът на Община Видин Огнян Ценков ще бъде гост на откриването на Алея на здравето.***Добрич.От 12.00 часа на пл. „Стария орех\" ще се състои инициатива „Водата - дарява живот на клетките\".***Крумовград.От 11.00 часа в заседателната зала на Общинския съвет „Дънди Прешъс Металс Крумовград\" ЕАД и Община Крумовград организират информационна среща за представяне и обсъждане на възможностите по проект „Фонд за подпомагане на микро, малки и средни предприятия натериторията на община Крумовград\".***Кюстендил.От 15.00 часа в залата на Община Кюстендил ще се проведе заседание на Районна избирателна комисия - Кюстендил.***Ловеч.От 16.30 часа в заседателната зала на хотел „Ловеч\" ще се проведе граждански диалог на тема образование.***Петрич.От 11.00 часа пред сградата на полицейското управление в града ще се състои церемонията по откриването на обновените сгради на РУП и РСПБЗН. В нея ще участва и министърът на вътрешните работи Младен Маринов. След церемонията, министър Младен Маринов ще посети ГКПП „Кулата\" и района на граничния пункт, където ще инспектира създадената организация за охрана на държавната граница. На събитието ще участва и министърът на отбраната Красимир Каракачанов.***Плевен.От 11.00 часа в пресклуба на БТА ще се състои пресконференция на адвокат Ярослав Димитров - председател на РИК-Плевен за предстоящите избори з Европейски парламент.***Русе.От 11.00 ч. в зала „Свети Георги\" на Областна администрация Русе ще се проведе заседание на Постоянната комисия по заетост към Областния съвет за развитие.***Силистра.От 11.00 часа в хотел „Данубе\" министърът на регионалното развитие и благоустройството Петя Аврамова ще участва в дискусия за регионално развитие и европейска солидарност.*** Шумен.От 16.00 часа пред зала „Арена Шумен\" ще бъде разкрита информационна борса за набиране на войници и матроси за Българската армия. От 17.00 до 18.00 часа присъстващите ще видят демонстрация на умения на военнослужещи с въоръжение и техника. В Шумен национална кампания „Бъди войник\" ще завърши с концерт в зала „Арена Шумен\" от 18.30 ч. ", "date": "2019.04.09", "title": "Предстоящи събития на 9 април"}
{"url": "http://www.cross.bg/obyavyava-voiina-purviyat-1601272.html", "text": "/КРОСС/ 193 г. - Септимий Север е обявен за римски император.1387 г. - Османският владетел Мурад I превзема Солун.1413 г. - Хенри V е коронован за крал на Англия.1609 г. - Започва масовата депортация на остатъците от мавританско население на територията на кралство Испания - Изгонването на мориските.1667 г. - В Париж се организира първата в света публична художествена изложба.1865 г. - Американска гражданска война: Главнокомандващият войските на Конфедерацията ген. Робърт Лий се предава на командващия войските на Севера ген. Юлисис Грант.1866 г. - В САЩ е приет Закон за гражданските права, който предоставя равни права на всички граждани на САЩ, с изключение на индианците.1867 г. - Сенатът на САЩ ратифицира договор с Русия за покупката на Аляска.1877 г. - Провежда се заседание на екзархийския синод, на което Панарет Пловдивски и Григорий Доростоло-Червенски предлагат на Антим I сам да се откаже от заемания пост.1916 г. - Първата световна война: Германската армия започва третата си офанзива в битката при Вердюн.1928 г. - Ислямът е обявен за официална религия в Турция.1930 г. - В Ню Йорк е направена първата публична демонстрация на видеотелефона.1937 г. - С кацането си в Лондон „Камикадзе\" на фирмата „Мицубиши\" става първият японски самолет, летял до Европа.1940 г. - Втората световна война: Нацистка Германия започва Операция „Везерюбунг\", при която нахлува в Дания и Норвегия.1940 г. - Започва битката за град Нарвик, продължила до 8 юни същата година.1945 г. - Заради участието си в заговор срещу Хитлер е екзекутиран германският адмирал Вилхелм Канарис.1963 г. - Уинстън Чърчил става първият чужденец, получил званието почетен гражданин на САЩ.1963 г. - Основана е канадската музикална компания „Мюзик Канада\".1967 г. - Първият Боинг 737 извършва първия си полет.1969 г. - Извършен е първият изпитателен полет на свръхзвуковия самолет „Конкорд\".1970 г. - Пол Макартни обявява официално разпадането на легендарната група „Бийтълс\".1989 г. - Съветската армия репресира антисъветски демонстрации в Тбилиси.1990 г. - Унгарският демократичен форум идва на власт в резултат на избори след 40 години комунистически режим.1991 г. - Грузия обявява независимостта си от Съветския съюз.1992 г. - Консервативната партия на Джон Мейджър печели на изборите в Обединеното кралство.2002 г. - Елизабет - кралицата-майка на Обединеното кралство, е погребана в Уестминстърското абатство.2003 г. - Война в Ирак (2003): Американските войски завладяват Багдад.2005 г. - Чарлз (принц на Уелс), сключва брак с Камила Паркър-Боулс.2008 г. - Бившата югославска република Македония обявява, че ще постигне компромис с Гърция, като промени своето име на Република Нова Македония.  ", "date": "2019.04.09", "title": "9 април в историята"}
{"url": "http://www.cross.bg/ministur-beshe-znak-1601321.html", "text": "/КРОСС/  България е отложила планирано за днес посещение на турския външен министър Мевлют Чавушоглу, заяви пред Би Ти Ви вицепремиерът и министър на външните работи Екатерина Захариева.Визитата е отложена като дипломатически знак след създалата се ситуация с неговото изказване, че Турция се е намесила в промените в Закона за вероизповеданията.„Изказването, което чухме преди изборите, в предизборна кампания разбирам, със сигурност беше неприемливо за нас. Имах възможност в кулоарите съвсем за кратко да разговарям с него - всичките министри бяхме, с изключение на британския - във Вашингтон по повод 70 години НАТО. Той отново подчерта, че погрешно е преведен, на турски думата била друга, натиск не бил оказвал. Да кажем, че това беше някакъв тип извинение. Вижте, това е дипломатически знак. Дипломацията има различни варианти за реакция и това е един от тях!\", каза Захариева.Захариева отказа да отговори на въпроси на БНР за отложената визита. ", "date": "2019.04.09", "title": "Посещението на Чавушоглу у нас е отложено заради изказването му за намеса във вътрешните ни дела "}
{"url": "http://www.cross.bg/bivsh-prof-mihail-1601274.html", "text": "/КРОСС/  Ген. Васил Василев, председател на Комисията по етика и феърплей към БФС, бивш директор на Национална полицияГорица Грънчарова-Кожарева, зам.-председател на Сметната палатаДаниела Панайотова, бивш депутат от ГЕРБ в 43-ото НСПроф. д-р Димитър Стойков, бивш кмет на ПлевенМихаил Александров, състезател по плуванеСт.н.с. д-р Михаил Букурещлиев, композитор, диригент, фолклористДоц. Николай Алексиев, художникПроф. Петко Радев, музикант   ", "date": "2019.04.09", "title": "Рождениците на 9 април"}
{"url": "http://www.cross.bg/bila-ivancheva-mladost-1601320.html", "text": "/КРОСС/  Името на фирма „Артекс\" излезе и по делото срещу кметицата на „Младост\" Десислава Иванчева. При обясненията си - на финала на делото за корупционната афера в столичния район, тя обяви, че фирмата е била едно от първите, подала сигнал срещу нея в Икономическа полиция.Иванчева заяви, че когато е влязла в кметството, „Артекс\" са имали около десетина сгради в квартала. До ареста ѝ преди година тя не била подписвала ново разрешително за строеж, но призна, че се е виждала с представители на строителната фирма, каквато била практиката ѝ при всеки бизнесмен с инвестиционни намерения.Отстранената кметица на „Младост\" постави фирмата в групата от инвеститори, недоволни от правилата, които въвела с екипа си след спечелването на частичните местни избори.\"Предварително се отстранява кмета, за да може да си правят кой каквото иска. Ние си свършихме съвестно работата. Нормално е, когато някой разбута комфорта на хората, които не работят законово, да се опитат да го отстранят. Това е\". ", "date": "2019.04.09", "title": "Иванчева обяви, че „Артекс“ е била от първите, подали сигнал срещу нея "}
{"url": "http://www.cross.bg/inovatzii-sutrydnichestvo-palata-1601276.html", "text": "/КРОСС/  Заместник-министърът на регионалното развитие и благоустройството Деница Николова ще вземе участие в международната конференция  на тема: \"Дунав: Сътрудничество за иновации\". Тя ще се състои днес- 9 април, от 09.30 часа, в сградата на Българска търговско-промишлена палата в София (ул. „Искър\" 9).Форумът се организира от Търговско-промишлената палата - Враца по проект \"Еко-иновативно свързан Дунавски регион\", финансиран от Програмата за транснационално сътрудничество „Дунав\" 2014-2020 г.Основна цел на проекта е да повиши сътрудничеството между иноваторите от областта на еко-иновациите със специален акцент върху развитието и прилагането на еко-технологиите в Дунавския регион. ", "date": "2019.04.09", "title": "Зам.-министър Деница Николова ще участва в международната конференция  на тема: \"Дунав: Сътрудничество за иновации\""}
{"url": "http://www.cross.bg/brekzit-sporazymenie-predade-1601278.html", "text": "/КРОСС/  Говорител на британското правителство каза, че Обединеното кралство определя 23 май за дата на провеждане на европейските избори. Той допълни, че Обединеното кралство изразява надежда, че няма да се наложи да организира действително този вот, предаде Франс прес.\"Намерението на британското правителство продължава да е страната да напусне Европейския съюз със споразумение и да приеме необходимото законодателство за това преди 22 май, за да не се налага да участваме в изборите, които тогава ще бъдат анулирани\", каза говорителят.Той уточни, че предприетата стъпка за определяне не дата се изисква от закона, допълва Ройтерс.\"Това не прави тези избори неизбежни, защото напускането на ЕС преди датата на изборите автоматично премахва задължението да участваме в тях\", допълни говорителят.Докъде стигнаха преговорите за БрекзитКонсервативното правителство не предложи на лейбъристката опозиция никакви конкретни промени в своя план за Брекзита по време на продължилите няколко дни преговори за постигане на компромис. Това заяви днес лидерът на британската Лейбъристка партия Джереми Корбин, цитиран от Ройтерс и Асошиейтед прес.\"Проблемът е, че не личи правителството да прекрачва първоначалните си червени линии\", каза той пред репортери. Корбин добави, че утре предстои нов кръг преговори между неговата партия и правителството, но подчерта трябва да има \"придвижване\".\"Поставих въпроса за митническия съюз с Европейския съюз, за достъпа до пазарите и особено за защитата на правата на потребителите, за околната среда и правната на работещите\", каза лейбъристкият лидер. Но по думите му от страна на управляващите все още няма дадени гаранции по тези въпроси.Междувременно главният европейски преговарящ по въпросите на Брекзит Мишел Барние заяви днес в Дъблин, че се надява междупартийните кризисни преговори в Лондон да доведат до положителна развръзка и тя да позволи на екипа му да се придвижи \"изключително бързо\" към договарянето на по-амбициозни условия за бъдещите отношения на Великобритания с ЕС, предаде Ройтерс.\"Всички се надяваме тези преговори да имат положителна развръзка. Многократно преди това съм казвал, че можем да бъдем много по-амбициозни в бъдещите си отношения с Обединеното кралство\", каза Барние на пресконференция в Дъблин с ирландския премиер Лио Варадкар.\"Политическата декларация към сделката за Брекзит предлага редица възможни развръзки, включително митнически съюз. Готови сме да дадем това да се разбере още по-ясно, ако ще бъде от помощ, и тази работа да може да бъде свършена изключително бързо\", добави той.Барние заяви, че какъвто и да е сценарият за Брекзит, ЕС на 27-те ще подкрепи изцяло Ирландия, предаде Франс прес.Той подчерта, че в случай на Брекзит без споразумение, ЕС няма да започне търговски преговори с Лондон, докато въпросът с ирландската граница не бъде уреден.Ирландският премиер Лио Варадкар каза, че е уверен, че Европейските лидери ще се споразумеят тази седмица да отпуснат на Великобритания отсрочка на датата за напускане от блока, предаде Асошиейтед прес.По повод Брекзит ирландският министър на външните работи Саймън Ковини написа в Туитър, че ЕС и Великобритания ще работят заедно, \"за да постигнат справедлив и организиран Брекзит, при който интересите на ЕС и Ирландия да бъдат защитени и същевременно да бъде зачетено Обединеното кралство\", предаде ДПА.Министърът на външните работи на Люксембург Жан Аселборн пък сравни днес подхода на Великобритания към Брекзит с изстискването на паста за зъби.\"Британците превърнаха \"Брекзит със споразумение\" в \"Брекзит без споразумение\" и сега искат да превърнат \"Брекзит без споразумение\" обратно в \"Брекзит със споразумение\", каза Аселборн. \"Това е като пастата за зъби. Лесно е да я изстискаш от тубичката, но не и да я върнеш обратно\", добави той.Премиерът на Холандия Марк Рюте пък съобщи, че днес е обсъдил по телефона с британския премиер Тереза Мей нейното ново искане за допълнително отлагане на Брекзит, предадоха Ройтерс и Асошиейтед прес.Рюте написа в \"Туитър\", че за лидерите от ЕС, когато по-късно тази седмица обсъждат заявката на Мей за отлагане до 30 юни, ще е изключително важно да знаят \"кога и на каква база Обединеното кралство ще ратифицира споразумението за напускане\". Той добави, че \"положителното решение зависи и от гаранциите на Обединеното кралство за искрено сътрудничество\".В Европа има опасения, че някои британски политици, които са за напускане на ЕС без споразумение, може умишлено да пречат на вземането някои политически решения, докато Великобритания е още член на блока. Миналата седмица консервативният депутат Джейкъб Рийс-Мог - отявлен привърженик на Брекзит - каза, че Лондон може използва оставащото му време, за да налага вето върху увеличаването на бюджета, предложението за създаване на европейска армия и приемането на нови членове.Същевременно председателят на Европейския съвет Доналд Туск каза, че е обсъдил с Мей предстоящата извънредна среща на ЕС по въпроса за Брекзит, насрочена за 10 април, предаде ТАСС. Туск не навлезе в подробности. ", "date": "2019.04.09", "title": " Британското правителство насрочи дата за евроизборите "}
{"url": "http://www.cross.bg/tyrtziya-s-prezident-1601277.html", "text": "/КРОСС/  Руският президент Владимир Путин заяви, че Москва и Анкара може да пристъпят към разработката и производството на високотехнологична военна техника, предаде ТАСС.\"Ние напълно можем да пристъпим към съвместно разработване и съвместно производство на високотехнологична военна техника\", каза Путин на пресконференция след преговорите с руския президент Реджеп Тайип Ердоган, който му гостува в Москва.Руският президент заяви, че е обсъдил с турския си колега темата за доставката в Турция на противовъздушни ракетни системи S-400 (на снимката), както и други настоящи и бъдещи проекти за военно-техническо сътрудничество на двете страни.\"Обсъдихме състоянието на сътрудничеството между Русия и Турция във военно-техническата сфера, по-специално изпълнението на договора за снабдяване на Турция с противоракетни ракетни системи S-400 \"Триумф\". Стана дума и за други настоящи и бъдещи проекти в рамките на военно-техническото сътрудничество\",  каза Путин на пресконференция след разговорите си с турския президент.На общата пресконференция Ердоган пък заяви, че покупката на S-400 от Русия е суверенно право на Турция. Ние вече сме подготвили пътна карта за реализиране на сделката за S-400, направихме съответните стъпки, всичко вече е завършено, каза турският президент.Ако ние сме се договорили вече и сме подписали това споразумение, естествено ние ще продължим да се придвижваме напред. Това е наше суверенно право, това е наше решение, никой не може да иска от нас да се откажем от него, каза той. Според Ердоган първите доставки на С-400 се очакват през юли, допълва Франс прес.През ноември 2016 г. стана известно, че Турция и Русия преговарят за доставка на S-400. През септември 2017 г. Москва потвърди сключването на договора. Тогава Ердоган каза, че вече е извършено авансово плащане по договора. САЩ все още се опитват да попречат на Турция да закупи S-400, за да могат да продадат своите системи \"Пейтриът\".Американското правителство призова Турция да избере между руските системи и американския изтребител F-35, който Турция също иска да купи. САЩ преустановиха миналата седмица временно доставката на Турция на оборудване за тези самолети, но обучението на турски пилоти продължава. ", "date": "2019.04.09", "title": "Русия и Турция ще разработват високотехнологично оръжие"}
{"url": "http://www.cross.bg/radev-prezidenta-pokazvat-1601279.html", "text": "/КРОСС/ Консултативният съвет по национална сигурност вчера е водеща тема на столичните издания. „Като пълен провал определиха участници в свиканото от президента Румен Радев заседание на Съвета, посветено на корупцията\", пише вестник „Труд\". Политици настръхнаха от твърдението на Радев, че държавата е абдикирала и не работи, отбелязва изданието и уточнява, че участниците в заседанието са отхвърлили проекта за решение, подготвен от президента.„Вместо да отпусне напрежението, очаквано Съветът го нагнети още повече\", пише „24 часа\". Вестникът извежда като акценти настояването на Борисов да се публикува стенограмата от заседанието, както и твърдението на премиера, че предложената от Радев декларация е предизборен подарък за Корнелия Нинова. „Политиците се счепкаха за контрола върху борбата с корупцията\" е заглавието на вестник „Сега\", според който заседанието е показало, че призивите за противодействие на корупцията са само параван за борбата за власт.Вестник „Дума\" извежда в заглавие думите на президента Радев, че държавността е в криза.„Ваксините са важни за 80% от хората у нас, 1 милион виждат световна конспирация в задължителната ваксина\", показват данни от национално проучване на Изследователски център „Тренд\" по поръчка на „24 часа\". Резултатите показват още, че докато за две трети от българите имунизациите са безопасни, то 20% от хората с висше образование не споделят това мнение.„От 500 до 1000 лева излиза изпитният туризъм на кандидат-студентите по медицина, право и информатика, на които най-често се налага да обикалят от град на град, за да се явяват на приемни изпити\", показват изчисления на „Монитор\". Вестникът посочва още, че за първи път за втора задължителна матура най-много ученици са избрали тази по английски език.Екскурзията около Великден в Париж излиза колкото почивка в Банско, показва проверка на „Телеграф\". Екскурзия до Дубай със седем нощувки излиза по-изгодно, отколкото 5 дни във Велинград, пише още вестникът.„Космическият полет е много скъп, но ако зад него застане държавата, има шанс\", казва в интервю за „Труд\" първият български космонавт Георги Иванов. На 10 април се навършват 40 години от началото на първия полет на българин в Космоса. По този повод в София ще се срещнат първите космонавти от 5 европейски страни. ", "date": "2019.04.09", "title": "Преглед на вестниците "}
{"url": "http://www.cross.bg/dymi-taka-vsichki-1601280.html", "text": "/КРОСС/ \"МОИТЕ ДУМИ\"\"Скъпи мои приятели, почитатели, съмишленици! Скъпа моя публика! Отвореното писмо, което тъй пламенно въздигна страстите и вълненията в обществото не се отнася до вас. И то неслучайно е озаглавено НЕПРИЯТЕЛИ МОИ.И надявам се повече обърквания в тая посока да няма...Тъй като наистина объркването в нашата мила татковина все повече се задълбочава, ще се опитам да раздухам тия душевни мъгли, та да стане малко по-слънчево и топличко в сърцата. А сега на въпроса ЗА КОГО СЕ ОТНАСЯ отвореното писмо.Написах всички мои думи не с обида, детинско сърдене, яд или гняв. Не. Написах ги с възмущение, но и с надежда. Възмущение от многото случаи през годините на творческия ми път, когато научавах, усещах и чувах завистта. За страстта на човека да омаловажи, оплюе, заклейми, да принизи, охули и пренебрегне. Възмущавах се от непонятната за мен необходимост НЕЩО ДА СЕ КАЖЕ НА ВСЯКА ЦЕНА И НА ВЪПРЕКИ.На сцената съм от почти 30 години и през цялото време слушах и гледах внимателно КОЙ КАКВО КАЗВА, НО И КОЙ КАКВО ПРАВИ. Учех се и стремях да бъда от тези, които ПРАВЯТ и съм негодувал към онези, които само говорят. Много жалко, че те хич не са малко. И понеже много глупости се изприказваха, а аз много дълго мълчах, реших да си кажа какво мисля за гореспоменатата категория хора И ЕТО, КАЗАХ СИ ГО. КАЗАХ ИМ, ЧЕ СА ДЪРДОРКОВЦИ. АМИ ТАКИВА СА.Веднага бързам да премахна друго объркване - защо не съм бил посочил имена. Ами, защото това не е жалба в съда ИЛИ ДОНОС, това е ОТВОРЕНО ПИСМО. Който трябваше се разпозна, други пък изненадващо се припознаха и много се объркаха. Защо стана така? Защото прочетоха една истина и им стана обидно. Истината за това КОЙ КОЛКО МОЖЕ И КОЛКО НЕ МОЖЕ. Истината, която тревожи всеки един човек. И другата истина, касаеща най-вече стъкмителите от жълтите медии, а именно ИСТИНАТА ЗА БЕЗПОЛЕЗНОТО СЪЩЕСТВУВАНЕ. И всички се обидиха. Ами обиждайте се, ваше право е. Подскочиха, как съм могъл да използвам такива думи. Да, думите ми са силни, крайни, но това са думите, които изразяват моето, повтарям МОЕТО отношение. Нима не съм достатъчно ясен и конкретен? Разбира се, че можех да използвам други думи, но нямаше да е справедливо, защото хората, издаващи жълтата преса, не заслужват други думи и пак бих им казал ВАС ВИ НЯМА. ПОМИСЛЕТЕ НАД ТОВА КАК ДА ВИ ИМА... СТРУВА СИ, ВЪПРЕКИ ЧЕ СЕ СЪМНЯВАМ способни ли сте да мислите...На тези, които завиждате, ще открехна прозорчето да влезе малко чист въздух. Замисляли ли сте се, че завистта е много интересно, душевно явление? А именно - ЗАВИЖДАТЕ, ЗАЩОТО ХАРЕСВАТЕ, НО ПОРАДИ НЕОВЛАДЯНАТА ГОРДОСТ, НЕ ИСКАТЕ ДА ГО ПРИЗНАЕТЕ ДОРИ НА СЕБЕ СИ. ПАРАДОКС - МРАЗИШ, ЗАЩОТО ОБИЧАШ... Нищо, човешко е.На ония, които от години артикулираха полубудни от безсилие, това което правя ТЕАТЪР ЛИ Е, НЕ Е ЛИ, ШОУ ЛИ Е... КАКВО Е.Каквото и да е, бе хора, въпросът не е КАКВО Е? Въпросът, който би трябвало да си зададете, е КАК въздейства. Ама това сега филм ли е, не е ли? Телевизионен театър ли е, какво е? Мойто си е. Точка. Копаете в грешната посока. Преди да определяте и дефинирате, пробвайте да се зарадвате на нещо. Пробвайте също така да покажете нещо. Схванахте ли? Не да казвате, а да показвате.Професор Азарян, когото винаги ще споменавам, ни учеше така: \"НЕ \"МИ ОБЯСНЯВАЙ, КАЧИ СЕ НА СЦЕНАТА И ГО НАПРАВИ!!Така че, хайде! Нали сме демокрация, качете се на сцената в зала 1 на НДК или в АРЕНА АРМЕЕЦ и покажете какво можете! Аз мога толкова, а вие? О, извинете, забравих, колко презирате вкуса на народа. Най-лесно е да се обвинява публиката. Какво й е на публиката?! А, забравих, че искате да я превъзпитате с фестивалните си спектакли...Вземете една камера и снимайте! Живейте, горете, успявайте, проваляйте се, борете се! Само не ми обяснявайте кое е кино, кое е театър и кое не е! И не се обиждайте, че ще се разплача!Ето, към всички вас бяха моите думи. Прочетете ги пак внимателно и объркването ще се стопи!Има и объркване кой е бездарен и кой не е. На наивности ли ще си играем? Много добре знаете кое какво е, но пак идва гордостта. Няма нищо лошо, нито срамно в това да нямаш някои дарби. Аз например не мога да рисувам и нямам проблем с това. Успокойте се! \"Има място за всички под слънцето\", каза Дъстин Хофман. Гледайте си градинката и не тракайте със зъби на висок глас кое какво е! Кой бил халтураджия, кой колко пари изкарвал, каква кола карал... Изкарайте и карайте и вие! Преди да лепнете етикета ХАЛТУРА, погледнете публиката! Всички ония лекари, адвокати, банкери, учители, компютърни специалисти, студенти, пенсионери и множеството интелигентни хора! Попитайте ги защо са дошли на моята халтура!?Направете Вашата АНТИХАЛТУРА! Поканете ме на премиера! Ще се зарадвам от сърце, ако ме развълнувате и ще ви стисна ръката. Обещавам.Завършвам това обръщение с надеждата повече да градим, отколкото да празнословим.Относно критиката - тези, чиято критика ценях и жадувах, вече не са между живите, така че критикувайте смело! Знам, че имате много време за това. Дано и да ви плащат добре. Но едва ли...С това разяснение затварям страницата на цялата история и ви каня на моята халтура във ВЪЗГЛЕДИТЕ НА ЕДИН УЧИТЕЛ ЗА НАРОДНОТО ТВОРЧЕСТВО на 11 май в зала 1 на НДК, което ще се представи за 16-и път на тая сцена и за 495-и път, откакто е създадено.\"КАМЕН ДОНЕВ ", "date": "2019.04.09", "title": "Камен Донев: Аз мога толкова, а вие?"}
{"url": "http://www.cross.bg/ima-dymi-1601270.html", "text": "/КРОСС/  Има думи, които и с черпак мед не можеш да преглътнешАрменска поговорка", "date": "2019.04.09", "title": " Има думи"}
{"url": "http://www.cross.bg/evpsihiii-kesariya-vsichki-1601271.html", "text": "/КРОСС/  Свети мъченик Евпсихий се родил в Кесария Кападокийска. Възпитан бил още от детство в духа на християнската вяра. Той бил човек богат, знатен и почитан от всички. Когато достигнал пълнолетие, той се оженил. Денят на сватбата му съвпаднал с годишния празник в чест на езическия идол Фортуна (щастие). По това време управлявал император Юлиан Отстъпник (361-363 г.). Когато посещавал града, той всеки път извършвал тържествено жертвоприношение в капището на този идол. На неговия пример подражавали всички езичници. Те търсели различни поводи да извършват тържества в чест на този бог. През време на сватбеното угощение Евпсихий забелязал големи тълпи от езичници, които отивали към капището за жертвоприношение. В сърцето му пламнала свещена ревност по Бога. Той взел със себе си няколко християни, отишъл и счупил идола и разрушил капището.За тази му постъпка веднага съобщили на императора. Евпсихий знаел какво го очаква. Затова раздал имота си на бедните и чрез пост и молитви започнал да се подготвя за предстоящия му мъченически подвиг. Като узнал за станалото в Кесария Кападокийска, Юлиан бил обхванат от голям гняв и решил да отмъсти не само на Евпсихий, но и на всички християни в целия град. Жителите на Кесария той обложил с големи данъци, лишил града от привилегиите, които имал като главен град на областта и поискал незабавно да бъде възобновено разрушеното капище. Евпсихий бил подложен на страшни мъчения. Окован във вериги, той бил хвърлен в тъмница. Често го извеждали и жестоко го мъчели по различни начини. Той обаче мъжествено понасял всички страдания и твърдо изповядал вярата си в Христа Иисуса. Дълго време продължили тези изтезания, но мъченикът останал непоколебим в своите християнски убеждения. Най-после той бил посечен с меч. Идолското капище обаче не било въста-новено, защото император Юлиан заминал на война с персите и повече не се върнал в Кесария Кападокийска, а по-късно върху гроба на мъченика бил издигнат великолепен храм.  ", "date": "2019.04.09", "title": "Св. мчк Евпсихий"}
{"url": "http://www.cross.bg/suvet-prezidenta-politologut-1601295.html", "text": "/КРОСС/  Разминаването в изказванията на участниците след вчерашния КСНС при президента идват от това, че едно се говори на самия съвет, а след това като излязат пред медиите, политиците използват възможността на гърба на КСНС да наговорят най-различни неща. Това каза в сутрешния блок на БТВ „Тази сутрин\" политологът Румяна Коларова. Този съвет беше особен и с нещо друго - по принцип технологията на Консултативния съвет предполага да се постигне някакво съгласие, да се постигне някаква обща декларация. В случая понеже такава позиция нямаше, всеки беше свободен да говор каквото си иска и да си прави каквито си иска интерпретации, каза още Коларова.При много президенти и особено при президента Радев много трудно се постига обща декларация на политическите сили след провеждането на Консултативни съвети. Това каза от своя страна политологът Мария Пиргова. Според нея не е тайна конфликта между изпълнителна и президентска власт и неразбирането по много въпроси. Декларацията, която трябва да излезе след подобен съвет, тя е политическа и тя трябва да съдържа минимум съгласие примерно за нов състав на КОНПИ или пък нов закон за антикорупция, както искат БСП и президента. Според политологът, настоящият закон е показал, че не действа и че имаме един Параграф 22 - тези, които трябва да разследват, се избират от разследваните, от самото НС. ", "date": "2019.04.09", "title": "Политолози: Имаше разминавания в изказванията на участниците в КСНС"}
{"url": "http://www.cross.bg/zhult-oblasti-duzhd-1601282.html", "text": "/КРОСС/  Жълт код за значителни валежи от дъжд е обявен в много области от западната половина на страната.Очакват се количества дъжд от 25 до 35 литра на квадратен метър, а в отделни, главно планински райони на Югозападна България са възможни и повече.Вечерта валежите ще отслабват. ", "date": "2019.04.09", "title": "Жълт код за значителни валежи в 16 области "}
