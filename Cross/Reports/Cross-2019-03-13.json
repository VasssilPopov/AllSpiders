{"url": "http://www.cross.bg/internet-novini-tzenzyra-1599004.html", "text": "/КРОСС/ Горната камара на руския парламент одобри глоби за лица, които обиждат властта или разпространяват фалшиви новини в интернет, като пренебрегна предупрежденията от критици, че мярката може да отвори пътя към пряка държавна цензура върху инакомислието, предаде Ройтерс.Текстовете, които трябва само да бъдат подписани от президента Владимир Путин, за да станат законни, получиха широка подкрепа в горната камара, въпреки че хиляди хора участваха в улични протести срещу затягането на ограниченията върху интернет, отбелязва агенцията.Съветът на федерацията прие два закона за блокирането в интернет на материали, оскърбяващи обществото, държавните символи и институции на властта в Русия, и на недостоверни и изопачаващи фактите новини.Първият текст предвижда глоби до 100 000 рубли (1525 долара) за демонстриране на \"грубо неуважение\" в интернет към държавата, властите, обществото, руското знаме и конституцията. Повторни нарушения могат да се наказват с арест до 15 дни.Вторият документ дава на властите право да блокират сайтове в интернет, ако те не спазват искания да отстранят информация, която държавата сметне за фактологически невярна. Физически лица могат да бъдат глобявани до 400 000 рубли (6100 долара) за разпространяване на фалшива информация онлайн, която предизвиква \"масово нарушаване на обществения ред\".Депутатът Андрей Клишас от партията \"Единна Русия\", който е един от авторите на законопроектите, даде като пример фалшиви съобщения, които значително преувеличили броя на жертвите на фаталния пожар в търговски център в Сибир м.г. Това според него показва необходимостта да се води борба срещу фалшивите новини.Руският Съвет за човешките права и група от над сто писатели, поети, журналисти и правозащитници призоваха вчера горната камара на парламента да отхвърли законите. Видни личности от сферата на културата публикуваха открито писмо, в което посочват, че законопроектите са неконституционни и представляват \"открито въвеждане от управляващите на пряка цензура в страната\".Кремъл отрече новите закони да представляват цензура. \"Нещо повече, сферата на фалшивите новини, обиди и др., се регулира доста твърдо в много страни по света, включително Европа, затова е необходимо да направим същото и в нашата страна\", каза президентският говорител Дмитрий Песков. ", "date": "2019.03.13", "title": "Руският парламент одобри нови глоби за обиди срещу властта"}
{"url": "http://www.cross.bg/leva-stazh-pensiya-1598979.html", "text": "/КРОСС/ Дълг от близо 30 000 лева, които НОИ търси от болна възрастна пловдивчанка да бъде опростен от президента, ще гласува пловдивският Общински съвет. Това сочат документите, входирани за заседанието на местния парламент тази седмица.С разпореждане от 31 януари 2000 година на жената е отпусната лична пенсия за осигурителен стаж и възраст - пожизнено по член 46 а от отменения Закон за пенсиите при навършена възраст 53 години и 11 месеца и осигурителен стаж за втора категория труд 14 години 6 месеца 7 дни и трета категория труд 7 години 5 месеца и 12 дни.Във времето е направена проверка на документацията, от пенсионерката е изискано отново да предостави документи, удостоверяващи трудовия стаж във основа на които е отпусната пенсия. От тях, обаче, инспектиращите не успели да потвърдят осигурителния стаж и според разпореждане от 2016-та година отменили отпуснатата й през 2000 година пенсия, настоявайки парите да бъдат възстановени с лихвите.Молбата е за опрощаване на задължения в размер на 29 512 лева, за което, обаче, се иска и становището на пловдивския ОбС. След проверка в Местни данъци такси става ясно, че жената няма задължения, не притежава автомобил, собственик е на 30 квадрата жилище и 200 квадрата двор. Към момента размерът на пенсията е 176,46 лева, от тях 25,21 лева се удържат. Това са и единствените доходи на пловдивчанката. Отделно - тя има множество заболявания, които  закупуването на лекарства. Всичко това прави погасяване на дълга невъзможно, а удръжките от пенсията я поставят в трудно за съществуване положение.Становището на НОИ - Пловдив е за неопрощаване на дълга, защото не е доказала зачетения при отпускане на пенсията осигурителен стаж и доход, но становището, което ОбС - Пловдив трябва да приеме е обратното. ", "date": "2019.03.13", "title": "НОИ тормози болна пловдивчанка със 176 лева пенсия заради административна грешка"}
{"url": "http://www.cross.bg/serdika-tzentur-poveche-1598987.html", "text": "/КРОСС/ Майстори-занаятчии ще представят над 30 традиционни български занаята в Сердика Център. Между 15 и 17 март, на ниво -1, всеки посетител ще може да се запознае и да се докосне до някои от занаятите с дългогодишна история. По време на занаятчийския уикенд всеки ще има възможност да сътвори свое традиционно българско произведение, както и да види истински стан и грънчарско колело. Сред най-интересните занаяти, които ще бъдат представени през уикенда, се нарежда шекерджийството. Това е стар и любим български занаят, с който мнозина свързват детството си и шарените панаири, гостуващи във всеки град. Посетителите на Сердика Център, които не могат да устоят на сладките изкушения, ще имат възможността да опитат автентичния вкус на захарните петлета и захаросаните ябълки. Пенка Петрова се занимава с този „вкусен\" занаят вече няколко години и продължава да усъвършенства рецептите си, като добавя различни аромати в близалките и измисля нестандартни форми - елхички с вкус на зелена ябълка и мента, украсени със захарни пръчици и кокос, и ябълки, посипани със \"сняг\" от кокос. Сред продукцията й има и бели захарни пръчици без боя за хора, които предпочитат по-здравословните храни. За всички дами, които ценят уникалните бижута, в Сердика Център ще ги очаква майстор в рисуването и гравирането на украшения от стъкло и кристали. Борислав Коруджиков ще представи уникални, изцяло ръчно изработени - три или повече пластови бижута. Всяко едно от тях се обработва на ръка, минавайки през миниум четири различни фракции (едрини) на шлифоване, след което се полира - последният етап, придаващ бляскавия завършек на всяко неповторимо творение. Многобройните нюанси на цветния витраж, в съчетание с някои нюанси на кристално огледало, по-екстравагантните форми и така прецизната ръчна обработка превръщат всяко бижу в шедьовър.Музиката също ще завладее Сердика Център през уикенда. Майсторът Пламен Петракиев ще демонстрира пред почитателите на българския фолклор как се изработват сувенирни български народни музикални инструменти (гайда и тъпан) и ще разкаже повече за този вълнуващ занаят. Посетителите на търговския център ще научат повече за това как се изработват и реставрират автентични музикални инструменти като кавал, гайда, тъпан, тамбура, двоянка, дудук, цафара и бозук.Събитието подкрепя Регионална занаятчийска камара - София, които насърчават развитието на занаятите в България.", "date": "2019.03.13", "title": "Български традиционни занаяти оживяват този уикенд "}
{"url": "http://www.cross.bg/pozhar-golyam-paradaiis-1599005.html", "text": "/КРОСС/ Голям пожар гори в момента до мол Парадайс. На 500 метра от сградата са се запалили вторични суровини и огънят продължава да се разраства. На място вече има коли на пожарната, които се опитват да стигнат до мястото на пожара. \n\t\t\t\t\t ", "date": "2019.03.13", "title": "Голям пожар до мол Парадайс (видео)"}
{"url": "http://www.cross.bg/dolara-detzata-hufman-1598991.html", "text": "/КРОСС/ Над 40 души, сред които - холивудски актьори и бизнесмени, бяха обвинени за участие в мащабна незаконна схема за прием в престижни колежи, съобщи Би Би Си. Според властите, обвиняемите плащали подкупи в размер на няколко милиона долара, за да могат децата им да бъдат приети в елитни учебни заведения като Йейл и Станфорд.Сред замесените е звездата от сериала \"Отчаяни съпруги\" Фелисити Хъфман.Схемата била ръководена от 58-годишния Уилям Сингър, който във вторник призна вината си. Той се призна за виновен пред съд в Бостън по няколко обвинения, сред които за рекет и пране на пари. Грозят го 65 години затвор и глоба от 1 милион долара.Заговорът е разкрит от ФБР с помощта на свидетели.Един от тях по досие на дъщеря на холивудска актриса разбира, че е записана в класа по гребане, а той е знаел, че тя никога не се е занимавала със спорт. Друг свидетел разказва, че, разбирайки за намеренията на Хъфман и мъжа й - Уилям Мейси, е влязъл в заговора под прикритие и е записал с камера беседата.Според следствието актрисата е имала намерение да плати 15 000 долара за фалшификация на документи.Почти всички 40 обвиняеми по мащабното дело са от висшия ешелон на обществото, включително от крупни компании и холивудски актриси.Една от тях е и актрисата Лори Лафлин, прославила се през 90-те със сериала „Пълна къща\". Според съда тя и съпругът й - дизайнерът Масимо Джанули, са имали намерение да платят 500 000 долара подкуп, за да осигурят приемането на децата си в Университета в Южна Калифорния. ", "date": "2019.03.13", "title": "ФБР: Холивудски звезди и бизнесмени са вкарвали с подкуп децата си в елитни колежи"}
{"url": "http://www.cross.bg/kompanii-germanskite-rabotnitzi-1599001.html", "text": "/КРОСС/ Броят на германските компании, които изпитват затруднения да наемат персонал, за да попълнят свободните работни места, продължава да расте, според проучване, цитирано от ДПА.Четиридесет и девет процента от компаниите, посочват, че се натъкват на проблеми да намерят нови служители. Това става ясно от доклад, публикуван днес от Асоциацията на германските индустриално-търговски камари. През 2018 година процентът на тези компании бе 47.Особено засегнат е строителният сектор.Секторът на електрониката също среща все по-големи проблеми в това отношение, тъй като много компании се затрудняват при намирането на кандидати с добри квалификации.Над половината от компаниите имат интерес да наемат работници от страни извън ЕС, отбеляза Асоциацията на германските индустриално-търговски камари. Правителството иска да улесни наемането на такива квалифицирани работници в Германия.Досега около 40 000 работници извън ЕС работят в Германия, според шефа на асоциацията Ахим Деркс, който очаква техният брой да достигне шестцифрено число. ", "date": "2019.03.13", "title": "50% от немските компании изпитват недостиг на персонал"}
{"url": "http://www.cross.bg/maiikul-boltun-kinomaniya-1598980.html", "text": "/КРОСС/ Американската легенда Майкъл Болтън идва през юли в България и ще изнесе концерт в Зала 1 на НДК. Новината беше съобщена днес от ръководството на институцията, която представи големите културни проекти, върху които ще работи в следващите две години.Нова система за продажба на билети онлайн и достъпност на афиша на НДК чрез смартфони е първата новост, която беше обявена. До 3-4 месеца тя трябва да е факт, защото това е първата среща на публиката с НДК, каза председателят на Съвета на директорите Борислав Велков.Тази година предстои 33-тото издание на \"Киномания\" и Борислав Велков се надява то да е по-успешно от миналогодишното, когато бяха регистрирани 70 хиляди посещения. За първи път ще бъдат разработени и по-малки, но тематични форми, които ще бъдат вкарани в \"Киномания\", за да е още по-атрактивно за зрителите.Иван Драндийски, който от няколко месеца е ръководител на продуцентския център в НДК, даде заявка дворецът да се намеси по-сериозно в промоутърския бизнес.Достъпността на събитията минава на първо място през по-ниски цени. За пример бяха посочени няколко предстоящи концерта. Билетите за италианеца Марио Бионди, който ще гастролира на сцената на Зала 1 на НДК, ще са от 35 до 80 лева, а ВИП местата - 90. За изпълнител от такъв ранг това са доста ниски цени, увери ръководството на НДК. Билетите за Майкъл Болтън, който ще е в България на 18 юли, ще струват между 55 и 95 лева. ", "date": "2019.03.13", "title": "Концерти на Майкъл Болтън и Марио Бионди - в културния афиш на НДК "}
{"url": "http://www.cross.bg/obshtina-zaem-bezlihven-1598992.html", "text": "/КРОСС/ Столичната община ще отпусне безлихвен заем за разплащане на ремонтите в центъра на града (ул. \"Граф Игнатиев\" и градинката на \"Кристал\"), става ясно от дневния ред на заседанието на общинския съвет в четвъртък. В т.нар. Зони 2 и 4 от градския център тече мащабен ремонт от почти година. Дейностите бяха възложени след търг на фирмите \"Джи Пи груп\" и \"ПСТ груп\", както и на обединението \"Проджeкт надзор София\".От доклада към точката става ясно, че общата сума на проекта за двете зони плюс надзора е около 46 млн. лв - 41 млн. от европейските фондове плюс още около 5 млн. лв. собствено финансиране от страна на общината. До момента са платени 14 млн. лв. авансови разходи, които са минали верификация и са били преведени от Управляващия орган на европейската програма \"Региони в растеж\".\"Проектът е сложен и с дълъг срок на изпълнение. Верификацията на внесените искания за финансиране изисква технологично време. За да не се нарушава графикът на изпълнение, както и разплащането на извършените строително-монтажни работи е необходимо отпускане на средства от бюджета на Столичната община под формата на временен безлихвен заем. Възстановяването на сумата ще стане след верифициране и превеждане на средства от страна на Управляващия орган на оперативната програма\", се казва в доклада към предложената точка.От Столичната община коментираха неофициално, че това е стандартна практика при големи европейски проекти, свързани с чакане да се възстановят извършените разходи.Ремонтът на трамвайното трасе по ул. \"Граф Игнатиев\" и на околните пространства предизвика силно обществено недоволство - заради избрания проект, забавянето и свързания с това хаос, който се отрази тежко на бизнеса в района. Заради промяна на проекта в хода на работа пък прокуратурата повдигна обвинения на вече бившия зам.-кмет по транспорта Евгени Крусев. Държавното обвинение твърди, че от действията на Крусев могат да настъпят значителни вредни последици за над 5 млн. лв.Работата по \"Графа\" и околните пространства трябваше да приключи в периода март-април, но ще се забави поне няколко месеца като оправданието е лошото време през зимата. Не е ясно каква част от включените в проекта дейности се водят за изпълнени и какъв ще е размерът на отпуснатия заем. Зам.-кметът по финанси и транспорт Дончо Барбалов не отговори на позвъняванията ни. Отделно от 28 януари \"Капитал\" чака отговори от Столична община на въпроси за ремонта като например кога точно изтича крайния срок за изпълнение, кои дейности са изпълнени и кои не и др. ", "date": "2019.03.13", "title": "София отпуска безлихвен заем на \"Джи Пи груп\" и ПСТ за ремонтите в центъра !?"}
{"url": "http://www.cross.bg/litza-deklaratzii-dimitrov-1598993.html", "text": "/КРОСС/ Над 700 декларации за имотното състояние на лица, заемащи публични длъжности не са коректни и има пропуски и несъответствия, обяви от парламентарната трибуна председателят на комисията за отнемане на незаконно имущество Пламен Димитров. КПКОНПИ приканва всичти тези лица да отстранят пропуските, които са допуснали.Пламен Димитров обясни защо това е станало.„Засега казвам само тази цифра, която за нас е доста шокираща и фрапираща, защото досега при проверките, докато тази дирекция беше в Сметната палата, цифрите бяха много по-малки. Отдавам го на това, че се въведоха нови декларации, но има страшно много несъответствия. Сред тях има лица от всички кръгове на проверяваните от нас лица, включително народни представители, министри, заместник-министри, кметове, общински съветници\", заяви Димитров.Парламентът обсъди днес годишния доклад за работата на мега-агенцията КПКОНПИ. За близо година от нейното създаване отнетото имущество в полза на държавата е за близо 6 милиона лева. Управляващите от ГЕРБ определиха работата като успешна и обвиниха БСП, че са саботирали създаването на антикорупционния орган. Председателят на парламентарната комисия по правни въпроси Данаил Кирилов поясни, че комисията работи добре. ", "date": "2019.03.13", "title": "Над 700 имотни декларации на заемащи публични длъжности лица не са коректни "}
{"url": "http://www.cross.bg/dyshi-lagos-sgradata-1599003.html", "text": "/КРОСС/ Триетажна сграда, в която се помещава и училище, е рухнала в нигерийската търговска столица Лагос и под развалините има поне 100 души, съобщи местният в. \"Гардиън\", цитиран от ТАСС.Засега няма информация за жертви, каза говорител на местното поделение на националната агенция за справяне с извънредни ситуации, цитиран от Ройтерс.Инцидентът е станал в гъсто населен район на Лагос, предаде Франс прес. Малко преди обяд частен телевизионен канал излъчи кадри с огромно множество хора, събрали се пред развалините.На последния етаж на сградата има начално училище и затова има опасения, че сред загиналите или затрупаните има ученици, добави медията, като уточни, че сградата е жилищна. В Нигерия често се срутват сгради защото правилата за строителство редовно се нарушават.Най-широко отразеният от медиите инцидент беше през септември 2014 г., когато 116 души, 84 от които южноафриканци, бяха убити в Лагос след рухване на шестетажна сграда, в която проповядваше известният телевизионен евангелист Джошуа Ти Би. Разследването установи конструктивни дефекти в сградата, издигната незаконно.През декември 2016 г. поне 60 души загинаха при срутване на покрива на църква в Уйо, столицата на щата Аква Ибом, в източната част на страната. ", "date": "2019.03.13", "title": "Рухнала сграда с училище затрупа над 100 души в Нигерия"}
{"url": "http://www.cross.bg/kamenarov-beshe-direktor-1598994.html", "text": "/КРОСС/ Делото срещу генералния директор на Българската национална телевизия Константин Каменаров беше отложено отново. Този път заради болен член на съдебния състав.Следващото заседание е насрочено за 25 март.Каменаров обжалва пред Софийския градски съд условната си присъда за шофиране след употреба на алкохол.  Ако наказанието му бъде потвърдено и от втората инстанция, той няма да може да продължи да заема поста на генерален директор на БНТ.Дотук процесът беше отлаган няколко пъти - за ангажименти или заболявания на Каменаров или на адвоката му. Около последното отлагане имаше проблем, след като стана ясно, че докато е бил болен, генералният директор на БНТ е бил в командировка в Брюксел. Проверка, разпоредена от съдия Руси Алексиев, показа, че всичко около здравния документ, с който Каменаров отложи делото, е по правилата.Днес това не беше коментирано в съдебната зала. След като стана ясно, че младши съдия Габриела Лазарова е болна, всички страни в процеса се обединиха, че това е абсолютна пречка за даване ход на делото по същество и така то беше отложено. ", "date": "2019.03.13", "title": "Делото срещу генералния директор на БНТ се отлага отново "}
{"url": "http://www.cross.bg/arabadzhievi-supryzite-barselona-1598997.html", "text": "/КРОСС/ Националният съд в Мадрид е оставил за постоянно в ареста Ветко и Маринела Арабаджиеви. Заседанието по гледане на мярката за неотклонение на съпрузите, които бяха арестувани преди седмица в Барселона, е било тази сутрин, потвърди говорителят на главния прокурор Румяна Арнаудова. Пред испанския съдия, Арабаджиеви не са поискали доброволно да бъдат върнати в България. Така те ще останат в килията, докато бъде насрочена дата за разглеждане на искането на българските власти за екстрадиция на съпрузите. Когато обаче ще стане това не е ясно.Румяна Арнаудова уточни, че най-вероятно процедурата ще отнеме около 2 месеца.Ветко и Маринела Арабаджиеви бяха задържани на 7 март след 6-месечно издирване в имението на Георги Семерджиев - Жоро Шопа край Барселона. У нас съпрузите са обвинени задочно от Специализираната прокуратура за участие в престъпна група, пране на пари и данъчни престъпления. По делото заедно с тях отговорност се търси на други четирима, сред които и по-малкия им син Вълчо. ", "date": "2019.03.13", "title": "Националният съд в Мадрид остави Арабаджиеви в ареста"}
{"url": "http://www.cross.bg/izbyagalo-dluzhnost-intzident-1598999.html", "text": "/КРОСС/ Детска учителка от ДГ №19 \"Славейче\" във Варна е била освободена от длъжност след инцидент с избягало момиченце, съобщиха от пресцентъра на Общината.В понеделник в 12.15 часа, директорът на градината Елка Борисова е уведомила дирекция \"Образование и младежки дейности\" в Община Варна за възникнал инцидент с дете, което е избягало при прибиране в сградата след игра на двора.Борисова незабавно е информирала родителите на момиченцето и полицията. При извършена проверка в широк периметър детето е намерено на външна игрова площадка от полицейски патрул.След предприети действия от страна на директора, учителката, отговорна за групата, в която е било детето, е освободена от длъжност.От Дирекция \"Образование и младежки дейности\" очакват писмени обяснения по случая от директора на ДГ №19 \"Славейче\". ", "date": "2019.03.13", "title": "Уволниха учителка заради избягало от детската градина момиченце"}
{"url": "http://www.cross.bg/otkriha-trypa-na-godishna-zhena-v-doma-1598995.html", "text": "/КРОСС/ Разследва се убийството на 64-годишна жена от София, съобщават от МВР. При извършения оглед са открити следи от насилствена смърт. Незабавно са предприети оперативно-издирвателни и процесуално-следствени действия. Издирва се вероятният извършител.Работата по образуваното досъдебно производство продължава под наблюдението на прокуратурата. Според първоначалните данни, вероятната причина за престъплението е от битов характер.", "date": "2019.03.13", "title": "Откриха трупа на 64-годишна жена в дома ѝ "}
{"url": "http://www.cross.bg/meso-dopulva-proizvezhda-1599002.html", "text": "/КРОСС/ Завод в руския Далечен изток, в Магаданска област, на Охотско море, ще започне масово производство на наденици от тюленско месо за първи път в региона, предаде ДПА.Не се очаква да има проблеми с набавянето на месо от тюлен, тъй като в местните води, според оценки, има 50 000 тюлена, посочи днес регионалната администрация в съобщение със снимка на продукта.Тюленовото месо не само е вкусно, но и здравословно. Нискокалорично е и съдържа голямо количество полезни вещества, които укрепват тялото, се допълва в съобщението.Целта на производството е да разнообрази местната рибарска индустрия и да рекламира традиционния опит и натрупаните познания, се допълва в изявлението.Бизнесът планира да произвежда дрехи от тюленова кожа и лекарства от животното. ", "date": "2019.03.13", "title": "Руски завод ще произвежда наденици от тюленско месо"}
{"url": "http://www.cross.bg/transport-komisiyata-kaloyan-1599000.html", "text": "/КРОСС/ БСП ще подкрепи Доклада на кмета Йорданка Фандъкова за увеличение на основните заплати на шофьорите на 1150 лева само срещу гаранция, че ще има следващо повишение на възнагражденията на работещите в столичния транспорт през юни или септември. Това заяви председателят на БСП - София и на групата на социалистите в Столичния общински съвет Калоян Паргов след края на продължилите близо три часа спорове и дебати между членовете на Комисията по транспорт и туризъм и представители на протестиращите шофьори. Той предложи в Доклада на кмета Йорданка Фандъкова да бъде добавен текст, с който тя поема ангажимента, че при актуализацията на бюджета на СО на 6-месечието и/или на 9-месечието ще бъдат отделени средства за ново увеличение на заплатите и основната ще стигне до 1250 лева. Това предложение беше отхвърлено, а представителите на шофьорите напуснаха залата ядосани и със закани, че протестите ще продължат. Предвид бурните освирквания на събралите се пред входа на Столична община протестиращи шофьори, Андрей Иванов от ГЕРБ стигна до идеята, че предложението на Калоян Паргов може да бъде прието като решение на Комисията по транспорт и туризъм. При последвалото гласуване всички членове бяха \"За\".\"На заседанието на Комисията се въздържах от подкрепа на Доклада на кмета Фандъкова, защото не чух да са удовлетворени от предложенията в него работещите, които ни потърсиха за помощ от името на всичките над 1200 протестиращи, коментира Калоян Паргов, който е заместник-председател на Комисията по транспорт и туризъм. - Но ако на сесията в четвъртък, Общинският съвет потвърди приетото от Комисията по транспорт решение при актуализацията на бюджета на СО на 6-месечието и/или на 9-месечието да бъдат отделени средства за ново увеличение на заплатите и основната да стигне до 1250 лева, БСП ще подкрепи Доклада на кмета. При това положение ние ще смятаме, че този Доклад е първа стъпка, която със сигурност ще доведе след себе си и втора в рамките на този политически ангажимент и воля, които кметът Фандъкова ще поеме\".Калоян Паргов отбеляза, че работата на шофьорите в градския транспорт по никакъв начин не бива да бъде подценявана. \"Тези хора носят огромна отговорност за живота на хиляди граждани, които превозват всеки ден и ако не са удовлетворени от заплащането, ако работят под стрес, те са заплаха за нашата сигурност, коментира още той. - Управляващите в София са длъжни да направят всичко възможно поне в този сектор нещата да се подредят. Инвестициите в превозни средства са нещо добро, но е много важно и работещите да бъдат удовлетворени\". ", "date": "2019.03.13", "title": "Калоян Паргов: БСП ще подкрепи ново увеличение на заплатите на шофьорите"}
{"url": "http://www.cross.bg/kybanskiya-kazashki-kazashki-1598983.html", "text": "/КРОСС/ - Да, и аз имам усещането, че пея откакто съм се родил. Въпреки мощния ми глас, бях едно обикновено и дори доста палаво момче! Обожавах да ритам топка с момчетата от махалата. Майка ми не можеше да ме свали от дърветата и покривите. Бяха ми любимите места, защото там се чувствах високо и недостъпен. Но всичките детски издънки и лудории се наложи да ги прекратя към 15-16-годишната си възраст, когато трябваше да взема решение за пътя, по който ще продължа.- Още като юноша свирих професионално на няколко инструмента. Редовно участвах в художествената самодейност, в музикални постановки в селския Дом на културата. Музиката ме влечеше от малък и това определи жизнения ми път. Не мога да ви обясня това невероятно влечение, което изпитвам към музиката, бих го сравнил само със силното непреодолимо влюбване. Дори да искаш да се откопчиш, е невъзможно, нещо те връща и тегли към това, което обичаш, дори подсъзнателно. Точно тя, \"нейно Величество Музиката\" ме придърпа трайно и завинаги. Тръгнах по този път съзнателно и с огромна радост в душата, защото музиката определено е моето поле на действие, моето амплоа, моят живот. И така се отзовах в един прекрасен ден в прекрасния град Краснодар в Краснадарския Културен Институт, където бях приет през 1996 година и го завърших с отличие през 2001 година. През 2002 година бях приет в Кубанския Казашки хор. Така стартира певческата ми кариера. Въпреки че зад гърба си имах доста стабилна практика още в студентския ансамбъл с художествен ръководител Владимир Капаев. Това беше също така ансамбъл за казашки песни и по този начин бях трайно въвлечен от студентските си години в творчеството на казаците, тяхната музика и песни. В студентския ансамбъл минах така наречената подготовка на новобранец. И ето вече 17 години съм в състава на Кубанския Казашки хор.- О, толкова много години вече изминаха от детството ми. На 39 години съм. Селският живот е все пак незаменим. С нетърпение очаквахме лятото. Един писател беше определил детския селски период така: \" когато дърветата бяха много големи и се опираха до небето\"...Никога не излиза от съзнанието ми картината, когато от сутрин до вечер с една филия в ръка тичахме с момчетата боси по тревата и джапахме по локвите. Никой за нищо не ти се кара, за никъде не бързаш, спокойни времена, когато чакахме да се съмне, за да изтичаме от къщи и се прибирахме на смрачаване. Помня, как тичахме по поляните и се криехме във високата неокосена трева. Най-красивите и незабравими мигове от детството ми са точно онези, от селския ми живот в селцето Комсомолец.- Не, моята съдба напълно ме устройва. Всичко в живота ми се нареди точно така, както го исках и за това съм благодарен на Бога, разбира се. Ние, хората, не сме властни да променяме съдбата си, а и не би било редно. Не бих искал и да знам какво ми предстои. Не мисля, че е интересно да знаеш какво ти предстои, губи се хъса и интереса към живота. Не бих искал да знам какво ме очаква там, зад ъгъла, нито бих искал да знам какви завои ми е приготвила съдбата и колко те ще са опасни и стръмни. Така че, за момента съм напълно доволен от съдбата си, от живота си и от подреждането на пъзела.- Кубанският Казашки хор е моят живот, моето семейство. И бих искал това мое семейство да достави радост на България. Не си представям живота без семейството си, по същия начин не бих могъл да си представя и един ден от този живот без Кубанския Казашки хор. Като изключим емоцията, Кубанският Казашки хор - е преди всичко моята любима професия, моето призвание. Обожавам професията си, ценя призванието си, обичам живота си, милея за семейството си, и всичко това се обединява в Кубанския Казашки хор.- Не бих казал, че имаме почивки. Ние, изпълнителите от Кубанския Казашки хор се намираме винаги в режим \"стенд бай\", тоест в \"бойна готовност\" . Много често се е случвало, когато сме \"уж\" в отпуск да ни се обадят, веднага да се явим на работа, тъй като имаме покана за гастроли, или извънреден концерт в средата на юни или юли, когото би трябвало хорът да е разпуснат за лятото. Тъкмо сме решили да идем някъде с жената и децата, на море или в друга държава, и отново сме в строя, на линия. Отново на път, само че не със семейството, а с колектива. Затова ви казах, че за мен Кубанския Казашки хор е моето семейство всъщност. Свикнали сме всяка една минута да ни се обадят и да съобщят, че тази вечер или утре сутринта тръгваме на път да пеем някъде. Затова ние казваме, че това нашето не е работа, а служба! Ние сме на служба - 24 часа в денонощието, седем дни от седмицата, 365 дни в годината!А що се касае, дали пея в приятелски или семеен кръг, да пея, но това се случва много рядко. Има определени хора, на които не мога да откажа. Това са най-близките ми и любими хора от семейството и приятелите. Но, както ви казах, това не се случва често, необходим е основателен повод, нагласа и настроение от моя страна. Вкъщи вече са ми свикнали и дори им досаждам понякога, когато съм в настроение, взимам китарата или акордеона и започвам да си пея. А вече и синът ми ми помага, и той взе да посяга и то доста сполучливо към китарата.- Синът ми Степан е на 4 и половина години, а дъщеря ми Василиса е на 8.- Да, това не ме изненадва, тъй като ние, артистите поддържаме активно участие в социалните мрежи и много фенки и почитателки ми пишат и ми се обясняват пряко. Първоначално усещах, че някъде дълбоко в сърцето и душата тя страда, но от друга страна, съпругата ми е наясно, че това не е плътска любов, а душевна. И това, че съм харесван като музикант, певец и солист на хора, я радва. Моите почитателки харесват в мен онова, което правя. Така че това само може да я радва. Тя вече е преборила ревността, и сега е ред на радостта и съвместното жънене на плодовете. Често почитателките от публиката ме обсипват не само с цветя, но и с подаръци. Тя се примири и с това.- Най-ми е присърце песента, с която започнах солната си кариера в Кубанския Казашки хор - \" Не для меня прийдет весна\" /\"Пролетта няма да дойде за мен...\"/. Тази песен мога да я изпея по всяко време на деня, независимо кога и защо, с повод и без повод, всеки един Божи ден! Това е песента на душата ми и се надявам, българската публика също да я чуе. Тази песен трайно е загнездена в сърцето ми и не мога да си обясня дори, защото толкова я обичам. След нея бих наредил известната казашка песен \"Когда мы были на войне\" / \"Когато бяхме на война\"/. Една съдържателна, много смислена песен, която изпълняваме почти винаги в нашия репертоар.- Виктор Сорокин е преди всичко домошар милеещ за семейството, татко и любящ съпруг!- Не, за нищо не съжалявам, и смятам, че не е правилно човек да съжалява за нещо, което и така и така е минало и не може да бъде коригирано.- Незнам, дали ще ми повярвате, но преди 17 години имах една мечта. Пътувах си в тролея и си мислих: ех, как бих искал да ме вземат в Кубанския Казашки хор. Наистина мечтаех за това с цялото си сърце и душа. И изведнъж виждам, че на билета ми три цифри от едната и другата страна съвпадат. Сетих се за един номер, който правихме като деца. При такова съвпадение си намисляхме нещо много силно, смачквахме билетчето, сдъвквахме го и го преглъщахме. Така желанието щеше да се изпълни. Няма да повярвате, но и аз го сторих това. Намачках билетчето и го сдъвках и глътнах, като си намислих съкровеното ми желание да ме вземат да пея в Кубанския Казашки хор. И ето, мечтата ми се сбъдна! В момента аз се намирам в състоянието на тази мечта. За какво друго бих могъл да мечтая!- Да, наистина. Това е първото ни гостуване в слънчева България, където за първи път на турне ще пристигне най-старият ансамбъл в Русия - световноизвестният Кубански казашки хор. Към това българско турне вървим 208 години. На толкова години е нашият Кубански казашки хор, създаден през 1811 година. Та представяте ли си цели 208 години вървим към българската сцена на която ще се качим през юни т.г.. От 18 до 22 юни легендарните казаци, както ни наричат в цял свят, от делтата на Кубан, ще пеем в пет български града: 18 юни - зала 1 на НДК, 19 юни - Велико Търново, 20 юни - Варна, 21 юни - Бургас, 22 юни - Пловдив.С радост приехме поканата за това турне и с огромна радост ще представим нашия репертоар на нашите братя славяни - българите. Това турне може да бъде разглеждано като един мащабен проект на Кубанския казашки хор съвместно с българските зрители и то в навечерието на 140-тата годишнина от дипломатическите отношения между държавите ни.В репертоара ни са включени и авторските песни на нашия художествен ръководител Виктор Захарченко. От публиката безусловно очакваме аплодисменти. Но отговорът на този въпрос се крие единствено след като приключи нашата програма. В едно съм сигурен, че българският зрител ще приеме Кубанския казашки хор така, както приемат ни приемат в Русия и по света.В Руската Федерация нашият хор е приеман навсякъде. Надяваме се да бъдем приети и в слънчева, приятелска и братска България. Убеден съм, че сърцата на нашите артисти и сърцата на българската публика ще тупат в пълен унисон. Нашият успех не зависи от децибелите в залата, а от артистичността и гласовете на изпълнителите, от топлотата на песните и красотата на целия репертоар. Ние идваме при вас с топлотата на сърцата си, завещана от нашите деди и прадеди. И се надяваме да бъдем посрещнати със същата топлота от един братски славянски народ.- Ще покажем както исторически произведения, които са на повече от 200 години, така и съвременният ни репертоар от казашки песни и танци. Всичко това ще бъде обвито в автентични и невероятно красиви костюми. Ще покажем програма, която е пълна с позитивно и ведро настроение, но не само - там ще присъства и история, и битки, и любов, и семейството, и традициите, православието и вярата. Ще съберем всички добродетели на българската сцена. Обещаваме Ви, че ще представим една великолепна завладяваща програма под надслов: \"Най-доброто за 200 години\". Ще дойде целият състав на ансамбъла - 100 души, заедно с всички танцьори, певци, музиканти и солисти.- България - очаквайте ни! Приветствам всички българи с топъл казашки привет. Да, вероятно тук е уместно да вмъкна мечтата си - а тя е да видя залите в България пълни на нашите концерти, защото това, което ще видите и чуете в изпълнение на Кубанския Казашки хор няма да видите и чуете никъде другаде. За онези, които не знаят какво е това Кубански Казашки хор - елате да се потопите в една невероятна, неописуема с думи атмосфера, да чуете казашките песни, да видите уникалните танци на казаците и сложната, но безумно игрива хореография.За нас турнето ни по България е изключително вълнуващо и отговорно. Бих искал с това интервю да предам огромен поздрав на целия български народ, да ви пожелая много любов и красота. Обичайте, бъдете обичани, наслаждавайте се на красотата около вас, постарайте се да я видите във всичко, а ние, артистите от Кубанския Казашки хор ще ви донесем още много невиждана до момента красота и много, много любов! И аз, Виктор Сорокин, солистът на Кубанския Казашки хор прегръщам всички българи и се надявам много скоро да се видим в залите из България, където най-старият музикално-танцов ансамбъл на Русия - световноизвестният Кубански казашки хор ще направи първото си турне в България. От 18 до 22 юни ще пеем в пет български града: 18 юни - зала 1 на НДК, 19 юни - Велико Търново, 20 юни - Варна, 21 юни - Бургас, 22 юни - Пловдив. \n\t\t\t\t\t\n\t\t\t\t\t ", "date": "2019.03.13", "title": "Виктор Сорокин: България, топъл казашки привет от Кубанския казашки хор (Видео)"}
{"url": "http://www.cross.bg/sreda-okolnata-vuzdyha-1598984.html", "text": "/КРОСС/ 213 дела са били образувани по Закона за опазване на околната среда във Върховния административен съд през 2018 г. Осем са били делата образувани по Закона за защитените територии, 4 - по Закона за биологичното разнообразие. Това съобщи председателят на Шесто отделение във ВАС Любомир Гайдов по време на среща на съдиите от отделението с проф. Лудвиг Кремер. Проф. Кремер е дългогодишен консултант на ЕК по въпросите на екологичното право, преподавател по екологично право в редица водещи европейски университети. Той беше лектор на обучение за административни съдии на тема „Политики на ЕС в област „Екология. Право на ЕС за опазване на околната среда и оценка на въздействието върху околната среда\". Тридневният семинар се проведе в рамките на Дейност 1 „Иновативен модел на специализирано присъствено обучение в областта на административното правораздаване\" по проект „Иновативни продукти и услуги в обучението, предоставяно от НИП\". Проектът се финансира по Оперативна програма „Добро управление\". Лектори от българска страна бяха върховните съдии Сибила Симеонова и Николай Гунчев, които са с опит в разглеждането на дела, свързани с екология. На срещата на проф. Кремер със съдиите от Шесто отделение днес бяха обсъдени  казуси, по които ВАС има решения през последните години. Беше отбелязано, че националното и европейското законодателство в областта на екологията се развиват много динамично, тъй като въпросите по опазването на околната среда касаят цялата общественост на Европа. Все по-актуални са темите за опазването на чистотата на водите, почвите, въздуха, управлението на отпадъците, проблемите от използването на „кафява\" енергия, както и влиянието на някои инвестиционни проекти върху околната среда. Затова може да се очаква в идните години да нови променив европейското екологично право, каза проф. Кремер.„Европейската комисия и Европейската агенция по околната среда оценяват броя на преждевременните смъртни случаи, дължащи се на замърсяване на въздуха в ЕС, на около 400 000 души годишно по данни на Европейската агения за околна среда (ЕАОС). За България цифрата е около 15 000 преждевременни смъртни случая годишно (Виж доклад на ЕАОС 12/2018, стр. 64), заяви пред участниците в обучението проф. Кремер. „Законът за чистота на атмосферния въздух от 1996 г. (ДВ 45/1996), с измененията в него, не предвижда изготвяне на планове за чистота на въздуха, когато пределните за ЕС стойности бъдат превишени. Законът не съдържа пределните стойности за качеството на въздуха и това е нарушение на задълженията на България. Българските граждани могат да се позовават на европейските норми пред българските съдилища, дори и стойностите да не фигурират в българското законодателство\", смята проф.Кремер. Според него гражданите могат да настояват за изготвянето на ефективни планове за чистота на въздуха (СЕС, Янечек, Дело C-207/07)\".", "date": "2019.03.13", "title": "ВАС образува 213 дела по Закона за опазване на околната среда"}
{"url": "http://www.cross.bg/yanyari-mestata-sravnenie-1598973.html", "text": "/КРОСС/ Приходите от нощувки в хотелите в Пловдивска област през януари са 3,1 милиона лева, което е 8,6 % повече в сравнение с януари миналата година.Статистиката посочва, че две трети от сумата е от български туристи, които са 85 % от нощувалите в града. Средно за две нощувки и половина са оставали туристите. Сред чужденците най-много са били тези от Турция - близо една четвърт от всички. Следват гърци, германци, италианци и гости от Русия.През януари заетостта на местата за настаняване е била 21,6 %, като тя е най-висока в хотелите с 4 и 5 звезди.В сравнение с 2018-а в първия месец от домакинството на Пловдив като Европейска столица на културата увеличението е малко над 1%. ", "date": "2019.03.13", "title": "По-малко от 1/4 от местата в пловдивските хотели са били заети през януари "}
{"url": "http://www.cross.bg/syhoto-migrena-sindrom-1598978.html", "text": "/КРОСС/ Хората, които имат пристъпи на мигрена, са с увеличен риск от синдром на сухото око, сочат резултатите от изследване, цитирани от ЮПИ. Това се отнася най-вече за възрастните хора.Десетгодишното изследване обхванало близо 73 хил. души в Северна Каролина. След като взели предвид употребата на някои лекарства и други фактори, авторите му заключили, че хората, които имат пристъпи на мигрена, са с 20 на сто по-висок риск от синдром на сухото око.Връзката изглежда се усилва най-вече сред жените с напредването на възрастта. Пристъпите на мигрена почти удвояват риска от синдром на сухото око за мъжете на 65 и повече години, докато за жените на същата възраст този риск е близо 2,5 пъти по-голям.\"Страдам от мигрена от години и лекари бяха пропуснали да ми поставят диагноза синдром на сухото око\", заяви Анджела Бевълс, която е оптометрист и ръководи клиника за очни болести в Тусон, Аризона.\"Навремето не свързвах мигрената със синдрома на сухото око, но новото изследване ме навежда на мисълта, че между тях има връзка. Пристъпите ми на мигрена значително намаляха през последните две години, след като успешно се подложих на лечение на синдром на сухото око\".Изследването не доказва, че едното причинява другото, но за съществуването на връзка между синдрома на сухото око и мигрената се говори от години, отбелязаха учените. Сходни възпалителни процеси на клетъчно ниво играят ключова роля за синдрома на сухото око и мигрената. ", "date": "2019.03.13", "title": "Мигрената вероятно е свързана със синдрома на сухото око "}
{"url": "http://www.cross.bg/troyan-most-beli-1598985.html", "text": "/КРОСС/ Председателят на Управителния съвет на Агенция „Пътна инфраструктура\" Георги Терзийски подписа договора за строителен надзор при изграждането на нов мост над река Бели Осъм в гр. Троян и на пътна връзка за Троянския манастир и Орешак. През миналата година на „ОРС - ИНФРАСТРУКТУРА\" ООД бе възложено изпълнението на строителните работи. Инвестицията е за 2 249 993,77 лв. с ДДС, а средствата са от бюджета на агенцията. Строителният надзор ще осъществява „Пътконсулт 2000\" ЕООД. Договорът им е за 58 800 лв.  С изграждането на новия мост над река Бели Осъм в град Троян и на пътната връзка между път II-35 Троян - Ловеч и път III-357 Троян - Орешак транзитният трафик ще се изнесе от центъра на града и ще преминава през източния му край. Новото съоръжение ще бъде с дължина 43,2 метра. Ще се рехабилитират и 100 метра от съществуващия път II-35 Троян - Ловеч. Отсечката е при входа на Троян и съвпада с улиците „Васил Левски\" и „Крайречна\" в града. Срокът за изпълнение е 12 месеца.  ", "date": "2019.03.13", "title": "Строят нов мост над р. Бели Осъм и нов път за Троянския манастир "}
{"url": "http://www.cross.bg/dulgovete-glavnoto-myuftiiistvo-1598981.html", "text": "/КРОСС/ Въпросът с опрощаването на дълговете на Главното мюфтийство претърпя изненадващ обрат. Шефът на депутатите на ГЕРБ Цветан Цветанов обяви на брифинг в парламента в присъствието на финансовия министър Горанов, че ще бъде направено предложение задълженията на Мюфтийството да бъдат разсрочени, а не опростени.Промяната щели да внесат от ГЕРБ между първо и второ четене на Закона за вероизповеданията.Първоначалното решение да се опростят дълговете на всички вероизповедания породи недоволство, тъй като се оказа, че почти всички задължения - около 8 млн. лв., са на Главното мюфтийство. Това даде повод на БСП да обвини управляващите в сделка с ДПС.Премиерът Бойко Борисов пък се срещна в понеделник с българския патриарх Неофит и главния мюфтия на мюсюлманите в България д-р Мустафа Хаджи.Снимка: Булфото  ", "date": "2019.03.13", "title": "Изненадващ обрат: Нямало да опрощават дълговете на мюфтийството, ще ги разсрочват!?"}
{"url": "http://www.cross.bg/deiinosti-bulgariya-repyblika-1598988.html", "text": "/КРОСС/ Правителството одобри допълнителни разходи по бюджета на Министерството на вътрешните работи в размер на 3 000 000 лв., съобщиха от правителствената пресслужба.Сумата е за финансирането на проекти, свързани с изпълнението на неотложни мерки за 2019 г. за присъединяването на Република България към Шенгенското пространство.„Средствата са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите на Република България и за извършване на строителни дейности и повишаване на техническата обезпеченост на граничните контролно-пропускателни пунктове\", се посочва в официалното съобщение.МВР разполага с близо 1,6 млрд. лв. за 2019 г., като това е с 200 млн. повече от предходната година. В края на 2018 г. силовото ведомство получи други 2 млн. лв. - отново за Шенген. ", "date": "2019.03.13", "title": "Кабинетът даде още 3 млн. лв. на МВР заради Шенген"}
{"url": "http://www.cross.bg/iskat-tayani-stava-1598989.html", "text": "/КРОСС/ Объркването е огромно! Никой вече не разбира какво става в Лондон\". Това каза ексклузивно за bTV председателят на Европейския парламент Антонио Таяни пред  кореспондента ни в Страсбург Десислава Минчева.Така той отговори на въпроса докога може да продължи играта на нерви около брекзит.Те трябва да решат какво ще правят. Готови сме да разговаряме, но не да променяме споразумението. Сега трябва да вървим напред, без да променяме съдържанието му. Да решават какво искат. Вече хаосът става невъзможен с липсата на сделка\", коментира Таяни.„Излизат без споразумение - това ли искат? Те да решават\", допълни той.След като вчера британските депутати за втори път отхвърлиха сделката на премиера Тереза Мей с Европейския съюз, днес ще гласуват за брекзит без сделка.Най-важното сега е да се ограничат щетите, коментира в Страсбург заместник-председателят на ЕК Франс Тимерманс.Наш дълг е на базата на вота на британския народ да работим за брекзит, който ще нанесе възможно най-малко щети. Позицията ни няма да се промени. Днес ние сме в ръцете на британската политическа система. Те трябва да ни кажат къде искат да отидем\", заяви той.  ", "date": "2019.03.13", "title": "Антонио Таяни: Никой вече не разбира какво става в Лондон "}
{"url": "http://www.cross.bg/mart-irlandiya-bulgariya-1598986.html", "text": "/КРОСС/ На 17 март Ирландия отбелязва своя празник, Деня на Св. Патрик - единственият национален празник, честван и в толкова много други страни по света. Тази година, в чест на засилващото се партньорство между Ирландия и България, посолството на Ирландия организира редица събития, чрез които България се включва в глобалните празненства за Деня на Св. Патрик. Посланикът на Ирландия Майкъл Форбс каза: „Денят на Св. Патрик е възможност заедно да почетем не само богатите ирландски традиции, но и връзката с приятелите ни по света, нашата обща история и цели. Затова тазгодишните тържества са посветени на силната ирландска връзка с ЕС, като ирландски министри ще посетят всички 27 европейски столици.\"Той добави: „Радвам се да приветствам ирландския министър на общинското развитие, природните ресурси и развитието на цифровите технологии Шон Кани, който идва в България специално за Деня на Св. Патрик. Неговото присъствия е част от стратегията ни да насърчим директния контакт между нашите две държави. Въпреки че Ирландия и България са разположени в различни краища на ЕС, ние сме много близки от гледна точка на нашата история и непоколебимия ни човешки дух.\"В чест на Деня на Св. Патрик, Националния дворец на културата (НДК) и Националната библиотека „Св. Св. Кирил и Методии\" (НБКМ) ще бъдат осветени в зелено. Така те ще се включат в глобалната инициатива на Ирландия Global Greening, която свързва над 250 сгради и забележителности в големите градове по света, като Колизеума в Рим, Наклонената кула в Пиза, Ниагарския водопад, Операта в Сидни, Емпайър стейт билдинг в Ню Йорк, Музеят на цикладското изкуство в Атина, както и много други. НДК ще бъде осветен в зелено във вечерта на празника, 17 март, неделя. Фасадата на Националната библиотека пък ще бъде осветена във вечерите на 17 и 18 март, неделя и понеделник. Сградата, в която се намира Посолство на Ирландия, Платинум Бизнес Център (ул. „Бачо Киро\" 26-30), също ще бъде осветена в зелено във вечерта на 18 март, понеделник.  Специалният гост министър Шон Кани ще присъства на озаряването в зелено на НДК в неделя, малко след 19:00 ч. По време на престоя си в България на 17 и 18 март министърът ще проведе срещи и с български политици, както и с членове на ирландската общност в България. Освен осветяването на сгради в зелено, посолството спонсорира и редица културни събития. Известната ирландска писателка Ейлиш ни Гуивна ще посети България в дните преди Деня на Св. Патрик, за да представи книгата „Литературен обяд и други разкази\" - сборник с текстове, преведени на български за първи път и събрани заедно специално за българските читатели. Ни Гуивна ще разговаря със студенти и лектори във Великотърновския университет „Св. Св. Кирил и Методий\" относно съвременната ирландска литература на 13 март, сряда, от 16:00 ч. На 14 март, четвъртък, ни Гуивна ще води специалната „Вечер на ирландската литература\" в Литературен клуб „Перото\" на НДК, София, от 18:30 ч. Най-новите преводи на ирландска литература на български ще бъдат представени там, също включени и в последния брой на „Литературен вестник\". Официалното представяне на „Литературен обяд и други разкази\" на Ейлиш ни Гуивна, издадена от ICU, пък ще се състои на 15 март, петък, в Столична библиотека, от 18:00 ч. ", "date": "2019.03.13", "title": "Посолство на Ирландия отбелязва Деня на Св. Патрик със специални събития "}
{"url": "http://www.cross.bg/tyristi-gurtziya-halkidiki-1598976.html", "text": "/КРОСС/ Гърция отново отбеляза рекорд в сферата на туризма. Българите - масово предпочитат за почивка южната ни съседка и по-конкретно Халкидики, отчитат туроператорите.В Гърция непрестанно се увеличава броят на чуждестранните туристи. През 2018 година се отчетени рекордните за последните няколко години 33 милиона посещения на чужденци с приход 16 милиарда евро, съобщи Държавната агенция по приходите.Достигна се до непознат досега феномен - острови като Санторини достигнаха максимума на посещения и ограничават приемането на туристи.Важен фактор за гръцката туристическа индустрия са и българите, които са сред водещите групи туристи в Северна Гърция и Халкидики. Туроператорите коментират, че поради близостта нашенци подкрепят гръцкия туризъм и извън сезона.Целта на министерството на туризма в Атина е увеличаване на руските туристи, което е много трудно в конкуренция с България, посочват специалисти. Преди дни беше договорено с руската страна увеличаване на директните полети към гръцките острови в Егейско море и преди всичко към Крит - най-търсеното място за почивка на руската туристическа борса. ", "date": "2019.03.13", "title": "Гърция отчете 33 милиона чужди туристи за 2018 г. "}
{"url": "http://www.cross.bg/kran-stolichniya-mladost-1598990.html", "text": "/КРОСС/ Кран от строителен обект падна в столичния квартал Младост 3 при строеж на хипермаркет от голяма верига.  Кранът е паднал на платно на ул. \"Филип Аврамов\". Не е ясно дали има пострадали.Снимка: Забелязано в София  ", "date": "2019.03.13", "title": "Кран падна в столичния квартал „Младост 3”"}
{"url": "http://www.cross.bg/bulgariya-pravitelstvoto-odobri-1598968.html", "text": "/КРОСС/ Правителството одобри кандидатурите за европейски прокурор от България. Те са три: Десислава Пиронева и Светлана Шопова-Колева - прокурори в Софийска градска прокуратура и Теодора Георгиева - съдия в Административен съд - София град.Съветът на ЕС ще избере и назначи един от кандидатите.3 милиона лева за неотложните мерки за присъединяване на България към Шенгенското пространство отпусна правителството по бюджета на МВР. Сред тях са мероприятията за противодействие на засилен миграционен натиск по границите, за строителни дейности и за повишаване на техническата обезпеченост на граничните пунктове. ", "date": "2019.03.13", "title": "Правителството одобри кандидатурите за европейски прокурор от България "}
{"url": "http://www.cross.bg/ryse-severna-georgi-1598969.html", "text": "/КРОСС/ Утре - 14 март, председателят на Управителния съвет на Агенция „Пътна инфраструктура\" Георги Терзийски ще бъде в Русе за участие във форума „Приоритетна свързаност на Северна България\". Срещата се организира от кмета на Община Русе Пламен Стоилов, в координация с Института за пътна безопасност. Целта е да се представят политиките на АПИ за преодоляване на регионалните дисбаланси чрез приоритетното изграждане на безопасна транспортна инфраструктура. Форумът започва в 11 ч., в зала „Европа\" в Доходно здание на гр. Русе.  ", "date": "2019.03.13", "title": "Георги Терзийски ще участва във форума „Приоритетна свързаност на Северна България“ "}
{"url": "http://www.cross.bg/azerbaiidzhan-borisov-poseshtenie-1598970.html", "text": "/КРОСС/ Министър-председателят Бойко Борисов ще бъде на работно посещение в Азербайджан. По време на визитата си на 13 и 14 март в Баку българският премиер ще участва в Седмия глобален бакински форум, организиран от неправителствената организация - Международен център „Низами Генджави\". Фокус на дискусиите на събитието ще са ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие. В рамките на работното си посещение в Баку премиерът Борисов ще се срещне с президента на Азербайджан Илхам Алиев. Във водената от министър-председателя делегация е министърът на енергетиката Теменужка Петкова.", "date": "2019.03.13", "title": "Бойко Борисов на работно посещение в Азербайджан"}
{"url": "http://www.cross.bg/belezhki-kasovi-mediapool-1598964.html", "text": "/КРОСС/ Както се оказва, уроците по народни танци са най-невинното \"изпитание\",на което се подлагат агентите под прикритие на Националната агенция поприходите (НАП) в изпълнение на дълга си да ловят данъчни нарушители. Миналата седмица финансовият министър Владислав Горанов призна, че служителите на приходната агенция са \"преиграли\" с акцията в , където целта е била да хванат членовете на самодеен състав, че не издава касови бележки по 1.50 лв.В този ред на мисли Горанов разказа друг случай \"Имаше забавна ситуация, когато вече навътре в морето се оказа, че това е нудистки круиз и колегите бяха изключително притеснени... Но всички способи са допустими, защото в края на краищата интересът на обществото е да има по-малко сива икономика и бюджетът да бъде обезпечен\"./Разкритието на министъра провокира доста коментари в социалните мрежи за превъплъщенията на данъчните служители и разбираемо любопитство към нудисткия круиз. Mediapool отправи запитване до НАП за повече подробности - на какъв круиз са изпратени служителите, колко коства това на данъкоплатците, какви нарушения са установени и съответно - наложени санкции. Официален отговор от НАП не получихме.Неофициално обаче представители на НАП разказаха пред Mediapool, че случаят е от миналото лято, в разгара на традиционните проверки на данъчните по морето за издаване на касови бележки от заведенията и хотелите, които се сочат като едни от най-рисковите. По техни думи данъчните са се качили на кораб, който предлагал забавления срещу 50 лв. такса. Така неволно \"скритите агенти\" насред морето разбрали, че са се оказали на частно гей парти, на което всички се разхождали голи, разказаха неофициално данъчни за Mediapool. Те не пожелаха да конкретизират дали са се включили в партито и дали са констатирали нарушения с неиздаването на касови бележки. Уточниха единствено, че не става дума за някой от големите круизни кораби, с които се правят морски или речни пътешествия. В летния сезон данъчни под прикритие проверяват издаването на касови бележки и за други плажни атракции като гмуркане, скокове с парашут, масажи и пр. Констатациите са, че в повечето случаи не се издават касови бележки, твърдят източниците на Mediapool.Източник  ", "date": "2019.03.13", "title": "В името на бюджета: Служители на НАП се излагат като кифладжии на гей парти по време на круиз"}
{"url": "http://www.cross.bg/obekti-sladoled-nikakva-1598967.html", "text": "/КРОСС/ Преместваемите обекти, включително и будките за сладолед, ще се изграждат с представяне на индивидуален проект, в който ще има архитектурно-художествена и инженерна част. Това прие Народното събрание с промените на второ четене на Закона за устройство на територията.От ДПС остро възразиха срещу направената промяна с мотива, че ще убие дребния бизнес. Депутатът Рамадан Аталай коментира:„Вие сега искате да дам 5000 лева на архитект или на конструктор, за да мога да изкарам архитектурно-строително разрешение в рамките на една година. Ако продължаваме по този начин да не децентрализираме и да не вярваме на Общините, че могат с наредбите си да издадат онези нормативни актове, които да обслужват хората в общината си, значи ние сме далече от демокрацията\".Хамид Хамид допълни:\"Ние наказахме всички български граждани, които се занимават с някакъв дребен бизнес. Ние натоварихме проблема от болната на здравата глава\".Валери Симеонов от \"Обединени патриоти\" поясни, че промяната се прави с превантивна цел.\"Ако човекът с къща иска да продава сладолед, нищо не пречи да отвори съответно витрина на първия етаж и да продава сладолед там - в постройката, която е законна, сигурна, стабилна. Има и случаи, почти във всички общини, при които тези преместваеми обекти не са подложени на никаква, абсолютно никаква експертиза. Те са направени от подръчни материали, голяма част от тях, но всичко това по никакъв начин не гарантира живота на тези, които са вътре в тези постройки, или на  клиентите\". ", "date": "2019.03.13", "title": "Преместваемите обекти ще се изграждат само с индивидуален проект "}
{"url": "http://www.cross.bg/sofiya-otvorenite-tehnicheski-1598971.html", "text": "/КРОСС/ На 14.03.2019 г. и 15.03.2019 г. Технически университет - София провежда „Дни на отворените врати\". Бъдещите кандидат-студенти ще имат възможността да посетят лабораториите на университета, да се запознаят с условията за обучение и кандидатстване, както и с добрите перспективи за професионално развитие. Поканени са ученици от София и страната, които имат интерес към инженерните науки и всички желаещи да посетят университета. За тях ще са отворени лаборатории по оптоелектроника и оптични комуникации, видеокомуникации и технологии, електрически апарати и релейна защита, виртуална реалност, мехатроника и информационна техника, технология на машиностроенето, металорежещи машини, електронна микроскопия, химия, автоматизирано проектиране в електрониката и микроелектрониката, импулсна, цифрова и микропроцесорна схемотехника и много други. Преподаватели ще демонстрират съвременни системи и технологии в областта на компютърните науки, електрониката, телекомуникациите, машиностроенето, транспорта и други научни направления.Специално за посетителите в двата дни на инициативата във фоайето на Ректората ще бъде изложен състезателният болид на Formula Student, който е един от успешните студентски проекти на Технически университет-София.„Дни на отворените врати\" е събитие, което цели да повиши интереса на младите хора към инженерното образование. Признание за високото ниво на обучение в Техническия университет - София е и присъдената му оценка по институционалната акредитация - 9,56 - най-високата оценка, получавана досега от висше училище в България. Според Рейтинговата система на висшите училища в България за 2018 година, Технически университет-София е първенец в шест най-престижни направления: „Електротехника, електроника и автоматика\", „Енергетика\", „Комуникационна и компютърна техника\", „Машинно инженерство\", „Общо инженерство\", „Транспорт, корабоплаване и авиация\".", "date": "2019.03.13", "title": "ТУ - София представя научни и учебни лаборатории в „Дни на отворените врати“ "}
{"url": "http://www.cross.bg/nargile-pyshene-zdraveto-1598972.html", "text": "/КРОСС/ Парламентът прие днес единодушно забраната за пушене на наргиле, както и предлагането, и продажбата му на деца. Промените в Закона за здравето, във връзка с тази забрана, бяха подготвени от Валери Симеонов и народните представители от НФСБ.Целта на предложените промени е опазване здравето на хората и в частност - това на децата, тъй като пушенето на наргиле доказано причинява сериозни вреди, посочват както експертите, така и вносителите. Засягат се най-вече дихателната система, сърдечно-съдовата система, зъбната кухина и зъбите. Потребителят на водна лула /наргиле/ вдишва токсични вещества, които се срещат и в стандартните цигари, но при наргилето въглените, чрез които се разпалва сместа, засилват вредите за здравето. Допълнителен фактор за увеличаване риска при пушене на наргиле е многократното всмукване от лулата - за разлика от пушенето на цигара то може да трае средно 45 минути, докато при цигарата е около 5 минути.По данни на международно изследване на Световната здравна организация, проведено през 2013-2014 г., България се нарежда на пето място сред 42 страни по пушене на наргиле поне веднъж седмично сред 11-13-годишни ученици, и на второ място - по пушене веднъж седмично от 15-годишните.Ето защо, с приетото на първо четене изменение се цели да бъде преустановена тази негативна тенденция.     ", "date": "2019.03.13", "title": "Парламентът прие забраната за пушене на наргиле"}
{"url": "http://www.cross.bg/lyaskovetz-beshe-sharkov-1598975.html", "text": "/КРОСС/  В Лясковец днес ще бъде почетена паметта на загиналия преди пет години спецполицай Емил Шарков. Той беше застрелян при акция за ареста и изземане на незаконно оръжие на барикадиралия се в дома си Петко Петков. Във възпоменателната церемония ще се включи и министърът на вътрешните работи Младен Маринов.Заупокойната молитва ще е в 12 часа пред паметната плоча пред гимназията в Лясковец, където беше убит Емил Шарков на 14 март 2014 година. За умишленото убийство на баретата и опита за убийство на петима негови колеги антитерористи стрелецът Петко Петков беше осъден на доживотен затвор, без право на замяна. Той ще трябва да плати и 390 хиляди лева кръвнина на семейството на загиналия спецполицай.Във Велико Търново министърът на вътрешните работи ще проведе работна среща с представители на десетте общини в областта, а вечерта Младен Маринов и заместник-председателят на ГЕРБ Цветан Цветанов ще се включат в благотворителния концерт в Горна Оряховица за подпомагане на семейства, чийто близки за са гинали при катастрофи. ", "date": "2019.03.13", "title": "В Лясковец почитат паметта на загиналия спецполицай Емил Шарков "}
{"url": "http://www.cross.bg/reiizi-sozopol-leva-1598977.html", "text": "/КРОСС/ Автор: Иво ДИМИТРОВ, в-к Галерия Новината, че Софийската градска прокуратура е повдигнала обвинение на кмета на Созопол Панайот Рейзи за близо 2 милиона лева, не ни изненадва. По-скоро изненадващи са мащабите на обвинението. И с риск да накараме публиката да ни обвини в цинизъм, сме длъжни да поясним, че 2 милиона за Рейзи са пари за семки. Като имаме предвид трудовите му навици 24 часа в денонощието да е във фабриката на корупцията, която си е най-голямото предприятие у нас. И така в продължение на 20 години, откакто този личен герой на прехода е настанен удобно в местната власт в Созопол. За статистиката - от 1999 до 2002 е заместник-кмет, от 2003 до 2007 е председател на общинския съвет, а от 2007 досега е кмет, избиран от различни листи. Всъщност листата на Рейзи е една - тази на тарикатите. На особено големите тарикати. Тарикатите, които мислят, че пожизнено са на власт и за тях няма закони, както впрочем беше досега. Това, което се случва с Рейзи, е като а разказът за него е като дълга сводка на Икономическа полиция. Преди броени дни на 48-ото си редовно заседание общинският съвет в Созопол реши да увеличи възнаграждението на кмета си на 3500 лева. Евтина хватка да видим колко огромна нужда има работливият Рейзи от тези пари, завършила с още по-евтино мелодраматично изявление на самия кмет. Той реши да успокои местното население, че няма да го изостави и има намерение да работи за възхода на Созопол още един мандат. „Има какво да се направи в Созопол“, кратко и ясно обясни бъдещите си творчески планове нашият Остап Бендер.Че има и винаги е имало какво да се направи, е видно от 20-годишните неуморни усилия на Рейзи. Още с първата си декларация като кмет дипломираният икономист вади на светло една дузина имоти в Созопол и Боровец, луксозен автопарк с мерцедеси и беемвета, както и ипотечен кредит от 300 хил. лева, който много бързо е погасен на следващата година. Както казват хората, ден година храни. За Рейзи това става максима и символ верую в живота.Следват един куп сделки, поне 40-50, а зевзеци в Созопол казват, че . Особено фрапантна е продажбата на по-малко от един декар нива във Велинград, за която турският бизнесмен Неджет Куш уж официално броил на Рейзи 320 хил. лева. По-нататък ще видим, че същият този Куш става съдружник с кметската щерка във фирмата „Созопол Агро Груп“, а през друга от фирмите си, „Куш Инвест“, закупува от бившето созополско ТКЗС на безценица 148 декара земя в защитената местност „Алепу“ за… 148 хил. лева. Строителната свинщина в тази изключително красива част от Черноморието ни, в която има много защитени редки животински и растителни видове, очаквано се случва по-късно. И продължава до днес. Бетонирането на Алепу е откровено престъпление против държавата, природните й богатства и потъпкване на Конституцията от Рейзи и неговата администрация.Строител, предприемач, брокер на имоти, кмет, баща, любовник, баровец, който пилее десетки хиляди от раз в казината от Монте Карло до Лас Вегас. Всичко това е Панайот Рейзи. „Галерия“ многократно е публикувала собствени разследвания за който с министрите е министър, с циганите е циганин и играе предизборни кючеци, със строителите е строител, с бизнесмените е бизнесмен. Оказва се, че и с ловците е ловец. И то какъв. Доклад по проекта „Купените местни избори или смъртта на местната демокрация“, изготвен от Института за развитие на публичната среда, с подкрепата на Тръста за гражданско общество в Централна и Източна Европа, публикуван през февруари 2010 г., много подробно разгледа скандала, който избухва през 2009 г., когато созополският кмет застреля бременна кошута. На 1 ноември подвижен патрул на Регионалната дирекция на горите в Бургас залавя група бракониери, сред които са Панайот Рейзи, полицаят от РПУ-Созопол Радостин Щерионов и двама местни бизнесмени. Групата е застреляла бременна кошута. При освобождаването си нашият герой отрича да е ходил на лов, твърдейки, че бил за гъби и съвсем случайно носел карабината си. Една година по-късно започнатото срещу Рейзи наказателно производство е прекратено поради недоказаност. Дълго се коментира това а кметът продължава щастливо и усмихнато да живее по собствените си закони и морални правила.В началото на януари 2012 г. Сметната палата оповестява, че кметът Рейзи не е обявил пред нея придобиването на апетитни имоти - вила в курорта Боровец с половин декар двор и над 24 декара урегулирани парцели в Бургаска област. Конфузът е голям. Оказва се, че имотите са станали еднолична собственост на кмета след мнимия развод със съпругата му Иванка. За нея останала семейната вила в местността Буджака, на метри от морето, с обща площ 442,50 кв. м, къща на централната улица в Стария Созопол и 13 декара в местността Каваците. Няма да ни стигне половин вестник да изброим останалите имотни сделки на фамилията.как кметът харчи пари от оперативни европрограми. През август 2012 г. община Созопол сключила договор по ОП „Околна среда“ за изграждането на пречиствателна станция на стойност 75 млн. лева. Още при подготвителните работи за строежа срещу Панайот Рейзи вече има образувано досъдебно производство, тъй като държавната финансова инспекция установява, че през 2008 година на два пъти е плащано за едни и същи дейности на една и съща фирма - „Строително-предприемачески холдинг“ ЕООД, собственост на Георги Георгиев. Следват разследвания за открит паркинг за 58 места, за косачка за стадиона, струваща 57 хил. лева без ДДС, за поръчката за зелената система на общината, възлизаща на половин милион, за проверка на НАП, свързана с кражби на ДДС от аквапарка в Равадиново и от общинския паркинг в Созопол. „Тежкото и масово погазване на данъчното законодателство граничи с откровена демонстрация изобщо срещу реда в държавата“, коментират по това време финансови инспектори, които за пръв път стават свидетели на такъв безпрецедентен по своята мащабност акт на нарушение.Самият Панайот Рейзи няма аналог и няма как да вирее в нормална среда. Той не може да бъде сравнен с троскот в градинката до Народното събрание, нито с какъвто и да бил друг вид бурен. Сравним е единствено със саморасла гора на същото място, непосредствено до сградата, в която би трябвало да се коват законите на страната ни. Представете си всичко това образно, за да осъзнаете мащабите на созополския абсурд и неговата дълго продължила безнаказаност.", "date": "2019.03.13", "title": "Кметът на Созопол Панайот Рейзи –  лицето на повсеместния разпад"}
{"url": "http://www.cross.bg/evro-tzeni-destinatzii-1598953.html", "text": "/КРОСС/ Тази година ще празнуваме Великден в края на месец април, а като добавим и почивните 1 и 6 май, заедно с няколко дни отпуск, можем да си направим една наистина дълга и пълноценна почивка.А какво по-хубаво от едно пътешествие - в страната, в Европа или нещо по-екзотично? Експертите в пътуванията eSky правят обзор на цените и разказват къде ще е най-изгодно да прекараме почивката си по време на великденските и майските празници.Страната ни е изключително красива и има толкова много места, на които можем да си починем сред прекрасна природа и гостоприемни домакини. СПА курортите като Девин, Сандански и Велинград, предлагат настаняване от 8 евро за двойна стая. 4-звезден комфорт със закуска и СПА във Велинград се предлага от 39 евро на вечер за двама.Ако все пак искате да се откъснете за малко от родината - Гърция винаги е добра идея. Там времето в повечето случаи е по-топло и слънчево от България, а някои дестинации са на същото разстояние от София като Варна или Бургас например. Цените на хотелите в Халкидики за празничния период започват от 20 евро.Полетите до Атина са на цени от 50 евро двупосочно, хотелското настаняване - от 20 евро на нощувка. Престоят там може да съчетае почивката с разглеждане на едни от най-интересните забележителности на Гърция.Други изгодни дестинации в Европа за периода на празниците ще бъдат Киев (директните полети стартират през април), Брюксел и Берлин, с цени на двупосочни билети от 67 евро.За живеещите на морето ще бъде изгодно пътуване до Братислава или Краков на цени съответно от 40 и 48 евро за двете посоки.За тези, които са решили да вземат няколко дни отпуск и така да удължат ваканцията си, добър вариант е посещението на някоя по-екзотична дестинация. Полети до Тайланд и Китай могат да се резервират на цени от около 500 евро, а хотелското настаняване е разнообразно и на много изгодни цени. Най-новата възможност за любителите на екзотичните дестинации e виетнамският град Дананг, привличащ множество туристи със своите оригинални мостове, най-популярният от които носи името \"В ръцете на Бог\".Която и дестинация да изберете - в България, Европа или на друг континент, експертите от eSky препоръчват да не го оставяте за последния момент, защото по празниците цените на билетите са по-високи, а местата се изчерпват бързо. ", "date": "2019.03.13", "title": "Великденски и майски празници – идеи за пътуване"}
{"url": "http://www.cross.bg/oportyuniti-nasa-marsohoda-1598996.html", "text": "/КРОСС/ През февруари НАСА се сбогува с марсохода си \"Опортюнити\", който стана жертва на една от най-интензивните и продължителни прашни бури на Червената планета.Близо месец по-късно американското космическо управление разпространи последните изображения, направени от марсохода.Сред тях е впечатляваща 360-градусова панорама на района, известен като Долината на постоянството, превърнал се в лобно място за \"Опортюнити\", съобщава сайтът Си Нет. Почитателите на космическите изследвания и преди са виждали забележителни марсиански панорами, сред които заснетите от \"по-младия\" марсоход \"Кюриосити\" на НАСА в кратера Гейл.Прощалната 360-градусова панорамна снимка на \"Опортюнити\" обаче разказва цяла история. Панорамата съчетава 354 индивидуални изображения, направени от панорамната камера на марсохода, която улавя сцени през три различни светлинни филтъра - инфрачервен, зелен и виолетов. Изображенията са заснети миналата година в периода между 13 май и 10 юни - датата, на която НАСА получава последния сигнал от \"Опортюнити\". В действителност няколко секции в черно и бяло в левия край на панорамата свидетелстват, че марсоходът е бил прекъснат от оказалата се фатална за него прашна буря.Последното изображение, заснето от марсохода, е непълно и със зърнист шум, и показва приближаващия гибелен мрак. Панорамната снимка разкрива и някои знакови характеристики на Долината на постоянството - последната спирка за \"Опортюнити\" след близо 15 години, прекарани на Червената планета.Марсоходът се намира на вътрешния склон на западния ръб на кратера Индевър. Няколко кадъра показват как \"Опортюнити\" обръща поглед назад - буквално и преносно, към дългото си пътешествие на Марс. В една от секциите се виждат собствените му следи. \"Тази последна панорама е въплъщение на това, което направи мисията на \"Опортюнити\" толкова забележителна по отношение на изследвания и открития\", казва проект мениджърът ѝ Джон Калас. ", "date": "2019.03.13", "title": "НАСА показа последните снимки, заснети от марсохода „Опортюнити“ "}
{"url": "http://www.cross.bg/bulgariya-leva-yanyari-1598954.html", "text": "/КРОСС/ През 2018 г. износът на България за ЕС нараства с 9.1% спрямо 2017 г. и е в размер на 37 697.5 млн. лева. Основни търговски партньори на стараната ни са Германия, Италия, Румъния, Гърция, Франция и Белгия, които формират 67.5% от износа за държавите членки на ЕС, съобщиха от НСИ.През декември 2018 г. износът за ЕС се увеличава с 6.6% спрямо съответния месец на предходната година и е на стойност 2 681.0 млн. лева.При износа на България за ЕС, разпределен според Стандартната външнотърговска класификация, през 2018 г. в сравнение с 2017 г. най-голям ръст е отбелязан в секторите „Минерални горива, масла и подобни продукти\" (35.8%) и „Машини, оборудване и превозни средства\" (15.5%). Спад се наблюдава единствено в сектор „Мазнини, масла и восъци от животински и растителен произход\" (6.8%).Вносът на България от ЕС през 2018 г. се увеличава с 5.5% спрямо предходната година и достига 39 903.8 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. През декември 2018 г. вносът на България от държавите - членки на ЕС, намалява с 6.7% в сравнение с декември 2017 г. и е в размер на 3 064.1 млн. лева.При вноса от ЕС, разпределен според Стандартната външнотърговска класификация, през 2018 г. спрямо 2017 г. най-голямо процентно увеличение е отчетено в сектор „Безалкохолни и алкохолни напитки и тютюн\" (12.6%). Най-голямо намаление се наблюдава в сектор „Минерални горива, масла и подобни продукти\" (5.1%).Външнотърговското салдо (износ FOB - внос CIF) на България с ЕС за 2018 г. е отрицателно и е на стойност 2 206.3 млн. лева. По цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на 290.3 млн. лева.През януари 2019 г. износът на стоки от България за трети страни нараства със 7.5% в сравнение със същия месец на предходната година и е на стойност 1 394.2 млн. лева, съобщиха от НСИ. Основни търговски партньори на България са Турция, Китай, САЩ, Египет, Сърбия и Руската федерация, които формират 54.4% от износа за трети страни.През януари 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия месец на предходната година е отбелязан в секторите „Мазнини, масла и восъци от животински и растителен произход\" (168.1%) и „Храни и живи животни\" (38.0%). Най-голям спад се наблюдава в секторите „Артикули, класифицирани главно според вида на материала\" (10.2%) и „Безалкохолни и алкохолни напитки и тютюн\" (4.9%).Вносът на стоки в България от трети страни през януари 2019 г. се увеличава с 9.1% в сравнение със същия месец на 2018 г. и е на стойност 1 994.3 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Египет. При вноса на стоки от трети страни, разпределен според Стандартната външнотърговска класификация, през януари 2019 г. най-голямо увеличение спрямо предходната година е отчетено в секторите „Храни и живи животни\" (43.8%) и „Минерални горива, масла и подобни продукти\" (34.3%). Най-голям спад се наблюдава в секторите „Мазнини, масла и восъци от животински и растителен произход\" (28.6%) и „Машини, оборудване и превозни средства\" (14.3%).Външнотърговското салдо (износ FOB - внос CIF) на България с трети страни през януари 2019 г. е отрицателно и е в размер на 600.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 421.5 млн. лева.През януари 2019 г. от България общо са изнесени стоки на стойност 4 558.3 млн. лв., което е с 3.8% повече в сравнение със същия месец на предходната година. През януари 2019 г. общо в страната са внесени стоки на стойност 4 983.5 млн. лв. (по цени CIF), или с 1.5% по-малко спрямо януари 2018 г.Общото външнотърговско салдо (износ FOB - внос CIF) е отрицателно през януари 2019 г. и е на стойност 425.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през януари 2019 г. също е отрицателно и е в размер на 97.1 млн. лева. ", "date": "2019.03.13", "title": " НСИ: Износът на България за страните от ЕС нараства с 9.1%"}
{"url": "http://www.cross.bg/samoleti-poletite-prostranstvo-1598960.html", "text": "/КРОСС/ Ограничават се полетите на самолети Боинг 737 Макс над въздушното пространство на България след издадената вчера заповед на Европейската агенция по безопасност на полетите (EASA), съобщиха от транспортното министерство, предаде БГНЕС.Агенцията издаде директива по безопасност, касаеща този тип самолети. Във връзка с нея ГД „Гражданска въздухоплавателна администрация\" издаде необходимите указания, ограничаващи полетите на тези самолети в българското въздушно пространство, включително и излитащите и кацащите на българските летища, с изключение на полетите за пребазиране/ремонт. Също така ще бъде гарантирано обслужване и безопасно кацане на самолетите от същия тип в случай на възникване на извънредна или аварийна ситуация.Снощи самолет от този тип, изпълняващ полет от Хургада до Амстердам, кацна безаварийно на летище София.Почти нов самолет се разби на 10-и март на път от Адис Абеба за кенийската столица Найроби. Нямаше оцелели от 157 души на борда му. Великобритания и повечето европейски държави въведоха ограниченя за полетите на самолети Боинг 737 още вчера. ", "date": "2019.03.13", "title": "България ограничи въздушното си пространство за самолети Боинг 737 Макс "}
{"url": "http://www.cross.bg/bulgarska-rymen-masa-1598974.html", "text": "/КРОСС/ На 14 март, четвъртък, държавният глава Румен Радев ще участва в кръгла маса на тема „ЗА конкурентоспособна и просперираща българска икономика\". Форумът ще започне в 10.00 часа в зала „Сердика\" на София хотел Балкан.На кръглата маса ще бъдат набелязани мерки за преодоляване на факторите, които задържат икономическия растеж в България. Представители на националните работодателски организации, на институциите и икономически анализатори ще обсъдят темата в контекста на пазара на труда, нормативната среда и инвестиционния климат.Форумът е под патронажа на президента Румен Радев и се организира от Асоциация на индустриалния капитал в България, Българска стопанска камара и Българска търговско-промишлена палата.", "date": "2019.03.13", "title": "Президентът ще участва в конференция за насърчаване на икономическия растеж"}
{"url": "http://www.cross.bg/fandukova-shofyorite-zaplata-1598961.html", "text": "/КРОСС/ Заплатите на шофьорите и ватманите от столичния градски транспорт ще бъдат изравнени в двете дружества и ще бъдат повишени с 10% от 1 април. Така основната заплата ще стане 1150 лв. Това обяви кметът на София Йорданка Фандъкова на извънреден брифинг, съобщава БГНЕС.За целта ще бъдат заделени допълнителни 5.3 млн. лева, които Столичният общински съвет ще трябва да гласува на утрешното си заседание. ", "date": "2019.03.13", "title": "Фандъкова: Основната заплата на шофьорите и ватманите става 1150 лв."}
{"url": "http://www.cross.bg/livurpyl-baiiern-problemi-1598959.html", "text": "/КРОСС/ Петкратните победители в Шампионската лига и Купата не европейските шампиони Байерн и Ливърпул се изправят от 22:00 часа в Мюнхен в среща реванш от осминафиналите на Лигата. Първият двубой на „Анфилд\" завърши 0:0.Ако Ливърпул се класира напред, това ще бъде първият път от 2009 година насам, в който четири английски тима достигат до 1/4-финалите на Шампионската лига, като Сити, Манчестър Юнайтед и Тотнъм вече си осигуриха участие сред осемте най-добри. В Байерн продължават да се борят със сериозни кадрови проблеми преди днешния мач. Контузени са Корентен Толисо и Кингсли Коман, които отпадат от сметките за двубоя, заедно с наказаните Томас Мюлер и Йошуа Кимих.До последно под въпрос пък остават Ариен Робен и Давид Алаба, които също се оплакваха от проблеми и не са в оптимално състояние.За Ливърпул добрата новина е завръщането на изтърпелия наказанието си Вирджил ван Дайк. Джо Гомес, Алекс Окслейд-Чембърлейн и Деян Ловрен обаче остават в лазарета, а заради контузия в последния момент отпадна и Наби Кейта.В другия двубой днес Барселона приема Лион на „Камп Ноу\" след 0:0 във Франция.В Барса до последно ще следят състоянието на Усман Дембеле и Томас Вермален, който са под въпрос, но с реални шансове да се появят на терена. Единствено Рафиня отпада напълно от сметките на Ернесто Валверде. ", "date": "2019.03.13", "title": "Успех на Ливърпул в Мюнхен ще повтори постижение за Англия от 2009-а "}
{"url": "http://www.cross.bg/dori-chast-evrei-1598955.html", "text": "/КРОСС/ С болка и прискърбие констатирам за пореден път, че дори в кръговете на властта, а и в част от обществото, битуват късопаметни и промити мозъци. Ако приемем твърдението, че през годините 1935-1943 г. България е еднолично управлявана от Цар Борис ІІІ, то дали нашите евреи щяха да бъдат спасени без изричната воля на Царя?\". Така бившият премиер Симеон Сакскобургготски отговори на множеството запитвания защо не е присъствал на възпоменанието, посветено на годишнината от спасяването на българските евреи. Той направи официално изявление, което бе публикувано на личния му сайт.„При наличието на неоспорими факти, документи и прочее, неспоменаването на името на Цар Борис ІІІ като определящ фактор за спасението, сочи за девалвация на настоящата ценностна система\", коментира Сакскобургготски.„В деня, в който си прощаваме взаимно, разбира се, прощавам това невежество, но няма да забравя оскърблението към паметта на баща ми. През онези години само той като държавен глава посмя да се опълчи на Хитлер, за да опази нашите сънародници от еврейско потекло. Куражът му тогава, дори с риск за неговия живот, се признава и почита по света\", завършва изявлението си бившият премиер. ", "date": "2019.03.13", "title": "Сакскобурготски: В част от обществото битуват късопаметни и промити мозъци"}
{"url": "http://www.cross.bg/experian-kompaniyata-bulgariya-1598966.html", "text": "/КРОСС/ Experian България дари близо 70 000 долара на Фондация „Конкордия България\" и на Фондацията за социална промяна и включване (ФСПВ). Целта на компанията е да създаде устойчиви партньорства, насърчавайки своите служители да допринасят дългосрочно за развитието на обществото, осигурявайки менторски програми за младежи в неравностойно положение.Близо половината от дарението ще се използва за инициативата „Дом възможност\" на Фондацията за социална промяна и включване (ФСПВ), която компанията подкрепя вече три години. Програмата представлява мрежа от жилища за младежи, напуснали специализирани институции и лишени от родителска грижа. Там те получават умения за независим живот, възможности за работа и дом от семеен тип.Дарението на Experian ще покрие по-голямата част от разходите на софийския дом, който в момента приютява шестима младежи. Компанията ще продължи и своята менторска програма, в която служителите работят с младежите от дома върху тяхното личностно и професионално развитие.\"Всеки ментор има редовни срещи с младежа, когото наставлява. Двамата играят настолни игри, работят заедно по домашните или просто си говорят\", обясни Елизабет Вълчева, Delivery Analyst в Experian и координатор на дейностите в областта на корпоративната социална отговорност в софийския офис. „Като ментори ние се стремим да даваме пример, но също и да изградим приятелски отношения и да помогнем на младите хора да развият възможностите си. Смисълът на всичко е в малките победи.\" Менторите провеждат и занятия по финансова грамотност два пъти в годината.Другата част от дарението е за Фондация „Конкордия България\" - организация, предоставяща социални услуги в подкрепа на деца и младежи от рискови групи чрез редица възможности за покриване на основните им нужди и насърчаване на личностното им развитие. Фондацията има собствен футболен клуб, чиято цел е да мотивира младежите и да засили усещането им за отборен дух и дисциплина. Част от дарението към „Конкордия България\" ще бъде използвана за обучение по финансово включване, дългове и предотвратяване на пристрастяването, водено от служители на Experian. Останалата част от средствата ще се използва в подкрепа на клубните дейности и за реновирането на стадион „Атанас Михайлов\" в кв. Орландовци, София, където младежите ще могат да тренират. Доброволците от Experian също ще помогнат на децата в поддръжката на игрищата, а  футболните отбори на Конкордия и Experian вече са планирали няколко приятелски срещи. „Чрез реновирането на стадиона се надяваме да помогнем на много деца и семейства да живеят по-добре, а ние от своя страна сме щастливи да бъдем част от тази промяна,\" казва Вълчева.Всяка година Experian прави дарения за проекти по цял свят, които помагат за развиването на местните общности. Дейностите, които компанията подкрепя, са в четири основни сфери: подобрявяне на финансовата идентичност и достъпа до кредити, осигуряване на финансово образование и управление на боравенето с неуправляеми дългове между рискови групи.В допълнение на това дарение, всеки служител в софийския офис на Experian има право на три платени дни отпуск за доброволчески труд. През 2018 г. българският екип отчете 960 доброволчески дни, в които служители на компанията се включиха в различни инициативи. Тази целенасочена корпоративна политика и отдаденост бяха причините компанията да бъде отличена от TimeHeroes с награда за цялостна доброволческа политика на компанията.", "date": "2019.03.13", "title": "Experian България подпомага личностното и професионалното развитие на младежи в неравностойно положение"}
{"url": "http://www.cross.bg/miliarder-aktrisata-samo-1598962.html", "text": "/КРОСС/ Известната американска филмова звезда Анджелина Джоли ще се омъжва за милиардер. Твърденията са, че актрисата не само излиза с неизвестен милиардер, но и планира скоро да се оженят във Франция. Това съобщава БГНЕС.Сватбата ще бъде на същото място, на което Анджелина каза „да\" на Брад Пит през 2014 година, твърди изданието „Лайф енд стайл\". То публикува информацията на първата си страница. Източник, близък до актрисата обаче твърди, че всичко това са само слухове и че актрисата живее щастливо сама. ", "date": "2019.03.13", "title": "Аджелина Джоли ще се омъжва за милиардер"}
{"url": "http://www.cross.bg/bili-chasa-ypravlenie-1598946.html", "text": "/КРОСС/ Проходите в Смолянско са заснежени, но проходими при зимни условия, като няма въведени никакви ограничения, заради новият снеговалеж през последното денонощие, съобщават от Областно пътно управление в Смолян.Общо 54 машини са били ангажирани през последните часове в обработването на пътните настилки в областта, като навсякъде в малките часове на денонощието температурите са били минусови, като живакът е паднал до 5 градуса под нулата.„Пътните настилки са обработени, там където е било необходимо и опесъчени. Няма затворени пътни участъка, както и ограничения заради новият сняг\", коментираха от дежурната част на ОПУ-Смолян.На 12 март, около 21:00 часа е получен сигнал за закъсал ТИР по пътя Лъки-Рожен, който по принцип е затворен за товарни автомобили с маса над 12 тона, но шофьорът на моторното превозно средство не се е съобразил с ограничението.Близо два часа са били необходими, за да бъде изтеглен товарният автомобил в посока на Лъки, тъй като не било възможно да бъде издърпан към Рожен. Сигнали за други проблеми през денонощието в Пътното управление в Смолян, не са получавани.Новата снежна покривка е незначителна, като в най-високите части на региона тя е достигнала около 3 см. ", "date": "2019.03.13", "title": "Проходите в Смолянско са заснежени, теглиха закъсал ТИР край Рожен "}
{"url": "http://www.cross.bg/sluntzeto-zemyata-radiatziya-1598947.html", "text": "/КРОСС/ Учени откриха доказателства за голямо изригване на радиация от Слънцето, ударила Земята преди повече от 2000 години. Резултатът от изследването е изключително важен, защото слънчевите бури могат да нарушат модерните технологии.Екипът от експерти от университета Лунд в Швеция е открил доказателства в леда в Гренландия, че Земята е била бомбардирана от протони от Слънцето през 660 г.пр.н.е. Събитието е било 10 пъти по-мощно от всяка едно подобно, откакто се правят записи с модерно оборудване от преди 60 години. Учените са намерили радиоактивни изотопи в леда, берилий-10 и хлор-36, които се смята, че са от космически произход.Периодично Слънцето изпуска големи количества заредени частици, които могат да се отправят към планетата ни. Емисията от такива частици, открита в Гренландия е известна като „слънчево протонно събитие\". В модерни времена, тези високоенергийни частици, когато се сблъскат със Земята могат да повредят електрониката в сателитите, на които разчитаме за комуникационните услуги и системите за глобално позициониране.Радиацията може да представлява и риск за здравето на астронавтите в Международната космическа станция (МКС). Всички пътници и екипажи на пътническите самолети, които летят на голяма височина и близо до полюсите, могат да бъдат облъчени с по-голямо количество радиация (въпреки че това зависи от много променливи условия). ", "date": "2019.03.13", "title": "Голямо изригване на радиация от Слънцето е ударило Земята "}
{"url": "http://www.cross.bg/vuprosa-ploska-tvurdenie-1598948.html", "text": "/КРОСС/ 8% от пълнолетните българи са убедени, че Земята е плоска, а 11% имат колебания относно  формата на нашата планета. Това сочат резултатите от провокативно изследване на „Галъп интернешънъл\". Проучването тества и нагласите към ваксините. 15% са на мнение, че те са вредни за хората, 27% от интервюираните нямат мнение по въпроса. 81% от запитаните в изследване нямат колебания по въпроса плоска или кълбовидна е планетата Земя. Оказва се обаче, че 8% от интервюираните се съгласяват с твърдението, че „Планетата Земя е плоска и не е вярно това, което пише навсякъде: че е с форма, близка до кълбо\". Делът от 8% не е пренебрежително малък - дори и при отчитане на възможното статистическо отклонение. Това са предимно хора от маргинализираните социални групи в обществото, което почти изключва опцията някой да се шегува в отговора.Към това трябва да се добавят и 11%, които се затрудняват да отговорят. Така общо 19% от пълнолетните българи имат колебания по въпроса за формата на земята или не могат добре да схванат въпроса за нейната форма. Интервюираните лица са запитани и дали са съгласни с твърдението, че „Хора са ходили/стъпвали на Луната\". Оказва се, че 74% са съгласни, а според 9% това твърдение е невярно. Останалите не могат преценят. Колкото до нашумелия въпрос за ваксините, 15% се съгласяват с твърдение, че те най-често са вредни за хората, 58% не се съгласяват с това твърдение, а 27% не могат да формират позиция.Данните показват, че твърденията за вреда от ваксините не получават широка популярност, макар въобще да не са за пренебрегване дяловете на хората, които са отрицателно настроени. По този въпрос образованието играе решаваща роля, отчитат авторите на изследването.Данните са от независимата от външно финансиране изследователска програма на „Галъп интернешънъл\" за проучвания „лице в лице\". Изследването е проведено сред 824 души между 1 и 8 март.", "date": "2019.03.13", "title": "8% от българите са убедени, че Земята е плоска, 11% се колебаят"}
{"url": "http://www.cross.bg/zdraveto-vodna-lyla-1598949.html", "text": "/КРОСС/ В първото за седмицата пленарно заседание депутатите ще обсъждат на първо четене промените в Закона за здравето, с които се въвежда забрана за пушене на наргиле на закрито.Законопроектът е внесен от депутати от групата на „Обединени патриоти\", начело с лидера на НФСБ Валери Симеонов. С него вносителите си поставят за цел опазване на здравето най-вече на децата и подрастващите чрез въвеждането на административни и други мерки по отношение ограничаване употребата на изделия за водна лула, несъдържащи тютюн.Пушачите на водна лула (наргиле) вдишват токсични вещества, които се срещат и в стандартните цигари, но при наргилето въглените, чрез които се разпалва сместа, засилват вредите за здравето. Вредите върху здравето при пушене на наргиле са свързани с увреждане на дихателната система, сърдечносъдовата система, зъбната кухина и зъбите, смятат вносителите.Министерството на здравеопазването и на Министерството на образованието и науката подкрепиха промените и ги определиха като необходими и навременни, тъй като широкото разпространение на изделията за водна лула, несъдържащи тютюн, е сериозен рисков фактор за живота и здравето на подрастващото поколение. ", "date": "2019.03.13", "title": "Парламентът обсъжда забраната за наргилета на закрито "}
{"url": "http://www.cross.bg/pechki-instalatzii-sofiya-1598965.html", "text": "/КРОСС/ Презентираните във вторник проекти за подмяна на 10 000 печки на твърдо гориво в страната, 5000 от тях в София, са обвити в пълна мъгла и изглеждат като спешна предизборна акция. Това коментира председателят на БСП - София и на групата на социалистите в Столичния общински съвет Калоян Паргов. Европейските проекти, по които 16,6 милиона евро ще бъдат разпределени в 6 български общини като част от мерките за справяне със замърсяването на въздуха от битовото отопление на твърдо гориво, започва да действа от днес във всички 24 районни администрации в София. Около тази бърза инициатива на общините обаче има прекалено много неясноти, категоричен е Калоян Паргов.\"Това е поредният обвит в мъглата на фините прахови частици проект, който заблуждава гражданите, този път не само на София, коментира той. - На столичани реализацията му ще струва над 6,5 милиона лева. Към този момент липсват критерии за определяне на домакинствата, чиито печки ще бъдат подменени. Гражданите кандидатстват за нещо, което все още не съществува, не е налично, няма техническа визия за това, което се очаква, несигурно е във времето... Всичко това води до много въпроси - най-вече дали тази кампания не е спешна предизборна акция на управляващите. Възможно ли е при липсващите към този момент критерии за определяне на \"печелившите\" за смяна на печките, включването на едно домакинство в списъка за получаване на безплатна печка да е условие за заплащане с глас през есента?\".Според експерта на БСП в Комисията по инженерна инфраструктура и енергийно планиране към СОС Валентина Узунова, управляващите в Столична община много спешно трябва да отговорят на редица въпроси, свързани с презентираните от тях проекти.\"Бърза справка в сайта на Европейската комисия ни показа целите и обхвата на проект LIFE17. Той трябва да разработи и да тества нова демонстрационна схема, която да замени отоплителните инсталации в 500 домакинства и да я приложи в около 10 000 домакинства в 6-те общини. Също така да повиши обществената осведоменост относно важността на проблемите с качеството на въздуха, да бъдат изготвени национални препоръки за прилагане на схемата за преход към алтернативни форми на отопление на домакинствата, както и да бъдат достигнати и поддържани средните годишни концентрации на фини прахови частици под годишната цел за човешко здраве, определена от законодателството на ЕС и националното законодателство, коментира тя. - В тази връзка бихме искали да получим отговори на няколко въпроса - как е разпределен по пера бюджетът на посочените при презентацията два проекта и каква е точно сумата, определена за Столична община? Освен това какъв е размерът на сумата, предвидена по проектите поотделно за подмяна на отоплителните инсталации и какъв брой отоплитени инсталации е предвидено да бъдат заменени? Как е формиран бюджетът за подмяната на отоплителните инсталации по видове - котли, газифициране, печки, климатици и др. Кой поема разходите за проектиране, за оразмеряване на инсталациите по отполяем обем, за монтаж, за газификация на съответната територия или единица, за узаконяване и т.н.\".Според Валентина Узунова, изключитално важно е да бъдат обявени имената на доставчиците на пилотно подменените печки в Нови Искър, както и на пелетите. \"Какви суми са заплатени за закупуването на тези печки, както и на пелетите за един сезон, настоява за информация тя. - Коя фирма е извършила монтажа на тези печки и как е била избрана за това? Също така е много важно да има яснота как ще бъдат подбирани фирмите, участващи в изпълнението на подмяната на отоплителните инсталации по проекта LIFE+ и ОП \"Околна среда\". И не на последно място - как ще бъде контролирано качеството, в това число и на влажността на доставените за новите инсталации пелети и брикети. Въпросите са изключително много. Надявам се да получим конкретни отговори и то своевременно\". ", "date": "2019.03.13", "title": "Калоян Паргов: Дали безплатна печка не е заплащане за глас през есента?"}
{"url": "http://www.cross.bg/bolnitza-bolnitzata-reshenieto-1598963.html", "text": "/КРОСС/ Очаква се лекарите от Варненската очна болница и днес да преглеждат пациентите си въпреки подадените молби за напускане с едномесечно предизвестие. Причина за решението им е лошото материално състояние на болницата, собственост на общината, състоянието на сградата и условията, в които работят медиците. Според тях липсва мениджмънт от страна на управителя на здравното заведение. Крайната дата на предизвестието е 7 април. Ако до тогава не се отпуснат пари, лекарите ще напуснат. По-голямата част от персонала на болницата вече се е пренасочил към частни болници или към чужбина.Управителят д-р Руслан Тошев твърди, че причината за случващото се е пренебрежението на община Варна към неговите докладни, с които иска средства. По думите му са необходими около 500 хил. лв. за ремонт на покрива и подмяна на апаратите. Тези пари обаче не са заложени в бюджета на общината, подчерта той в интервю за предаването \"Преди всички\" и добави:„Общината имаше друго разбиране - че лечебните заведения трябвало да теглят заеми. Аз сметнах, че не е редно в тази ситуация да товарят допълнително лечебното заведение със заеми и лихви. Имам 15 докладни за последните 3 години\".В момента решението е в Общината, категоричен е управителят на болницата. Той е готов да подаде оставката си, ако е необходимо.Млади и интелигентни лекари работят в болницата, каза проф. Христина Грубчева - зам.-управител на Очната болница и зам.-ректор на Медицинския университет. И тя е на мнение, че решението е в Общината:„Става въпрос за три неща - инфраструктура, апаратура и мениджмънт. Това са трите основни стълба, върху които може да бъде развита една болница. Една болница - това са лекарите в нея\". ", "date": "2019.03.13", "title": " Чака се спешно решение за Очната болница във Варна "}
{"url": "http://www.cross.bg/ministerstvoto-armeniya-bulgariya-1598950.html", "text": "/КРОСС/ България и Армения с интерес в изграждането на общи трансгранични коридори. Това обсъдиха транспортните министри на двете страни Росен Желязков и Акоб Аршакян. Сътрудничеството в развитието на мултимодалния коридор Черно море - Персийски залив се очерта като основен акцент в разговорите между двамата министри по време на Осмото заседание на българо-арменската междуправителствена комисия за икономическо и научно-техническо сътрудничество, което се провежда в Ереван.Коридорът ще създаде възможности за ефективни и надеждни товарни превози между държавите от Близкия Изток и Централна и Източна Европа. Проектът ще допринесе за оползотворяване на нарастващия търговски потенциал в двата региона и обслужване на транзитния трафик от и за Далечния Изток.Министър Желязков подчерта, че проведеният вчера съвместен форум, е показал ясно благоприятните условия за бизнес в двете държави. Тенденциите на макроикономическо ниво в България и Армения са във възходяща посока, което следва да бъде използвано по най-добрия начин от бизнеса. Той посочи като възможност, разнообразяването на структурата на износа и вноса, която е сравнително еднообразна през последните години. По думите му, провеждането на такъв тип срещи, имат за цел да задълбочат именно инвестиционното сътрудничество и стокообмена между държавите. Като гаранция за това, той определи добрия инвестиционен климат в Армения, както и добрата среда, която предоставя България като държава членка на Европейския съюз.По време на заседанието бяха разгледани възможностите за транспортна и комуникационна свързаност. Сред другите теми на разговорите бяха активизиране на взаимодействията между специализираните структури за насърчаване на търговията и сътрудничеството с предприемаческите сдружения за подпомагане установяването на делови контакти между фирмите, както и засилване участията в панаири и изложения на териториите на двете държави и др.Следващата сесия на комисията се очаква да се проведе през 2021 г. като амбицията, която стои пред двете държави е да бъдат подобрени значително договорените параметри до тогава. В българската делегация в Ереван участват още заместник-министърът на икономиката Александър Манолев, изпълнителният директор на Изпълнителната агенция за насърчаване на малките и средните предприятия Бойко Таков, както и експерти от Министерството на транспорта, информационните технологии, Министерството на земеделието, храните и горите, Министерството на регионалното развитие и благоустройството, Министерството на образованието и науката, Министерството на културата, Министерството на отбраната и Българската агенция за инвестиции.    ", "date": "2019.03.13", "title": "България и Армения с интерес в общи трансгранични коридори   "}
{"url": "http://www.cross.bg/ezik-ezika-yniversitet-1598958.html", "text": "/КРОСС/ Състезанието по български език „Пазим езика си\", организирано от гражданското сдружение „Живата вода на България\", тази година става национално. Първото издание на състезанието беше през миналата година. Като пилотно то събуди голям интерес от страна на ученици, учители и родители.„Пазим езика си 2019\" срещна широка подкрепа, като зад него застанаха всички университети в България, в които се изучава специалност „Българска филология\" -  Софийският университет „Св. Климент Охридски\", Великотърновският университет „Св. св. Кирил и Методий\",  Пловдивският университет „Паисий Хилендарски\" и Шуменският университет „Епископ Константин Преславски\", както и Българската академия на науките (БАН). Логистичен партньор на състезанието по български език е Министерството на образованието и науката.През тази година всички ученици от страната в  V  и VI клас ще могат да се съревновават помежду си, като покажат колко добре владеят българския език. Стремежът на инициаторите е да се насърчи създаването на трайни умения у учениците за правоговор и правопис на книжовен език, както и фокусиране на общественото внимание към все по-ширещата се неграмотност и масово използване на чуждици. „Стремежът ни е чрез „Пазим езика си\" да ангажираме учениците малко по-нестандартно да подобряват своите правописни и граматически познания. И да събудим у тях любовта към родния език, както и желанието да стават все по-добри в използването му. Състезанието е за всички, не само за отличници\", заяви председателят на управителния съвет на „Живата вода на България\" г-жа Десислава Радева.  Каузата припознаха много хора, които милеят за българския език и грамотността, и те стават нейни посланици. Сред тях са писатели, поети, журналисти, актьори, музиканти като Алек Попов, Драгомир Симеонов, Маргарита Петкова, Веселина Седларска, Любен Дилов-син, Александър Секулов, Михаил Билалов, Бойка Велкова, Елена Петрова, Йоанна Темелкова, група „СкандаУ\", Дарин Маджаров от платформата Уча.се,  Айше Сали (БНТ) и Софи Маринова.Участниците в „Пазим езика си\" тази година ще са разделени в две възрастови групи - V клас и VI  клас. Те ще се състезават в два изпитни кръга - на 20 април и 11 май. Крайният срок за записване в училищата по места е 13 април.  В първия кръг децата от V клас ще покажат колко добре могат да се справят с диктовка и с разбирането на текст. Ще им бъде поставена и задача за проверяване на познанията за синоними.​Учениците от VI също ще работят върху диктовка и въпроси за функционална грамотност. Освен това ще трябва да покажат познаване на богатството на българския език като „преведат\" текст, изпълнен с чуждици, както и да транслитерират текст, предложен им на латиница. За втория кръг ще се класират първите седем деца от всяка възрастова група, показали най-добри резултати. Финалният кръг ще се проведе в СУ „Св. Климент Охридски. Проверката се извършва на място от петчленно жури, начело с проф. Владимир Атанасов, представител на катедрата „Методика\" във Факултета по славянски филологии в СУ „Св. Климент Охридски\". Предвиден е награден фонд. За децата, заели  първите три места във всяка категория, ще има специална изненада, подготвена от организаторите и техните партньори. Изпитните материали са изготвени от миналогодишните съставители  - Рени Стоичкова, преподавател по български език, автор на редица учебни помагала, и Доротея Николова - журналист и ПР. Към тях тази година се присъединяват Цеца Петрова, учител по български език и литература, автор на учебници и учебни помагала, и Десислава Нейкова,  доктор по методика на обучението по български език.„Със съжаление отбелязваме, че в последните години към студентските зали се запътват зрелостници с ниска правописна култура и с празноти в познанията за пунктуацията\", каза проф. д.и.н. Георги Колев, ректор на Шуменския университет „Епископ Константин Преславски\". Той допълни, че поздравява организаторите и подкрепя идеята на конкурса, а академичната общност в университета адмирира и приветства всяка възможност децата ни да четат и пишат повече, да пазят езика ни, да не забравят корените и традициите си. „Като наследник и духовен приемник на Търновската книжовна школа на св. Евтимий, патриарх Търновски, Великотърновският университет подкрепя всички форми, насочени към съхраняването на българската езикова и културна идентичност\", заяви ректорът на ВТУ „Св. св. Кирил и Методий\" проф. д-р Христо Бонджолов. По думите му състезанието „Пазим езика си\" е похвална, достойна за уважение и изключително важна инициатива. ", "date": "2019.03.13", "title": " „Пазим езика си”: Известни личности в битка с неграмотността"}
{"url": "http://www.cross.bg/myzeii-makedoniya-severna-1598951.html", "text": "/КРОСС/ Изложбата „100 години Требенище\" - резултат от съвместната работа на археолозите от Националния археологически музей на БАН (НАИМ), Археологическия музей на Република Северна Македония (АМСМ) и Народния музей в Белград ще се открие на 14 март 2019 г. в Археологическия музей на Република Северна Македония в Скопие. Експозицията е свидетелство за доброто партньорство между културните и научните институции на България, Северна Македония и Сърбия. Тя ще представи на едно място предмети от некропола, които никога не са показвани заедно. Те принадлежат на фондовете на трите музея - НАИМ - БАН, АМСМ - Скопие и Народния музей в Белград. След представянето си в Скопие изложбата ще бъде показана в София и Белград.Председателят на Българската академия на науките акад. Юлиан Ревалски, заместник-председателят на БАН чл.-кор. Васил Николов и директорът на НАИМ - БАН доц. Христо Попов ще участват в откриването.   „Тази българо-македонско-сръбска инициатива е първа по рода си. Тя е плод на доброто партньорство с колегите археолози и положителен акт на развитие и задълбочаване на сътрудничеството в областта на културата и науката между трите балкански държави\", сподели доц. д-р Христо Попов, директор на НАИМ - БАН. Благодарение на подкрепа от Българската академия на науките, НАИМ - БАН и спонсори е издаден луксозен каталог на изложбата на английски език. Каталогът е отпечатан в София с основен принос на българските учени и на техните колеги от Сърбия и Северна Македония.Некрополът край с. Требенище, на 14 км от Охрид, е открит случайно от българските войски при пътно строителство в края на Първата световна война през пролетта на 1918 г. Първите пет гроба са разкопани от войници, които предават инвентара на българската администрация в Охрид. По-късно за продължаване на разкопките са изпратени археолозите Карел Шкорпил и Богдан Филов, който проучват още гробове. ", "date": "2019.03.13", "title": " Находки от некропола Требенище ще бъдат показани в изложба в Скопие"}
{"url": "http://www.cross.bg/arnaydova-prokyratyra-obvinitelen-1598956.html", "text": "/КРОСС/ Предстои съвсем скоро внасяне на обвинителен акт и завеждане на дело срещу бившия заместник-кмет на Столичната община Евгени Крусев. Това съобщи в ефира на \"Здравей, България\" говорителят на главния прокурор Румяна Арнаудова.\"В момента, в който сме събрали данни за извършено престъпление с висок обществен интерес, с висока степен на обществена опасност, ние предприемаме действия. По този случай колегите от Специализираната прокуратура са на финала. Предстои съвсем скоро внасяне на обвинителен акт и завеждане на дело. Все още не е приключило разследването на Окръжна прокуратура - Пловдив във връзка със сигналите за непрозрачно и незаконосъобразно разходване на средства от Община Пловдив\", обясни още Арнаудова.Тя коментира и скандалния запис от ловешко училище, на който се вижда как възпитател бие ученици в опит да ги разтърве.\"Запознахме се с видеото, което беше разпространено през вчерашния ден. То е изпратено в МВР - Ловеч. Районната прокуратура е уведомена. Заместник-районният прокурор е поел ръководството на проверката. Снети са обяснения от участниците в инцидента. Установява се има ли телесни наранявания и престъпления от общ характер, какви са нараняванията на децата и какви мерки ще се предприемат\", каз говорителят на обвинител номер 1.Арнаудова говори и по друга актуална в последните ди тема - ареста на семейство Арабаджиеви. По думите й е започнала проверка за лично укривателство - за това, че Георги Семерджиев, в чиято къща бяха открити арестуваните, е предоставил жилището си като място за укриване. Той е спомогнал Арабаджиеви да избегнат или да осуетят наказателно преследване. \"Към този момент не ми е известно прокуратурата да е била сезирана с данни за пране на пари или други престъпления, извършени от Семерджиев\", каза още Арнаудова.\"Относно случая в Стрелча Районната прокуратура разследва принуда, престъпление против личността. Кметът е злоупотребило със служебното си положение. В нито едно от разследванията прокуратурата не работи предизборно. И в случая с кмета на Созопол, и в този с кметицата на Златица Софийската градска прокуратура работи от около година\", категорична бе Арнаудова.Тя добави, че четиримата задържани за рекет над ученици в Плевен, ги грози до 10 години лишаване от свобода. Двама от тях са осъждани, а другите двама са с криминални регистрации. Повече от година те са упражнявали системен психологически тормоз над жертвите си. ", "date": "2019.03.13", "title": " Внасят обвинителен акт срещу бивш заместник-кмет на София"}
{"url": "http://www.cross.bg/nyama-petkov-rymen-1598937.html", "text": "/КРОСС/ Аз съм убеден привърженик на концепцията, че престъпниците трябва да бъдат показвани с престъпленията си. Призовавам главния прокурор и вътрешния министър да спрат тази вулгарна цветановщина Първо камерата, а пък доказателствата ще видим после какво да правим\" веднага\". Това заяви в сутрешния блок на Нова телевизия \"Здравей, България\" председателят на АБВ Румен Петков. Той припомни и случая с акцията срещу кмета на Асеновград. По думите му по-късно обвиненията са паднали, но неговите близки не са забравили, а здравословното му състояние се влошава. Тези дейности са дълбоко вредни за обществеността. Две грандиозни акции, които разтърсиха света  - едната тези мръсници с по 1,50 лева. Това е \"пране на пари в особено големи размери\". А другата - 20 служители блокират община Стрелча и търсят 17 молби. Тези наши сънародници трябва да бъдат арестувани на момента, защото са укривали престъплението. Аз лично се гордея със Стойно Чачов, защото той обеща да даде по 1 000 лева на всяко новородено и го изпълни. Обеща да направи безплатни забавачки и си изпълни обещанието. Това е порочна практика. За мен това е неприемливо. Трябваше да се приключи първо с конкретно обвинение, коментира лидерът на АБВ.Ние от АБВ - радикали влизаме в еврокампанията с ясна позиция. Ние настояваме институциите да кажат, че на територията на България няма да бъдат разполагани ядрени оръжия, няма да бъдат разполагани допълнителни военни контингенти и че отбранителните ни и тренировъчни бази няма да бъдат превърнати в такива, заключи Петков. ", "date": "2019.03.13", "title": "Румен Петков: Главният прокурор и вътрешният министър да спрат тази вулгарна цветановщина"}
{"url": "http://www.cross.bg/momiche-drygoto-ychilishte-1598938.html", "text": "/КРОСС/ Отново насилие в училище. Клип с бой между ученички в Ловеч беше разпространен в социалните мрежи. Инцидентът се е случил в една от класните стаи на училището, в присъствието на ученици, но и на преподаватели.Ние когато се бяхме сбили, дойде господина и ме налагаше по главата. Това каза във включване в сутрешния блок на БТВ „Тази сутрин\" едно от момичетата, участвали в сбиването. Тя коментира, че не е пуснала другото момиче, защото докато двете момичета са се държали една друга, междувременно дошлият да ги разтървава учител, я налагал и тя не знаела кого всъщност държи.Разбрах, че дъщеря ми е бита, когато тя се прибра петък следобед. Това каза от своя страна майката на другото момиче, участвали в сбиването. Тя коментира, че господинът, който се е намесил да разтървава децата, не е трябвало да използва юмруци и да ги бие, а е трябвало да намери по-нормален начин.Аз знам, че детето ми се е намесило в свада между другото момиче и трето дете, което моето дете е защитило и от там тръгва побоя. Това каза от своя страна майката на второто момиче, участвало в боя. Пак казвам, зад учителя съм - детето ми е било мъчено с минути, за косата дърпано и това е било последен изход от ситуацията, каза тя.Още вчера, когато се запознах с видеоклипчето, извиках родителите на двете деца, срещнахме се, разговаряхме. Едното от двете деца е по-проблемно, но се стараем с упорита работа на психолог и педагогически съветник, за да може агресията му да бъде овладяна. Това каза от своя страна директорът на училище „Св.Св. Кирил и Методий\" Валя Тодорова. Тя коментира, че в училището има видеонаблюдение в коридорите и в двора, но не и в класните стаи. Тодорова отбеляза, че поведението на намесилия се учител е недопустимо. Да, той се е намесил, за да предотврати нещо по-сериозно, но начина по който го е направил, е недопустим, уточни тя. ", "date": "2019.03.13", "title": "Отново насилие в училище"}
{"url": "http://www.cross.bg/zhilishta-litza-obshtinski-1598940.html", "text": "/КРОСС/ От Върховната административна прокуратура е реализирана поредна проверка по реда на надзора за законност спрямо норми от подзаконовите нормативни актове, приети от общинските съвети, касаещи отдаването под наем и продажбата на общински жилища.В хода на проверката са установени 175 наредби, в които са допуснати различни нарушения.Установени са случаи, в които съгласно общинските наредби се допуска в резервни общински жилища да се настаняват кметове, заместник кметове и кметски наместници, в противоречие с чл.45 от Закон за общинската собственост. Съгласно цитираната законова норма в резервните жилища се настаняват под наем лица, в семействата на които са налице остри социални или здравословни проблеми и такива, чиито жилищата са станали негодни за обитаване. По този начин от общинските съвети са създадени други категории правоимащи лица, като освен това, не е съобразен и законоустановения срок за настаняване.В други подзаконови актове, в нарушение на закона, е признато право за кандидатстване за настаняване под наем в резервните общински жилища на бивши собственици, чиито имоти са отчуждени от общината до предаване на отстъпения им в обезщетение жилищен имот. Такива разпоредби също противоречат на цитирания закон, който посочва изчерпателно лицата, които могат се възползват от правото. Налице са и разрешения, изключващи възможността за ползване на общинско жилище на лица, чиито имоти са застрашени от самосрутване, в директно противоречие със закона.От ВАП са установени норми, с които от общинските съвети е поставено изискване за заплащане на допълнителна такса, извън предвидената такава с чл.111 от Закона за местните данъци и такси, под формата на режийни разноски при производство за настаняване под наем  и продажба на общински жилища.При проверките са констатирани разпоредби, с които се задължават кметовете да внасят предложения в общински съвети за промяна на предназначението на жилища, когато определени лица желаят да ги закупят и са изпълнени  други условия, установени в местни наредби. По силата на закона обаче промяната на предназначението се извършва поради потребностите на общината, а не според желанието на отделен заявител да придобие определено жилище. Установени са и разпоредби, с които в нарушение на чл.47, ал.2  ЗАНН и чл.22, ал.5 ЗМСМА, се дава възможност кметове на общини да овластяват други лица за издаване на наказателни постановления и така да налагат санкции за нарушения. По този начин се създава вероятност в крайна сметка нарушители да не понесат нормативноустановена отговорност.Нарушения от вида на посочените и други, с които са въведени ограничения в противоречие с Конституцията и законите са установени в 175 подзаконови актове, сред които действащите наредби в общини София, Пловдив, Варна, Бургас, Велико Търново, Плевен, Добрич, Шумен, Монтана, Благоевград, Видин, Враца, Кърджали, Кюстендил, Ловеч, Пазарджик, Перник, Силистра, Сливен, Смолян, Търговище, Хасково, Ямбол, Поморие, Царево, Банско, Казанлък, Дупница, Нова Загора, Троян, Сандански, Балчик, Шабла, Велинград, Панагюрище, Севлиево и др. Във връзка с образуваните преписки са подадени 156 протести до административните съдилища, като към настоящия момент от тях 22 са образуваните уважени, а по отношение на останалите не са приключили административните производства.Ефектът от проверката се открива в предприетите мерки за оспорване и отмяна на незаконосъобразните разпоредби за опазване на общинската собственост, която следва да се управлява в интерес на населението в общината. Проверката на ВАП продължава. ", "date": "2019.03.13", "title": "ВАП откри законови нарушения в 175 наредби за общинските жилища"}
{"url": "http://www.cross.bg/amal-dzhordzh-printz-1598998.html", "text": "/КРОСС/ Амал и Джордж Клуни присъстваха на кралско събитие във вторник вечерта.Двойката присъства на вечеря в Бъкингамския дворец, на която домакин бе принц Чарлз. Събитието бе организирано от благотворителната фондация \"Prince's Trust\".Амал бе изключително елегантна в бяла рокля без презрамки, като единият ръкав бе бял и падаше свободно по дясната ръка на адвоката по човешки права, а другият бе златист, покриващ плътно лявата ѝ ръка.Тоалетът бе дело на модния бранд Jean-Louis Scherrer от couture колекцията му през далечната 2007 г. Тя съчета тоалета ссъс златист клъч, който държеше в ръката със свободния бял ръкав, като че ли за контраст.Двойката разговаря свободно с принц Чарлз по време на събитието, като през това време се посмяха. На вечерята присъстваха и Бенедикт Къмбърбач, Люк Еванс, Тамсин Егъртън, Джош Харнет и  др.Благотворителната организация \"Prince's Trust\" работи в подкрепа на младите хора в няколко държави, сред които Австралия, Барбадос, Канада, Гърция, Индия, Малта и Пакистан. Това не е първото кралско събитие, на което звездното семейство Клуни присъства. Амал и Джордж са близки приятели с Меган и принц Хари и миналата година присъстваха на сватбата им. ", "date": "2019.03.13", "title": "Амал и Джордж елегантни на прием в Бъкингамския дворец"}
{"url": "http://www.cross.bg/barbara-detzata-vuzpitatelyat-1598942.html", "text": "/КРОСС/  Арестуваха възпитател, който бие деца в ловешко училище. Видеоклип от скандалната случка се появи в социалните мрежи.Предупреждаваме ви, че кадрите са смущаващи! На тях се вижда как две момичета се бият в клас, а възпитателят уж се намесва да ги спре, но всъщност удря с юмруци едно от децата. Включва се и втори преподавател. По информация на NOVA всичко това става в основно училище \"Св. Св. Кирил и Методий\" в ловешкия квартал Гозница. Клипът е от 8 март, но едва сега вижда бял свят. Върви проверка дали ръководството на училището съзнателно е потулило случая.Нова телевизия научи още, че едно от битите момичета е със специални образователни потребности. Вчера в училището влязоха представители на Детска педагогическа стая и Регионалното управление на образованието в Ловеч.Барбара се прибра следобед в петък и обясни, че е бита от господина. Аз не повярвах защото обикновено е виновна тя. Все казват, че е луда, биела се е с децата. Не е луда, но е с малко нерви, като всяко едно дете. Изисква да й се обръща малко повече внимание. Много пъти са ми казвали, че е агресивна, а аз не вярвам, че тя е такава, коментира майката на Барбара - Севда Димитрова.Конфликтът започва заради момче. Инцидентът е станал по време на занималня, не е имало учители в стаята. Били са само три деца. „Започнаха да се карат с мен. Аз исках да забравим това и да изляза. Едното момче не ми позволи. Хвана ме и започна да ме удря. Започнах и аз да го удрям. Дойде и момичето, после и възпитателят, казва Барбара. По думите й момичетата е щяло да се оправят и сами, но се е намесил възпитателят. Когато те се закачат и аз скачам да се бия. Той ни удряше по главата. Другото момиче излезе от стаята, а той продължи да ме бие докато не припаднах, казва още Барбара. Откакто са я ударили, момичето се оплаква от болки в главата.Разговарях с родителите на децата. Това, което е станало е сбиване за около 3-4 мин, децата са разтървани. Това получих като информация. Аз не съм присъствала. Разбрах вчера от клипа, който ми донесе потърпевшото дете. Не съм снимала клипа аз, за да го крия. Веднага се извикаха родителите, заяви Валя Тодорова - директор на ОУ \"Св. Св. Кирил и Методий\" в Ловеч. По думите й на 8-ми март, когато е станал инцидентът, никой не е докладвал на директора Инцидентите с Барбара са чести и сметнах, че това е поредната дрязга. Служителят ще си понесе пълната отговорност за деянието, аз ще взема мерки, коментира още Тодорова ", "date": "2019.03.13", "title": " Арестуваха възпитател, който бие деца в ловешко училище"}
{"url": "http://www.cross.bg/bulgarski-otkypeni-aleksandur-1598941.html", "text": "/КРОСС/ През месец януари на търг, организиран от аукционна къща във Виена, бяха откупени ценни подноси. Те са подарени на първия български княз Александър І Батенберг (1879 - 1886 г.) от жителите на градовете Русе, Ловеч и Берковица.Предметите са откупени при личното присъствие на министъра на културата Боил Банов и с негова заповед са предадени за съхранение в НИМ.Подносите ще бъдат експонирани в централно фоайе на втория етаж на Националния исторически музей от 13 март 2019 г. Културните ценности притежават изключителна историческа стойност и са с гравирано посвещение на български език на Негово Височество княз Александър І.Единият от тях е с позлата и с изключително богата и майсторски изработена филигранна украса. На другите два подноса е изобразен изправен български лъв, символизиращ  възраждането на България.", "date": "2019.03.13", "title": "Откупените от държавата вещи на Батенберг вече могат да се видят в НИМ"}
{"url": "http://www.cross.bg/firma-pazara-aparati-1598957.html", "text": "/КРОСС/ Днешният най-амбициозен играч на пазара на фискални устройства „ЗИТ Интернешънал\" е създадена през 1967 г. като българско-японско съвместно дружество под наименованието „Завод за изчислителна техника\". Компанията бързо се превръща в едно от водещите предприятия за съвременна изчислителна техника и е първият български производител на компютри. Продукцията на ЗИТ е била позната и предпочитана в много страни по света - Германия, Китай, Либия, Финландия, Индия, Полша, Куба, Чехия, Унгария и др.Невероятно, но факт - българската фирма има участие дори в изстрелването на руската космическа совалка „Буран\"! Тя се управлява от матричния процесор ЕС 1037 - производство на ЗИТ-София. По-късно от тази  технология се заинтересуват и американците - през 1990 г. директорът на ЗИТ отива с матричния процесор във фирма на НАСА - FPS, които били готови да ни дадат пазара си в Европа, но с гаранция от страна на правителството, че машините няма да ходят в СССР. Тогавашните ни управляващи за жалост не се престрашават на този ход, но пък се ражда първото българо-американско дружество „ЗИТ - Пертек\" за лентови устройства. Първата изчислителна машина също е дело на ЗИТ по официален лиценз на Фуджицу с името ЗИТ 151. Тя е създадена под ръководството на родоначалника на българската ИТ Иван Попов. С инициатива и средства на ЗИТ се „ражда\" и елитния техникум „Джон Атанасов\", който е фабрика за висококвалифицирани кадри за електронната и техническата индустрия и до ден-днешен.През 1997г. Завода за изчислителна техника се преобразува в Акционерно Дружество, а от 2000г. е  100% частна компания. По това време фирмата разширява бизнеса си, като стартира производството и на фискални касови апарати. Те са с модерен дизайн и електроника, базирана на процесори на Intel и принтери Citizen или Epson. Комбинацията от високa производителност, издръжливост и малък размер на касовите апарати са запазена марка на ЗИТ и до днес, което ги прави сред най-предпочитаните устройства не само на българския, а и на австрийския, чешкия, румънския, македонския, гръцкия, етиопския, кенийския и др. пазари. Последното поколение фискални устройства на „ЗИТ Интернешънал\" „изстрелва в космоса\" всеки бизнес, категорични са доволните клиенти. Хитовият мобилен касов апарат „ZIT B20\" е сред най-харесваните от малкия и средния бизнес заради компактния си размер, елегантния дизайн, удобните бутони, големите операторски и клиентски дисплеи с подсветка, наличието на Bluetooth интерфейс за връзка с компютър, таблет, смартфон и пр. екстри на отлична цена. Освен, че е популярен заради изключително лесната си употреба, „ZIT B20\" е сред малкото на пазара, чиито софтуер отговаря напълно на всички промени и поправки на Наредба Н-18, което дава спокойствие и сигурност на ползвателите му. ", "date": "2019.03.13", "title": "ЗИТ изстрелва в космоса от совалки до бизнеси"}
{"url": "http://www.cross.bg/mashina-plovdiv-minyti-1598945.html", "text": "/КРОСС/ По повод световния Ден на потребителя на 15 март (петък) EVN България ще пусне в действие своята иновативна машина за вплитане на енергията. Всеки желаещ в Пловдив ще има възможност да изплете собствен уникален шал за 5 минути. Нестандартното решение е възможно чрез специално конструираната инсталация. Тя гостува за втори път в Пловдив, след като на 23 февруари пловдивчани имаха първа възможност да произведат собствен шал.Инициативата ще се проведе на 15 март 2019 г. (петък) от 12:00 до 20:00 ч. в Мол Пловдив, ниво 0. Тя включва фиксиран велосипед и плетачна машина. Въртенето на педалите на велосипеда задвижва плетачна машина, която произвежда шал. Времето необходимо за изплитането на един шал е 5 минути. Така само с няколко завъртания на педалите се създава достатъчно енергия, която води до създаването на реален продукт.Инсталацията вече гостува в Стара Загора и Бургас като беше посетена от голям брой гости, a изплетените шалове бяха общо 242. С тази инициатива EVN България продължава да напомня, че малките стъпки за енергийна ефективност могат да имат реален ефект, когато ги прилагаме редовно и последователно.\n\t\t\t\t\t ", "date": "2019.03.13", "title": "За Деня на потребителя ЕVN кани всеки да произведе уникален шал"}
{"url": "http://www.cross.bg/sistema-durzhavata-nachaloto-1598952.html", "text": "/КРОСС/ От горивата приходите са 7 процента повече, така че мерките действат. Това каза премиерът Бойко Борисов в началото на правителственото заседание.БГНЕС припомня, че държавата въведе нова система за наблюдение и контрол на горивата. Осигурява се 24-часово видеонаблюдение на всички процеси, информацията ще бъде запазвана в сървъри, за да може да се извършва проверка на движението на горивото при желание.На практика с въвеждането на новата система се постига събирането на едно място на общия информационен ресурс, прецизен анализ на риска за подпомагане на институциите и за осъществяване на взаимен контрол. Поставено е началото на видеосистема, което ще се надгражда във времето. Въвеждането й доказва волята на държавата в борбата й с контрабандата на горива, уточниха от МВР. ", "date": "2019.03.13", "title": "Борисов: Приходите от горива са със 7% повече"}
{"url": "http://www.cross.bg/pernik--rekonstryktziya-1598943.html", "text": "/КРОСС/ Пет ВиК дружества подадоха предсрочно документи за финансиране на мерки за подобряване на водоснабдяването и канализацията от Оперативна програма „Околна среда 2014-2020\". Отличниците са Русе, Враца, Ямбол, Перник и Силистра. Крайният срок за представяне на проектите, подготвени от МРРБ при изработването на 14 регионални прединвестиционни проучвания, пред Управляващия орган на програмата е 23 април 2019 г.  Това съобщи днес министърът на регионалното развитие и благоустройството Петя Аврамова при посещението си в Перник, където участва в дискусия на тема „Европа в нашия дом\".Останалите обособени територии, за които има изготвени РПИП и предстои подаване на проектни предложения по ОПОС 2014-2020, са: Бургас, Варна, Видин, Добрич, Кърджали, Пловдив, Сливен, Стара Загора и Шумен.Проектът на „Водоснабдяване и канализация\" ООД - Перник предвижда инвестиции за 84 млн.лв. без ДДС в Перник и Радомир. Разходите само за строителство за двата града са 26 млн. лв. за водоснабдяване и 45 млн. лв. за отвеждане и пречистване на отпадъчните води. За град Перник е предвидена реконструкция на над 15 км водопроводи, три нови водоема с общ обем 13 300 куб. м, реконструкция и разширение на 29,2 км канализационна мрежа и реконструкция на Пречиствателната станция за отпадни води Батановци. В град Радомир ще бъдат изпълнени 2,2 км транзитен водопровод, почти 10 км вътрешна водопроводна мрежа, реконструкция и разширение на почти 7 км канализационна мрежа, 2 канализационни помпени станции и тласкатели.Изпълнени са около 80% от предвидените строително-монтажни работи при рехабилитацията на язовир „Студена\", която се извършва с цел увеличаване на техническата и експлоатационната годност на стената и прилежащите съоръжения, информира още министър Аврамова. Язовирът осигурява питейна вода за около 100 хиляди жители, както и вода за промишлени нужди и енергодобив. Предвид факта, че всички строително-монтажни работи се извършват в условията на непрекъсната експлоатация на язовира и непрекъсващо водоподаване към потребителите, част от тях се изпълняват под вода. Срокът за финализиране на дейностите на обща стойност 32 млн. лв. е ноември тази година. Те се финансират по „Проект за развитие на общинската инфраструктура\", изпълняван от МРРБ и финансиран от държавен инвестиционен заем от Световната банка. С още 3,6 млн. лв. от проекта предстои да бъде рехабилитирана пречиствателната станция за питейни води в Перник. В момента се подготвя тръжна процедура.В област Перник ще бъдат инвестирани и над 25 млн. лв. по Оперативна програма „Региони в растеж\" 2014-2020, посочи Петя Аврамова. Средствата са по 11 проекта за модернизация на училища, детски градини, сгради и др. 9 от проектите са на общините в областта, а два - на Министерството на образованието и науката и на Министерството на здравеопазването. Тя напомни, че в областния център вече бяха обновени Паркът на предизвикателствата и мостът на р. Струма при ул. „Струма\" и беше благоустроен квартал „Тева\". Дейностите бяха изпълнени по проект „Подобряване на градската среда на град Перник\", финансирани с 4 млн. лв. от програмата.В Перник министърът на регионалното развитие и благоустройството откри обновената сграда на общинската администрация. Тя коментира, че от днес общината притежава една от най-модерните обществени сгради в страната. Благодарение на проекта за повишаване на енергийната ефективност по ОП „Региони в растеж\" старата, сграда вече е превърната в красиво здание, в което около 250 служители на 7 институции работят в полза на населението на общината. С близо 3 млн. лв. по програмата беше подобрено техническото й състояние и е подобрена достъпността на хората с увреждания. Приложено е и едно от най-съвременните решения в строителството. След ремонт и изолация на покрива, са монтирани три малки фотоволтаични инсталации за производство на електроенергия за собствени нужди, което би дало възможност за годишно спестяване на 10-15% от консумираната електроенергия и намаляване на емисиите на парникови газове с 418.79 тона CO2 екв. ", "date": "2019.03.13", "title": "Пет ВиК дружества подадоха водни проекти по ОПОС 2014-2020"}
{"url": "http://www.cross.bg/mihaiilov-durzhavata-georgi-1598944.html", "text": "/КРОСС/ \"Официалната коалиция в парламента е между ГЕРБ и т.нар. патриоти. В последните две седмици, обаче се видя, че има едно странно сътрудничество и с ДПС. Това е плащане на \"такса спокойствие\" за управляващите за сметка на интересите на българските граждани\". Това заяви народният представител от ПГ на \"БСП за България\" проф. Георги Михайлов пред БСТВ. Той коментира, че  тази непочтена договорка, която е излязла на бял свят е неприемлива за всички нас и създава усещането за нестабилност на държавата. Михайлов каза още, че с такива сделки нещата започват да затъват все повече и повече и ще се стигне до момент, когато няма да бъдат ефективни.   \"Всякакви подхвърляния, че с тези промени се пази националната сигурност, са несериозни, защото няма конфликт между различните  ентоси\", добави Михайлов.  Народният представител коментира още, че призивът БСП да се върне в парламента, за да не бъде приет този законопроект, също е несериозен. \"Гласовете на част от мнозинството и ДПС стигат, за да се приеме той, дори и БСП да бъде в залата. С липсата на нашата парламентарна група в зала, парламентът се делегитимира и това се видя от дебатите и гласуванията, откакто напуснахме\", категоричен бе Михайлов. Проф. Георги Михайлов коментира и проблемите в здравеопазването, които по думите му са изключително много и за съжаление не се решават. \"Задълженията в системата са огромни и те не само не се опрощават, но и не се прави нищо за решаването на проблемите и погасяването им от страна на държавата. Свидетели сме на постоянни протести на медицински сестри и оставки на лекари, които са напълно основателни, а това показва, че проблемът е голям\", заяви той.  Народният представител добави, че желанието на управляващите за съжаление е да замазва проблема. \"Ние сме държавата с най-нисък БВП в ЕС, но и с най-търговско ориентирано здравеопазване, а това е немислимо и абсурдно. Контролът на държавата върху здравеопазването също е много малък и това го казват европейските институции\", обяви Георги Михайлов.", "date": "2019.03.13", "title": "Проф. Георги Михайлов: Странното сътрудничество между ГЕРБ и ДПС е плащане на \"такса спокойствие\" за управляващите"}
{"url": "http://www.cross.bg/dafina-stol-bolnitza-1598931.html", "text": "/КРОСС/ Пациенти въстанаха срещу условията в пловдивска болница. Снимки, направени от Дафина Филипова показват в какви условия се лекуват болните в клиниката по неврохирургия към Университетска МБАЛ \"Свети Георги\"  „Свети Георги\" в Пловдив. Нейният баща е пациент там.На неговото шкафче е било оставено шише с предписание да се приема три пъти на ден. Човекът е с инсулт и епилепсия и частична загуба на краткотрайната памет. Той пресмята, че трябва да пие по 11 хапчета на ден. Дафина и нейната майка обясняват ситуацията на сестрите и се разбират те да му дават лекарствата в определените часове.„Най-възмутена съм от отношението и непрофесионализма на санитарите и на медицинските сестри. Безкрайно съм доволна от лекарите, които приеха баща ми. Искрено съм им благодарна, но последващото лечение също е важно\", коментира Филипова.По думите на Дафина Филипова на следващия ден баща й е бил добре, но по-късно разбират, че цял ден не са му давани лекарства.„Задължително лекарствата трябва да се дават от сестра. Ще има наказания ако се окаже, че наистина това шише е било оставено там\", коментира проф. Желязков.Относно лошите хигиенни условия и таксата от 6лв. за стол, на който може да нощува придружител, Желязков заяви: „За хигиената си има специални предписания. Мисля, че хигиената се поддържа много добре. Това което се вижда са стари столове и мебели. Леглото е от 1987г. Много от нещата са стари и са от времето, когато сме влезли в тази болница. Това, че има малко мухъл по стените е след ремонт на покрива на болницата. Сега очакваме ремонт на стаите. Поетапно ще подменяме обзавеждането, но няма да е такова, каквото очакват хората. Болницата няма пари. Таксата за нощувка на стол не я определяме ние\". ", "date": "2019.03.13", "title": "Мизерия в пловдивска болница, а придружителят спи на стол срещу 6 лева"}
{"url": "http://www.cross.bg/veshtestvo-nikolov-sudurzha-1598936.html", "text": "/КРОСС/ Според изследване, проведено в Европейския съюз, в чипсове, пържени картофи, зърнени храни закуски и кафе е открито веществото акрил амид в норми, които са канцерогенни. Взети са над 500 проби от хранителни продукти.Изследвания от последните години показват, че това вещество предизвиква рак по животни. Върху хора не са правени експерименти. През 2015г. Европейската агенция по храните излезе със становище, че има риск, а през 2017г. беше приет регламент, който е в сила от началото на 2018г. Проблемът идва от там, че той дава препоръчителни стойности и задължава фирмите да предприемат действия, с които да ограничат количеството, коментира Богомил Николов - председател на Асоциация „Активни потребители\". Една година по-късно се оказва, че регламентът не е достатъчно добър. От резултатите се вижда, че се регистрират високи стойности, казва още Николов.Според Мариана Кукушева, председател на Националния браншови съюз на хлебопекарите и сладкарите, с прилагането на новия регламент се тръгва към промяна на хранителните навици на хората. Всичко хрупкаво, всичко препечено, всичко, с което обикновено започва деня ни, съдържа акрил амид. Ние не говорим за отрова, която влизайки в организма ни има последствия, категорична е Кукушева.Това вещество се образува при печене, при високи температури. Ако един хляб е силно изгорял, в кората му може и да се съдържа от това вещество. Има го и в кафето.Това вещество се натрупва в организма във времето. Проблемът е в това, че ако системно се превишават тези дози, рано или късно това въздейства върху здравето ни, коментира още Богомил Николов. ", "date": "2019.03.13", "title": " Канцерогенно вещество откриха в чипсове, пържени картофи и зърнени храни "}
{"url": "http://www.cross.bg/sharun-nikoga-aktrisata-1598926.html", "text": "/КРОСС/ Секссимвол, жена на която времето не оказва влияние. Тя е известна с филми, в които се появява в скандално смели сцени.Шарън Стоун навърши 61 години. И как по друг начин да ги отбележи актрисата, на която никога не й е пукало от мнението на колежките й, ако не със скандална фотосесия, изцяло актова (гола), в която изглежда по-добре от повечето си млади колежки.С тях Шарън напомня за ролите си, с които си спечели прозвището на фатална съблазнителка.Покрай очевидният сексапил и провокативните сцени, актьорският талант на Шарън никога не е бил оспорван, за което свидетелстват номинациите й за „Златен глобус\" и „Оскар\" за филма „Казино\".Нека припомним, че актрисата никога не е имала проблем да се разголва пред камерите. ", "date": "2019.03.13", "title": "Шарън Стоун отбеляза 61-вия си рожден ден с напълно гола фотосесия"}
{"url": "http://www.cross.bg/gerb-zakona-chetene-1598928.html", "text": "/КРОСС/ Правната комисия в Народното събрание ще обсъди на първо четене законопроектите на ГЕРБ и ДПС за промени в Изборния кодекс. ГЕРБ връщат старите по-ниски прагове на преференциите, а ДПС предлагат по-висок праг на преференциалния вот, отпадане на ограниченията за разкриване на избирателни секции в страни извън Европейския съюз и въвеждане на видеонаблюдение в изборния процес. Промените в Изборния кодекс се внасят дни след като парламентът отхвърли ветото на държавния глава върху разпоредби в закона.Народното събрание ще продължи с разискванията по второто четене на промените в Закона за устройство на територията и в Закона за водите. На първо четене влиза и законопроектът на НФСБ и ВМРО за пълна забрана за употреба на наргилета на обществени места. Със законопроекта на патриотичните партии се забранява не само пушене на наргилета в закрити обществени помещения, но и се забранява продажбата на наргилета на деца.Окончателните промени в Закона за устройство на територията предвиждат Дирекцията за строителен надзор, а не общините, да премахват незаконно поставените преместваеми обекти, които са върху държавни имоти, в това число и върху морските плажове. Друга част от промените предвиждат строители, които не са вписани в регистъра на браншовата камара, да могат да изграждат само жилищни и вилни сгради до 300 квадратни метра.Предложенията в Закона за водите, направени от ГЕРБ, удовлетворяват исканията на организациите в сектора. Мотивите на бранша по отношение измервателните устройства са свързани основно с липсата на техническа възможност за тяхното монтиране при повечето рибни стопанства. Земеделското министерство се обяви в подкрепа на измененията, като смята, че тяхното приемане ще премахне една сериозна финансова и административна тежест върху малките рибопроизводители, които са около 80 процента от общо регистрираните.  ", "date": "2019.03.13", "title": "Законопроектите на ГЕРБ и ДПС за промени в Изборния кодекс влизат в комисия "}
{"url": "http://www.cross.bg/transport-shofyori-vatmani-1598929.html", "text": "/КРОСС/ Шофьори и ватмани от столичния градски транспорт излизат за втори пореден път пред сградата на Столичната община в знак на недоволство от ниските заплати и условията на труд. Администрацията и синдикатите се договориха миналата седмица за подписване на споразумение, което да даде решение на проблемите и тригодишна програма за увеличение на възнагражденията.Близо месец шофьори и ватмани от столичния градски транспорт носят жълти и оранжеви жилетки по време на работа:\"Това е начин да покажем, че не сме съгласни. Никой не говори за политически стачки. Нашите искания са за условия на труд,  увеличение на доходите на работниците и намаляване на работния ден с един час. Надявам се госпожа кметицата и управниците да вземат под внимание всичките тези неща\".Кметът на София Йорданка Фандъкова се е запознала с исканията на работещите в градския транспорт:\"Нашият ангажимент е в две посоки: подобряване условията за гражданите и в същото време, разбира се, че трябва да осигурим и добри шофьори, отпочинали, които да могат да работят. Шофьорите са прави в исканията си за по-добри условия на труд. Продължават моите срещи с всички - по всички гаражи и с всички шофьори\".В 12.30 ч., в сградата на Общината ще заседава Комисията по транспорт в Столичния общински съвет. Очаква се да присъства  омбудсманът Мая Манолова и представители на шофьорите. ", "date": "2019.03.13", "title": "Шофьори и ватмани излизат за втори пореден протест пред Столичната община "}
{"url": "http://www.cross.bg/gradysa-stranata-slab-1598930.html", "text": "/КРОСС/ Днес облачността ще продължи да намалява до слънчево време. Вятърът ще е слаб над по-голямата част от страната. Температурите през деня - между 8 и 13 градуса. До обяд очакваме мъгли по долините на реките в Дунавската равнина и Предбалкана. В повечето планински райони ще е слънчево. В първата половина на деня все още има условия за слаб сняг по високите части най-вече в Стара планина.В четвъртък и петък страната ни отново ще попадне под влиянието на циклон, който отново ще премине западно и южно от нас. В четвъртък след обяд и в петък ще превали слаб дъжд, по-значителен в южната половина на страната. Дневните температури обаче вървят нагоре с наближаването на почивните дни. В края на седмицата и началото на новата времето ще е топло, сухо и предимно слънчево с температури около 20 градуса. ", "date": "2019.03.13", "title": "До 20 градуса в края на седмицата"}
{"url": "http://www.cross.bg/ignatiev-stroitelnite-rabotnitzi-1598933.html", "text": "/КРОСС/ \"Безобразията по ул.\"Граф Игнатиев\" продължават с пълна пара.\" Така председателят на Политичeска партия МИР и общински съветник Симеон Славчев коментира снимки, които му бяха изпратени от граждани. Фотографиите са направени на ъгъла на \"Граф Игнатиев\" и ул.\"Мальовица\". Снимките показват, че дървета са били изкоренявали, вероятно за да улеснят строителните работи. Сега строителните работници се опитват да ги засадят наново. В корените на едно от дърветата се вижда шахта, чието предназначение е напълно неясно. На един от фотосите се вижда дърво, сложено върху бетонов постамент ... Дали ще се хване наново и пусне корени след връщането му на предишното място (след като видно е било изкоренено)?\"Всичко това е скандално и отново доказва, че Столична община не знае какво прави, на кой изпълнител го възлага и не може да контролира изпълнението на ремонтите по \"Граф Игнатиев\"\", заяви Симеон Славчев. Настоявам за пореден път кметът Йорданка Фандъкова да поеме лична отговорност за случващото се. Много е лесно да ходиш да откриваш улици, булеварди, ремонтирани болници. Трудно е да контролираш качеството на ремонта на една от знаковите улици в София, но това е работа на кмета и негова отговорност\", беше категоричен общинският съветник. ", "date": "2019.03.13", "title": " Строителни работници се опитват да засадят обратно изкоренени дървета по “Графа” "}
{"url": "http://www.cross.bg/hora-vuzrastnite-zhivot-1598932.html", "text": "/КРОСС/ Национална стратегия за активен живот на възрастните хора в България до 2030-а година ще приеме на редовното си заседание правителството днес. В документа се залагат мерки, които да повишат продължителността на живота и да ограничат ефектите от демографската криза. Стратегията предвижда въвеждане на индекс за активен живот на възрастните хора. Ще се разгледа и доклад на министъра на финансите за създаване на изнесен център за споделени услуги на Световната банка в София.Ще се промени и постановлението за заплатите в бюджетните организации и дейности. Така ще се сложи таван на възнагражденията на органите на местната власт - не повече от заплатата на министър. Заплатите на шефовете на регулаторни комисии и държавни изпълнителни агенции също ще се регулират според степента на натовареност и отговорността и числеността на персонала, а решенията за конкретните размери ще се одобряват от Съвета по административна реформа към правителството. За шефовете на Агенция \"Пътна инфраструктура\", фонд \"Земеделие\" и Агенцията за безопасност на храните заплатите на ръководителите ще се определят от ресорните министри. ", "date": "2019.03.13", "title": "Правителството приема стратегия за активен живот на възрастните хора "}
{"url": "http://www.cross.bg/obsudyat-vurha-otzenyat-1598935.html", "text": "/КРОСС/ Евродепутатите ще обсъдят приоритетите за срещата на върха на ЕС на 21 - 22 март и ще оценят резултата от гласуването относно Брекзит в Камарата на общините в 11.00 ч. българско времеСлед гласуването по споразумението за оттегляне в парламента на Обединеното кралство на 12 март, евродепутатите ще оценят последиците от него в дебат с председателя на Европейската комисия Жан-Клод Юнкер, с главния преговарящ на ЕС Мишел Барние и с Румънското председателство на Съвета на ЕС.Те ще представят също така приоритетите си за пролетната среща на държавните и правителствени ръководители на ЕС, която се фокусира традиционно върху работните места, растежа и конкурентоспособносттаЛидерите на ЕС също така ще обсъдят дългосрочната стратегия на ЕС за борба с изменението на климата, външните отношения (по-специално Срещата на върха между ЕС и Китай на 9 април) и напредъка в борбата с дезинформацията и защитата на демократичния интегритет на европейските и националните избори в целия ЕС. ", "date": "2019.03.13", "title": "Евродепутатите ще обсъдят Брекзит и предстоящия Европейски съвет \t   "}
{"url": "http://www.cross.bg/regionalnoto-nankov-razvitie-1598934.html", "text": "/КРОСС/ Заместник-министърът на регионалното развитие и благоустройството Николай Нанков ще участва днес в дискусия „Европа в нашия дом\" в Шумен. Форумът с акцент регионалното развитие ще се проведе от 16 часа в зала „Тича\" на хотел „Шумен\".", "date": "2019.03.13", "title": "Зам.-министър Нанков ще посети Шумен   "}
{"url": "http://www.cross.bg/vreme-aleksandur-provuzglasen-1598916.html", "text": "/КРОСС/ На днешната дата през 1516 г. Карл V Хабсбург е провъзгласен за първи крал на Испания.През 1519 г. испанският конкистадор Ернан Кортес слиза на мексиканския бряг и започва поход срещу кралството на ацтеките.През 1639 г. Кеймбриджският колеж в САЩ е преименуван на Харвардски университет.През 1781 г. сър Уилям Хершел открива планетата Уран.През1879 г. княз Алеко Богориди е назначен от османския султан за пръв генерал-губернатор на Източна Румелия.През 1881 г. при атентат в Санкт Петербург е убит Александър II и за император на Русия е провъзгласен Александър III.През 1913 г. Одринската крепост е превзета от българската армия по време на Балканската война.През 1921 г. по решение на Светия синод е учреден Църковно-исторически музей под ръководството на проф. протойерей Иван Гошев.През 1932 г. Паул фон Хинденбург побеждава Адолф Хитлер на изборите в Германия.През 1935 г. по време на разкопки в Йерусалим е открита библиотека от около 1000 г. преди Христа, която потвърждава библейската история.През 1968 г. Александър Дубчек премахва цензурата в Чехословакия.През 1973 г. с постановление на Министерския съвет на България се въвежда намалено работно време и петдневна работна седмицаПрез 1981 г. в Народна република България е открита официално Национална астрономическа обсерватория - Рожен.През 1988 г. в Япония е открит официално Сейкан, най-дългият железопътен тунел в света до момента (53,8 км.)През 2013 г. е избран първият папа от Новия свят - Франциск.", "date": "2019.03.13", "title": "13 март  в историята"}
{"url": "http://www.cross.bg/nikifor-patriarh-vsichki-1598915.html", "text": "/КРОСС/  Никифор I е византийски духовник, патриарх на Константинопол от 806 до 815.  Роден по времето на император Константин V Копроним, той започва своята кариера като императорски нотарий. Участва в свикания от императрица Ирина през 787 г. църковен събор. След това напусна своята служба, основава манастир и се оттегля в него.След смъртта на патриарх Тарасий Никифор е избран за константинополски патриарх. Когато при Лъв V Арменец отново иконоборците вземат връх, Никифор влиза в конфликт с императора. Като един от най-видните водачи на иконопочитателите, през май 815 г. бива снет от патриаршеския престол и изпратен на заточение, където прекарва 14 години и почива през юни 829 г.През 847 г. по инициатива на патриарх Методий прахът му е пренесен в Цариград и погребан в храма „Св. Апостоли\". За заслугите му в борбата с иконоборците е канонизиран. До нас са достигнали няколко съчинения на патриарх Никифор, от които за българската история са особено важни неговата Хронография и Кратка история. Свети Никифор бил син на знатен и благочестив гражданин на Цариград на име Теодор, който претърпял изтезание и изгнание, задето почитал светите икони. Той получил от родителите си християнско възпитание, подкрепено от примера на техния собствен живот. Майка му била участница във всички изпитания на своя мъж, като го последвала и в изгнанието. А след неговата смърт тя се преселила в Цариград, гдето младият Никифор получил бляскаво образование.В званието секретар на двора на императрица Ирина и като императорски пълномощник, Никифор присъствал на VІІ Вселенски събор (787 г.). Отегчавайки се от придворния живот, той оставил двореца и се усамотил при Босфора, като прекарвал живота си в научни трудове, пост и молитва. В туй време той построил църква и основал манастир. В 806 г. Никифор, след смъртта на патриарх Танасий, бил избран за цариградски патриарх: приел отначало монашество, после свещенически сан и бил възведен на патриаршески престол в самия ден Пасха. Във време на посвещението той държал в ръка своето обещание да пази истините на православната вяра. Като приел управлението на Църквата, той преди всички обърнал внимание на поведението на духовенството и взел мерки против разпуснатия живот в столицата. С еретиците встъпил в последователна и постоянна борба. Скоро той се проявил като изповедник, указвайки твърда съпротива на иконобореца император Лъв Арменец. На всички старания на императора, чрез ласки и закани да го склони на своя страна, Никифор отговарял:\"Напразни са твоите трудове господарю! Ние не можем да изменим древното предание, ние почитаме изображенията на светците както Кръста и Евангелието\". И след това, търсейки подкрепление в молитвата, той убеждавал православните да се пазят от еретиците и да се не боят от преследванията за правото изповедание. В църквата \"Св. София\" той съборно извършил всенощно бдение, молейки Бога за мир в Църквата и за избавяне от ереста.Като узнал за това и като се опасявал от народен метеж, императорът пратил царедворци в църквата да кажат на патриарха: \"Защо смущаваш народа и го възбуждаш против царската власт?\" Патриархът казал да съобщят на императора: \"Ние сме се събрали в Божия дом не на съвет против царя, а на славословие Божие и за да се молим, Господ да унищожи ереста и да утвърди всички в единомислено православие!\"След беседата с народа патриархът се отправил в двореца, за да успокои и убеди царя. \"Не въвеждай в светата Църква нечестиво мъдруване! - казал му той. - Не трябва да се спори за онова, което вече отдавна е отхвърлено от светите отци и е предадено на анатема\". Императорът с гняв изгонил от двореца патриарха и всички, които били с него. Епископите били пратени в разни места на заточение, а свещениците и монасите били предавани на различни мъчения и затвор, за да ги склонят към ереста. Патриархът временно бил оставен на длъжността си, понеже имало опасност от бунт сред народа.В 814 г. императорът свикал събор от свои съмишленици епископи, които повикали на събора патриарха, но Никифор наредил да им кажат, че те нямат право да бъдат съдии в неговата област. Тогава епископите го обявили за лишен от сан, а императорът го пратил на заточение отначало в един манастир, основан от самия патриарх, а после в друг, близо до Цариград. Там св. Никифор Изповедник починал през 818 година. Мощите на св. Никифор били пренесени в Цариград в 846 година.", "date": "2019.03.13", "title": "Св. Никифор, патриарх Цариградски"}
{"url": "http://www.cross.bg/rozhdenitzi-na-mart-1598918.html", "text": "/КРОСС/  Бина Харалампиева, режисьор, директор на МГТ „Зад канала\" Бойко Ламбовски, поет, публицист, преводачВасил Бележков, композитор и китарист, член на рок група „Епизод\" Доц. д-р Митко Митков, началник Клиника по вътрешни болести в УМБАЛ „Пълмед Петър Петров, зам.-областен управител на Пловдив, бивш депутат от ГЕРБ в 43-ото НС Румяна Бъчварова, началник на кабинета на премиера Бойко Борисов", "date": "2019.03.13", "title": "Рожденици на 13 март  "}
{"url": "http://www.cross.bg/tema-pridryzhitel-stol-1598917.html", "text": "/КРОСС/ Тема:  Политически пъзел - между Закона за вероизповеданията и листите за евровота;Тема:  Европа и Брекзит - коментар на Любомир Кючуков;Тема:  Нова дига на река Чая край Катуница - ще спрат ли проблемите?Тема:  За по-чист въздух - общината сменя старите печки за новиТема: Как беше задържан Жоро Шопа в Барселона и каква е връзката му с Арабаджиеви?Тема: Български депутати на второ ловно изложение. Колко струва командировката им?Тема: На живо - искана ли е такса \"стол\" за придружител  в пловдивска болница?Тема: Ще се намери ли инвеститор за АЕЦ \"Белене\"? Гост - бившият енергиен министър Трайчо Трайков.Тема: Сняг през март. Кога се завръща топлото време? В студиото - климатологът проф. Георги Рачев.Тема:  Щеразкажем бруталната история как възрастен пребива деца в класната стая и търси отговор на въпросите „Кой е той?\"Тема:  „Дръжте крадеца!\". Местен партиен лидер краде павета, кмет го снима.Тема:  Мизерия в болнична стая. А придружител спи на стол срещу 6 лева.Тема:  Петдесет нюанса вредно. Има ли опасно канцерогенно вещество във вафли, чипсове и детски храни?Тема:  Белезници за събирачите на „такса спокойствие\" от деца. Прокурор Румяна Арнаудова за арестите след разследване на NOVA.Тема:  Игри на власт, игри с пари. Румен Петков за акция „Кмет\".Тема:  С риск за живота. Шофьори правят обратен завой в насрещното. Къде се случва това?Тема:  Трудно ли е мъж да влезе в кожата на жена? Стефан Илчев за превъплъщенията си в „Като две капки вода\".Тема:  Езикова култура в риск. Известни личности в битка с неграмотността.  ", "date": "2019.03.13", "title": "Теми и гости в сутрешните блокове на телевизиите"}
{"url": "http://www.cross.bg/chasa-sofiyaot-provede-1598919.html", "text": "/КРОСС/София.От 09.00 часа ще започне заседанието на Народното събрание.***София.От 10.00 часа в Министерския съвет ще започне редовното правителствено заседание.***София.От 09.30 ч. в Тек Експъртс София (пл. Позитано 2, Перформ Бизнес Център, етаж 2) ще се състои кръгла маса на тема „Жените в технологичния сектор: Възможности и предизвикателства\".***София.От 10.00 часа ще бъдат положени венци пред паметните плочи на Шандор Петьофи и Лайош Кошут по повод 171 години от избухването на Революцията и борбата за свобода от 1848-1849 г., която е едно от най-значителните събития от новата история на Унгария.***София.От 11.00 часа петчленен състав на Комисията за защита от дискриминация ще проведе заседание по преписка, образувана по жалба на Г.З. от Хисаря срещу Български ветеринарен съюз.***София.От 11.00 часа в пресклуба на БТА ще се състои пресконференция за репресиите срещу българските граждани чрез упражняване на натиск над адвокатите им и борбата с адвокатите за свободна защита на правата и законните интереси на гражданите.***София.От 11.30 часа в „Оборище 5\" - Галерия & Зала по случай финала на фаза 1 от Програмата „Нестле за по-здрави\" ще бъде проведено специално събитие, на което ще бъдат отличени най-отдадените училища.***Асеновград.Oт 11.00 часа в кабинета на кмета на община Асеновград д-р Емил Караиванов ще се проведе пресконференция по повод актуални теми от работата на Общината.***Варна.От 14.00 часа до 16.00 часа в офиса на ПП ГЕРБ общинският съветник Марица Гърдева ще проведе приемна за граждани.***Варна.От 14.00 часа до 16.00 часа в Дома на културата на слепите ще се проведе безплатен семинар на тема „Новости в техническите помощни средства и информационни технологии за деца и възрастни със зрителни увреждания\".***Каспичан.От 13.30 часа ще бъде тържествено осветен реновираният полицейски участък.*** Шумен.От 11.00 часа в зала №9 на Съдебната палата ще бъде представен филмът-симулативен процес „Съдебен процес - грабеж и разпространение на наркотици в двора на училището\" и рекламния клип, представен на Третата национална среща на органите на съдебна власт - участници в Образователната програма на „Съдебната власт - информиран избор и гражданско доверие. Отворени съдилища и прокуратури\".*** Шумен.От 16.00 часа в зала „Тича\" на хотел „Шумен\" ПП ГЕРБ организира граждански диалог на тема регионално развитие. Участие в дискусионната среща ще вземат зам.-министърът на регионалното развитие и благоустройството Николай Нанков, кметът на Шумен и областен координатор на ГЕРБ Любомир Христов, областният управител на Шумен проф. Стефан Желев, общински съветници, кметове на общини и кметове на кметства от Шуменска област.***Ямбол.От 17.30 часа в Музея на бойната слава в Ямбол ще бъде представена фотодокументалната изложба „Те защитаваха честта на България\". ", "date": "2019.03.13", "title": "Предстоящи събития в страната на 13 март  "}
{"url": "http://www.cross.bg/roskosmos-dvigatel-sveta-1598921.html", "text": "/КРОСС/ Роскосмос публикува видео на ракетния двигател РД-171МВ в своя Twitter профил, заявявайки, че това е най-мощният ракетен двигател в света.\"РД-171МВ - силата, която преодолява гравитацията\", допълват руснаците.Отбелязано е, че теглото на двигателя е 10.3 тона, мощността му е 246 000 конски сили, а тягата му е по-голяма от всичко, създавано до сега.Двигателят трябва да задвижи новото поколение на ракетите \"Союз\" - \"Союз-5\", чийто първи пуск е насрочен за 2022 година.На 8 март Дмитрий Рогозин, ръководител на държавната корпорация Роскосмос, заяви, че не вижда критично технологично изоставане на руската агенция спрямо НАСА. Според него, изоставането е само във финансовия сектор - бюджетът на Роскосмос е близо 10 пъти по-малък от този на НАСА.Видеото на Роскосмос идва в отговор на Илон Мъск, който заяви, че неговият нов двигател Raptor е най-мощният в света, като надминава по тяга на руските агрегати.\n\t\t\t\t\t", "date": "2019.03.13", "title": "Роскосмос представи \"най-мощния ракетен двигател в света\" (видео)"}
{"url": "http://www.cross.bg/poletite-bezopasnost-prostranstvo-1598927.html", "text": "/КРОСС/ От 21.00 часа българско време снощи Европейската агенция по безопасност на полетите (EASA) издаде директива по безопасност, касаеща самолетите Боинг 737 8/9 MAX. Във връзка с нея, ГД „Гражданска въздухоплавателна администрация\" издаде необходимите указания, ограничаващи полетите на тези самолети в българското въздушно пространство, включително и излитащите и кацащите на българските летища, с изключение на полетите за пребазиране/ремонт. Също така ще бъде гарантирано обслужване и безопасно кацане на самолетите от същия тип в случай на възникване на извънредна или аварийна ситуация.По-рано тази вечер самолет от този тип, изпълняващ полет от Хургада до Амстердам кацна безаварийно на летище София.", "date": "2019.03.13", "title": "Ограничават се полетите на самолети Боинг 737 Макс във въздушното пространство на България"}
{"url": "http://www.cross.bg/volkswagen-elektricheski-modela-1598922.html", "text": "/КРОСС/ Тази седмица най-голямата автомобилна група полага основите на бизнеса си в следващите 10 години. След като именно Volkswagen дръпна спусъка за най-драстичната промяна, която ще претърпи автомобилния бранш от смяната на парния двигател с двигател с вътрешно горене, концернът иска да оглави тази промяна.Днес се проведе годишната пресконференция на Volkswagen Group, на която концернът обяви плановете си да лансира почти 70 изцяло електрически модела в следващото десетилетие.Миналата година Volkswagen декларира ангажимента си към електрификацията, но тогава концернът заяви, че планира 50 нови електрически модела.Тази сутрин Херберт Диес увеличи бройката с още 20. Увеличена бе и бройката на очакваните продажби на електрически модели за периода до 2028 г.: от 15 млн. скочи на 22 млн., което ще рече, че Volkswagen планира да продава по 2,2 млн. електрически автомобила годишно! Тези планове са резултат и от ангажимента на Volkswagen Group към Парижкото споразумение. Целта на компанията е да намали СО2 отпечатъка на моделното си семейство през 2025 г. с 30% спрямо 2015 г.За да стане възможно това, до 2023 г. VW инвестира над 30 млрд. евро само в тази посока. Делът на електрическите автомобили на Групата трябва да достигне поне 40% през 2030 г.Всичко ще започне тази година с появата първо на AUDI e-tron и Porsche Taycan, като за всеки от тези модели вече са направени по над 20 000 резервации. По-важното е, че към края на годината семейство ID. Ще се оформи с появата на ID. CROZZ, ID. BUZZ и ID. VIZZION, а към тях ще се присъединят и първите електромобили на SEAT SKODA - el-born и Vision E. ", "date": "2019.03.13", "title": "Volkswagen ще лансира 70 електрически модела до 2028 "}
{"url": "http://www.cross.bg/kalorii-teglo-poveche-1598923.html", "text": "/КРОСС/ Може да изглежда нелогично, но като цяло, слабите хора нямат по-бърз метаболизъм, отколкото хората, които тежат повече. Всъщност, колкото по-голямо е тялото ви, толкова повече калории изгаряте.\"Метаболизмът се отнася до общия брой калории, които всички клетки в тялото обработват, за да останат живи и функциониращи. За основни функции като поддържане на органи, мускулна и мастна тъкан, и да имаме енергия, необходима за разграждането на храната, която ядем\", пояснява Мартин Бинкс, директор на инициативата Nutrition & Metabolic Health Initiative в Тексаския Технически университет.\"Вашата нужда от калории включва тези плюс необходимото за придвижване\", добави той. \"Ето защо за по-голяма маса, по-голям човек изгаря повече калории.\"Диетолози обясняват, че ако двама души лежат на едно легло без да правят нищо, по-тежкият ще изгори повече.Тази биологична реалност също обяснява защо, след като изгубите първоначално тегло - да кажем 10 или 20 килограма, е по-трудно да продължите да губите тегло. При по-ниско телесно тегло изгаряте по-малко калории, така че количеството енергия или калории, от които веднъж сте се нуждаели, намалява. Това означава, че трябва да консумирате все по-малко и по-малко калории, за да продължите да губите тегло.Всичко това се отнася до това, което е известно като нашия базисен метаболизъм, който е пряко свързан с нашето телесно тегло. Но също така допринасят и други фактори, включително състава на тялото ни или количеството на чистата мускулна маса спрямо мастната маса.Освен това някой с по-голямо количество чиста маса - която включва съединителна тъкан, мускули и кости - ще изгори повече калории, отколкото някой с по-малка чиста маса. Мислете за спортист и неспортист с еднакви телесни мерки - спортистът с по-мускулна конструкция ще има по-висок метаболизъм. ", "date": "2019.03.13", "title": "Истината за бързия метаболизъм и слабите хора"}
{"url": "http://www.cross.bg/pishe-petkov-bulgariya-1598924.html", "text": "/КРОСС/\"24 часа\" пише, че българка, биоложка, отказала на университета в Харвард 24 пъти по-висока заплата и остава у нас. 32-годишната д-р Росица Тропчева работи в Центъра за приложни изследвания към Софийския университет. За нейното решение е съобщил преподавателят, бизнесмен и визионер Кирил Петков,  отличен с голямата награда \"Достойните българи\", инициирана от вестника. В интервю за \"24 часа\", Петков заявява, че един от студентските проекти е за премахване на нитратите от колбасите. Това ставало за 15 минути с помощта на лактобацили. За последните десет години 500 български студенти са завършили Харвардските курсове към Софийския университет, добавя Кирил Петков.Мащабно изследване в ЕС показва, че вафли и бисквити причиняват рак, информира \"Труд\". Една трета от пробите сочат наличие на химикала акриламид над нормата. Опасното вещество е открито и в бебешки храни. \"Труд\" помества още тревожни данни - според Националния център по обществено здраве и анализи, 158 българи получават инсулт за един ден. През 2018 година са починали над пет хиляди души от тази болест.  Най-засегнати са навършилите 55 години.\"Телеграф\" информира, че следващата седмица България ще внесе предложението за защита на саламуреното ни сирене, киселото ни мляко и кашкавала в Европейската комисия. Според специалисти, дори историята е на наша страна по казуса. След това предстои тримесечен срок за дебати на територията на нашата страна.\"Правителството за втори път не успя да сключи сделка със Симеон Сакскобургготски\", пише \"Сега\". Става дума за исканите от бившия премиер гори в Рила. В рубриката си \"Наблюдател\", \"Сега\" коментира, че криминалните горива пробиват дупки за милиарди левове в бюджета. Доклад, цитиран от Европейската комисия, разкрива технологията за контрабанда с мирис на петрол, пояснява вестникът. Според експерти, контрабандното гориво идва от малките рафинерии. Авторите на проучването от Центъра за изследване на демокрацията подчертават, че има проблем и със селскостопанските производители, които ползват горива, освободени от акциз. \"Променят закон в полза на концесионера на летището\", пише \"Дума\" на първа страница. Държавата ще трябва да плаща големи неустойки, ако прекрати недалновиден договор, предвиждат законодателни текстове.Според водещото заглавие на \"Земя\" без Русия няма да има АЕЦ \"Белене\". Това е заключението на управляващите, които са категорични, че \"Росатом\" трябва да участва в проекта.Актьорът Димитър Маринов, част от екипа на спечелилия \"Оскар\" филм, е изнесъл открит урок в НАТФИЗ, пише \"Монитор\". Той ще получава десетки хиляди долари хонорар за участие в нов телевизионен сериал отвъд Океана. Маринов ще участва и в два театрални проекта у нас.\"България и Румъния захранват Европа с компаньонки\", пише още \"Монитор\". Според МВР, насилствено принуждаваните да проституират в чужбина момичета са предимно от малцинствата. Всяка пета от тях е непълнолетна.  ", "date": "2019.03.13", "title": "Преглед на вестниците "}
{"url": "http://www.cross.bg/dori-i-da-ste-mnogo-talantliv-1598914.html", "text": "/КРОСС/ Дори и да сте много талантлив и да полагате големи усилия, за някои резултати просто е нужно време: няма да получите бебе за един месец, дори и да принудите да забременеят девет жени.Уорън Бъфет", "date": "2019.03.13", "title": " Дори и да сте много талантлив"}
{"url": "http://www.cross.bg/arnaydova-semerdzhiev-arabadzhievi-1598939.html", "text": "/КРОСС/  Говорителят на главния прокурор Румяна Арнаудова отрече твърденията на Георги Семерджиев пред БТВ, че Ветко и Маринела Арабаджиеви не са се укривали в дома му в Барселона, а са били на гости и сами са се предали. Според нея това е защитна позиция, която вероятно ще се чува и в следващите дни, включително и след завръщането на Семерджиев в България, което тя изрази надежда, че ще се случи скоро. Факт е, че семейство Арабаджиеви се укриваха. Факт е, че не те са се предали\", подчерта тя. По думите ѝ те са били изненадани от това, че испанските власти са се добрали до тях. Румяна Арнаудова допълни, че в рамките на разследването срещу Арабаджиеви има годно събрани доказателства, с които ще се влезе в съда, че те се укриват продължително в дома на Семерджиев. По думите ѝ за българските служби е било предизвикателство да установят къде точно се укриват лицата, но благодарение на испанските власти са били локализирани.  Не можем да кажем началната дата, от която лицата са били в Испания в дома на Семерджиев, посочи Арнаудова. Според нея е много рано да се дават конкретни прогнози кога Арабаджиеви ще се върнат в България. Надяваме се максимално бързо производството пред испанския съд да приключи и да се даде разрешение за предаването на Арабаджиеви и на Георги Семерджиев, каза говорителят на главния прокурор. Понякога, когато лицата дадат съгласие да бъдат върнати в искащата държава, това се случва много по-бързо, но понякога отнема 1-2 месеца, допълни тя.По повод на акциите на прокуратурата срещу кметовете на Златица, Стрелча и Созопол, Румяна Арнаудова коментира, че прокуратурата в последните две-три години е мобилизирала усилията си в разследванията срещу кметовете, тъй като са постъпили множество сигнали на различни нива за това, че в общините на местно ниво се извършват най-общо казано злоупотреби. Трябва да съобщим също, че Агенцията за държавна и финансова инспекция изключително интензивно извършва проверки и докладите, които е изготвила от извършените проверки за дейността на общинските администрации, се изпращат на главния прокурор, който пък съответно ги препраща на компетентната прокуратура. Арнаудова коментира, че разследванията срещу кметове не са отсега, а текат отдавна и че и в момента има други разследвания, за които в момента все още не може да се говори пред медиите. Работи се приоритетно, тъй като категорично се касае за корупционни според нас деяния и се стремим да ги пресечем, каза още говорителят на главния прокурор. ", "date": "2019.03.13", "title": "Румяна Арнаудова: Ветко и Маринела Арабаджиева не са се предали доброволно"}
{"url": "http://www.cross.bg/hoking-paynda-dvor-1598925.html", "text": "/КРОСС/ Кралският монетен двор на Великобритания пусна монета в памет на знаменития британски астрофизик Стивън Хокинг.Хокинг почина през март 2018 г. на 76 години. В продължение на десетилетия той беше най-известния съвременен физик и популяризатор на науката, въпреки че от 22-годишна възраст се бореше с неизлечима болест - амиотрофична латерална склероза.„Геният на Стивън Хокинг се заключаваше не само в това, че той можеше да обединява различни сфери, той успя да направи науката достъпна за всички. Неговото остроумие и необичаен вкус му помагаха да превърне сложните теми в интересни и актуални\", се казва в съобщението на монетния двор по случая.На монетата с номинална стойност 50 пенса е поставено изображение на черна дупка, самата монета е изпълнена в четири варианта - обичайната за колекционери (на стойност 10 паунда, от сребро (5500 бройки по 55 паунда), сребро с висока чистота (2500 бройки по 95 паунда) и златни (400 брпой8ки по 795 паунда). Монетите от скъпоценни метали вече са продадени чрез сайта на монетния двор. ", "date": "2019.03.13", "title": "Великобритания пусна монета в памет на Стивън Хокинг"}
{"url": "http://www.cross.bg/brekzit-obedinenoto-sdelka-1598982.html", "text": "/КРОСС/ Говорителят на Европейската комисия Маргаритис Схинас заяви, че при Брекзит без сделка, ЕС ще наложи вносни мита на стоки от Великобритания като на трета страна. Отговорът му бе на въпрос на обявеното намерение от Обединеното кралство да освободи от мита 82 на сто от вноса от общността, както и 92 на сто от вноса от останалата част от света при подобен развой на събитията, а вносът между Ирландия и Северна Ирландия да остане безмитен.„Ние внимателно ще проследим до каква степен британските предложения са съвместими със законите на Световната търговска организация и съответно с правилата на ЕС. Диференциацията при третирането на търговията „на остров в острова\" и прилагането на различни правила при търгуване между ЕС и Обединеното кралство предизвикват безпокойство\", каза говорителят на ЕК. Съюзът ясно заяви, че при Брекзит без сделка ще прилага нормалните тарифи за трети страни за всички стоки с Обединеното кралство\", допълни той.На повечето въпроси, свързани с развитието по Брекзит, Схинас отново повтори фразата: „Гледайте първо Лондон, после Брюксел\". ", "date": "2019.03.13", "title": "ЕС налага мита на стоки от Острова при Брекзит без сделка"}
