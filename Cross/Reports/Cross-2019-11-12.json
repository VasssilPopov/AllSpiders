{"url": "http://www.cross.bg/pedro-sanches-pravitelstvo-1617854.html", "text": "/КРОСС/ Испанският премиер и лидер на Социалистическа работническа партия Педро Санчес е постигнал споразумение с Пабло Иглесиас от крайно лявата партия \"Подемос\" за сформиране на коалиционно правителство след проведените през уикенда избори, съобщи във вторник испанският вестник \"Ел Диаро\" (El Diario).Междувременно Ройтерс съобщи, че действащият министър-председател Педро Санчес и лидерът на \"Подемос\" Пабло Иглесиас вече подписаха предварително споразумение, което има за цел да сформира това, което двамата лидери нарекоха \"прогресивно\" коалиционно правителство.\"С удоволствие днес ви съобщаваме, заедно с Педро Санчес, че постигнахме предварително споразумение за създаване на прогресивно коалиционно правителство, което съчетава опита на социалистическата партия със смелостта на \"Подемос\", заяви Иглесиас.Педро Санчес добави, че вярва, че правителството ще бъде \"прогресивно\" и ще изкара \"четири години, или цял управленски мандат\".Съгласно постиганото споразумение, Пабло Иглесиас ще изпълнява функцията на заместник министър-председател, като се очаква той и Педро Санчес да предоставят повече подробности на пресконференция по-късно през деня.Неубедителното представяне на изборите осигуриха на досега управляващите социалисти най-много места в испанския парламент (120 от общо 350), но партията не успя да постигне самостоятелно мнозинство.Въпреки, че крайнолявата \"Подемос\" беше големият губещ в проведените през уикенда избори, тя спечели 35 депутатски места и съвместно със Социалистическа работническа партия Педро Санчес ще се опита да съставят колационно правителство.Комбинацията от техните депутатски места обаче не е достатъчна сама по себе си, за да осигури мнозинство в парламента и те все още ще трябва да търсят подкрепа от други партии, за да бъде потвърдено съвместното правителство.Според информацията на в-к \"Ел Диарио\", двете партии ще се опитат да вкарат и други в управляващата коалиция,включително пазарно ориентираната \"Сиудаданос\", крайно-лявата Mas Pais и баската националистическа партия PNV.", "date": "2019.11.12", "title": "Испанските социалисти и \"Подемос\" се съгласиха да формират коалиционно правителство"}
{"url": "http://www.cross.bg/sofiya-kaloyan-provede-1617861.html", "text": "/КРОСС/ На 13 ноември 6-членна китайска делегация от провинция Фудзиен. включваща водещи лекари и университетски преподаватели, ще посети София и ще проведе работни срещи в столични болници. Посещението е по инициатива на лидера на БСП – София и председател на групата на социалистите в СОС Калоян Паргов и председателя на РС на БСП – Искър Борис Цветков. Планирано е подписването на двустранни меморандуми за сътрудничество в сферата на здравеопазването.В 10.00 часа ще започне срещата с проф. д-р Цветомир Димитров и ръководството на Университетска първа многопрофилна болница за активно лечение „Св. Йоан Кръстител“.От 13.00 часа ще се проведе срещата с директора на УМБАЛ „Царица Йоанна - ИСУЛ”проф. д-р Бойко Коруков и негови колеги.", "date": "2019.11.12", "title": "Калоян Паргов и Борис Цветков поставят началото на българо-китайско сътрудничество в здравеопазването в София"}
{"url": "http://www.cross.bg/fond-sreburniya-godini-1617862.html", "text": "/КРОСС/ Уважаеми господин министър,Уважаеми народни представители,Обсъждаме Закона за държавното обществено осигуряване, който в частта си за пенсии, касае 2 милиона и 150 хиляди българи.Сигурно тези хора имат различни политически убеждения и пристрастия - и това е нормално.Общото между тях е, че са работили по 20-30 години, дали са своя принос за изграждането на икономиката на България и своя принос в осигурителната система на страната.Общото между тях е, че почти всички днес живеят трудно с размера на пенсиите, които им осигуряваме.В парадоксалната ситуация сме правителството да определи праг на бедност от 363 лева догодина, и същото правителство да определи минимална пенсия за осигурителен стаж и възраст от 234 лева.Замислете се какво означава това – правителството казва, че не може да се живее с доход под 363 и в същото време казва, че все пак хората трябва да преживяват с 234 лева. Не може да се живее така, но ще трябва да живеете така.Разбирате ли противоречието, парадоксалната ситуация, в която се намираме?Можем цял ден и цяла нощ да се замерваме с числа, но нека да го обясним човешки на хората – как при този праг на бедност да живеят с тези пенсии?Има изход от тази ситуация. Да, разбира се, че дългосрочната визия за излизане е работни места, високи доходи, високи осигурителни вноски, но това изисква години усилия. Нека да се стараем да осигурим икономически растеж и работни места, но да вземем мерки сега.Възрастните хора имат нужда сега и днес от тази актуализация. Какво предлагаме от „БСП за България“ – години наред – преизчисляване на всички пенсии с нов средномесечен осигурителен доход. Наложително е да се преизчислят пенсиите, няма друг изход. Искам да отворим дебат за Сребърния фонд, защото това е една от възможностите да се гарантира пенсионната система, да не се допуска срив в пенсионната система, да се покриват дефицити до определени количества.Уважаеми колеги в днешното Народно събрание,Сребърният фонд беше създаден през 2007 година от правителството на БСП.Целта беше в него да влизат концесионни такси, средства, получени при приватизация на предприятия и излишъците в бюджета.Какво се случи за 10 години управление на ГЕРБ? Фондът стартира с близо 2 милиарда и половина– Министерството на финансите преди един месец отчете, че във Фонда има 3 милиарда и 67 милиона. За 10 години половин милиард е влязъл във Фонда.При прогноза при неговото създаване, финансово разчетена, аргументирана, днес във Фонда трябваше да има между 10 и 15 милиарда лева, а има 3. Можеха ли тези 10-15 милиарда лева да помогнат на пенсионната система и сега да не гадаем откъде да дойдат тези пари – можеха.Защо това не се случи? Защото, уважаеми управляващи, грубо погазихте всички закони на България за тези 10 години.По следните начини – още Симеон Дянков, за да избегне законовото задължение на правителството да внася парите от приватизация в Сребърния фонд, извади държавните дружествата в т.н. Консолидационна компания, и всички приходи от продажбите ги внасяше в държавния бюджет като дивидент, вместо в Сребърния фонд за пенсии.Продължихте в следващите години по следния начин - за 2016 година правителството на Борисов отчита 1 милиард и 470 милиона излишък. За 2017 година – 800 милиона. За 2018 – 2 милиарда и 800 милиона излишък по консолидираната рамка.Вместо този излишък да влиза в Сребърния фонд, както задължава закона, месец преди края на годината премиерът Борисов го раздава с постановления на Министерски съвет, извън всички бюджетни процедури на парламента, раздава го еднолично с джипа, през прозореца, за партийни и политически цели. И не изпълнява законът – излишъкът от бюджета да влиза в Сребърния фонд, където да се трупа, за да подпомогне пенсионната система.Сега обяснявате, че няма начин, че е много скъпо, че няма откъде да се вземат пари – ами ето откъде. Само при едно условие – че спазвате законите на България, които ви задължават концесионни такси, приватизационни средства и излишъкът от бюджета да отиват за пенсионери.Питаме за пореден път – защо отново парите от концесията на Летище София, срещу която много пъти сме се обявявали, 480 милиона, не отиват в Сребърния фонд?А отиват за покриване на дългове на БДЖ. Защо?Променете закона, ако не искате да отиват в Сребърния фонд, но е неприятно да кажете на хората: „Ще премахнем Сребърния фонд, защото тези пари ще ги вкараме в общия държавен бюджет, за да покриваме дългове, за да ги харчим безразборно“. Не е добре, нали?Законът си действа, но вие тихомълком не го изпълнявате. Това е едната възможност, откъдето могат да дойдат средствата за пенсионерите, не е единствената.Между първо и второ четене ще внесем предложения за преизчисляване на всички пенсии – аргументирано и обоснована, морално и справедливо.Не е въпрос на скъпо и евтино.Въпрос е на справедливост – към възрастните хора, които са дали своя принос за изграждането на България, за съществуването и стабилността на осигурителната система - и днес живеят мизерно. ", "date": "2019.11.12", "title": "Нинова: Преизчисляването на пенсиите е наложително – няма друг изход за възрастните хора"}
{"url": "http://www.cross.bg/eksplozivi-dzhihadisti-ognestrelno-1617863.html", "text": "/КРОСС/ Германската полиция задържа трима предполагаеми джихадисти от Ислямска държава. Според разследващите те подготвяли терористична атака, при която щели да използват огнестрелно оръжие или експлозиви.В град Офенбах, разположен във федералната провинция Хесен, органите на реда във вторник задържаха трима предполагаеми джихадисти от групировката Ислямска държава (ИД). Тримата мъже са имали намерение да убият колкото се може повече хора в района на Рейн-Майн с огнестрелно оръжие или експлозиви, заявиха от Франкфуртската прокуратура.Информацията отбелязва, че планираното престъпление е било религиозно мотивирано, а обвиняемите в миналото са се представяли за поддръжници на ИД.Задържан е 24-годишен германски гражданин с македонски произход, както и двама турски граждани на възраст 22 години и 21 години. Основният подсъдим, който е 24-годишен, е обвинен, че вече се е снабдил с основните компоненти за производството на експлозиви и търсил в интернет огнестрелно оръжие.Органите на реда претърсили три апартамента.По време на претърсването са конфискувани много доказателства, включително писмени материали и електронни носители на информация, които в момента се изучават, отбелязва прокуратурата. В апартамента на основния заподозрян са открити различни подробности и вещества, свързани с експлозиви.", "date": "2019.11.12", "title": "В Германия е предотвратен терористичен акт, заловени са трима джихадисти"}
{"url": "http://www.cross.bg/kompaniite-slyzhitelite-polovinata-1617843.html", "text": "/КРОСС/ Само половината компании дават на служителите си коледен бонус, но не с големината на 13-та заплата.Това показва проучване на лидера в областта на HR решенията Adecco България сред 100 български и международни компании от секторите ИТ, аутсорсинг, телекомуникации, финанси, търговия и производство, базирани основно в София и Пловдив.Причина за това е, че компаниите са ориентирани към поощряване на доброто представяне и предпочитат да плащат бонуси за постигнати резултати, а не за конкретни празници. Вероятно и това обяснява и защо великденските бонуси са още помалко популярни. Срещат се при едва 20% от компаниите.„Проучването ни показва, че заплатата е най-важният елемент в привличането и задържаните на служители, но далеч не единственият. Работодателят се стреми да диверсифицира пакета от социални придобивки и компенсации, които предлага на служителите си, за да отговори на по-комплексните им потребности. Живеейки в конкурентна среда, всяка компания се опитва да се отличи, като предлага различни типове допълнителни облаги, които са част от тяхната employer branding стратегия. Ние като специалисти в областта на HR решенията, съветваме нашите клиенти за оптималния микс от финансови и материални стимули, които да използват.“, коментира Константинос Милонас, изпълнителен директор на Adecco Group за България и Гърция.Финансовият пакет на служителите включва както заплата, така и бонуси, ваучери, комисионни. Повече от половината от компаниите, с които Adecco работи, предлагат ваучери за храна, обикновено за 60 лв. на месец, което е необлагаемият максимум. Предлагат се и бонуси, обвързани с представянето.Предоставят се и много материални, но не пряко финансови стимули. В над 1/3 от компаниите се дават карти за градски транспорт. Почти всички работодатели плащат мобилните планове и телефони, а в половината от тях се предоставят и служебни лаптопи, като това варира според позициите на служителите. В 2/3 от компании се предоставят и служебни автомобили, но за специфични позиции.Друг тип възнаграждение за служителите е предоставянето на различни услуги, стойността на които може да е изцяло поета от компанията или е с участие на служителите. Такива са например допълнителното здравно осигуряване, което виждаме при почти 100% от компаниите.„Ако компанията плаща 40 лв. полица на месец на служител за допълнително здравно осигуряване, това е много добра инвестиция както за компанията, така и за служителите. Срещу тази стойност служителят получава много повече възможности да получи качествени здравни услуги, в сравнение, ако получи 40 лв. като добавка към заплата си. От друга страна това би намалило затрудненията и загубите на работодателя от евентуално отсъствие поради здравословни причини на неговите служители.“, допълни Ирина Йончева, HR директор на Adecco България.Застраховката живот е по-малко популярна и се среща при една трета от компаниите. Допълнителното пенсионно осигуряване се наблюдава при едва 11% от компаниите.В тази група придобивки се включват и отстъпки за закупуване на спортни карти или използване на различни услуги към кафевериги, ресторанти, книжарници, оптики, банкови услуги и много други.  През последните няколко години изключително популярни стават политиките на компаниите за поддържане на баланса между личен и професионален живот.Така работодателите целят да привлекат и последните поколения (GenZ), които навлизат в пазара на труда, за които е важно да имат чувство за свобода, гъвкавото работно време и работа от разстояние. Например при повече от 80% от компаниите се наблюдава възможност за работа от вкъщи.Въпреки че минималният брой платен отпуск е 20 дни, в поне половината от компаниите се дават допълнителни дни, които са средно 5 на година. Единични са случаите, при които се дава възможността за платен отпуск на рождените дни на служителите.Компаниите се стремят да изграждат и позитивна офис среда. Това може да включва стаите за игра и почивка, които наблюдаваме при повече от половината от компаниите и особено в ИТ сектора. В 2/3 от компаниите се предлагат безплатни напитки например: минерална вода, кафе, чай, а често и храна: ядки, плодове и др.Детайли за проучването може да намерите тук", "date": "2019.11.12", "title": "Всяка втора компания дава коледен бонус, но не в размера на 13-та заплата"}
{"url": "http://www.cross.bg/nastroenie-elhite-aktrisa-1617859.html", "text": "/КРОСС/ Звездите вече са в коледно настроение, което личи по червените килими. Лондонската премиера на филма „Last Christmas“ събра куп знаменитост, които бяха в толкова добро настроение, че дори за миг не се усъмнихме, че са завладени от коледния дух. Пред елхите, отрупани с изкуствен сняг, застанаха Ема Томпсън със съпруга си Грег Уайз и 19-годишната им дъщеря Гая. 60-годишната актриса заложи на виолетово палто и панталон, а по косите имаше куп звезди в същия цвят. Усмивката пък бе аксесоарът, който спечели всички. Пред елхите застана и друга актриса в главна роля – Емилия Кларк. Тя заложи на интересен тоалет на Prada, с основен акцент – деколтето до пъпа. По червения килим на премиерата, заразени с коледното настроение, се разходи и Кайли Миноуг.", "date": "2019.11.12", "title": "Звездите са готови за Коледа"}
{"url": "http://www.cross.bg/durzhavi-turgovski-poveche-1617848.html", "text": "/КРОСС/ След повече от шест години преговори през 2020 г. повече от дузина страни в Азиатско-тихоокеанския регион ще подпишат това, което би било да се превърне в най-голямото търговско споразумение в света до този момент, предава Investor.bg.Сделката, наречена Регионално всестранно икономическо партньорство (РВИП), включва всички 10 държави от Асоциацията на страните от Югоизточна Азия (АСЕАН) и пет от основните й търговски партньори: Австралия, Китай, Япония, Нова Зеландия и Южна Корея.Заедно тези 15 държави съставляват близо една трета от световното население и глобалния брутен вътрешен продукт. Това прави оформящия се търговски съюз между тях по-голям от други регионални търговски блокове като Европейския съюз и споразумението за свободна търговия между САЩ и Мексико и Канада.Преговорите започнаха с 16 държави, но Индия реши да не се присъединява към търговския пакт заради опасенията, че той ще навреди на местните й производители.", "date": "2019.11.12", "title": "САЩ няма да участват в най-голямата глобална търговска сделка през 2020 г."}
{"url": "http://www.cross.bg/otkri-shofyora-kamion-1617841.html", "text": "/КРОСС/ Полицията откри шофьора на камиона, който прегази дете в русенския квартал \"Долапите\"днес, съобщиха от областната дирекция на МВР.Часове след инцидента МВР откри посочения от свидетели товарен камион. Той е с марка \"ГАЗ-53\", а негов шофьор е 76-годишен мъж.Сигналът за инцидента е постъпил на тел. 112 в 11:32 часа днес.По първоначалната информация камион е блъснал дете на ул. \"Бяла черква\" в квартала.Изпратените екипи на полицията и на Спешна помощ само са констатирали смъртта на момичето.Полицията предприе издирване на шофьора, тъй като той не е спрял на местопроизшествието.", "date": "2019.11.12", "title": "Задържаха 76-годишен шофьор с \"ГАЗ-53\", прегазил детето в Русе"}
{"url": "http://www.cross.bg/sofiya-pargov-kaloyan-1617856.html", "text": "/КРОСС/ Кметът Йорданка Фандъкова да започва изпълнението на обещанията си веднага, няма нужда от 100 дни. Това призова лидерът на БСП - София и председател на групата на социалистите в СОС Калоян Паргов по време на изказването си на първото заседание от новия мандат на Столичния общински съвет. На него всички съветници, както и избраните кметове - на София, на райони и на кметства - положиха клетва. Лидерът на столичните социалисти изрази разочарование от факта, че кметът Фандъкова не представи новия си обновен екип, за който говореше по време на кампанията за местните избори и изразяваше готовност да го покаже веднага.\"По смисъла на вота на софиянци групата на \"БСП за България\" ще бъде единствената опозиция, както беше и в миналия мандат, каза Калоян Паргов. - Ще бъдем конструктивна, предлагаща решения опозиция. Председателят на групата на ГЕРБ Малина Едрева побърза да заяви, че не вижда допирни точки с БСП, но аз се надявам нашите предложения за решения, които ще даваме на заседанията на комисиите, да бъдат разчетени правилно. Защото те са за доброто на софиянци\".Калоян Паргов добави, че за БСП е важно бързо да започне реалното решаване на проблемите в града.\"Имам предвид преодоляването на дисбалансите между различните райони в София, каза той. - Надявам се твърдението на кмета, че влиза в кварталите, да не остане само на думи, а ще го претвори в реална дейност. Проблемите ги знаем всички - с чистотата на въздуха, с трафика и паркирането, с инфраструктурата в кварталите - улици, тротоари и осветление, с недостига на места в детските градини и ясли. Ние имаме наши предложения за решаването на тези проблеми и ще се радвам, ако бъдат приети за доброто на софиянци. Мисля, че те спокойно може да залегнат в бюджета на Столична община за 2020 година\".Калоян Паргов добави, че работата по общия устрайствен план на София и нормативните промени не търпи отлагане.\"Нужна е само воля. Ние ще държим всичко, което се решава в Столична община да става пред очите на гражданите, които са ни изпратили в СОС да работим за тях, коментира лидерът на БСП - София. - Проблемът с презастрояването беше ключова тема за последните две години от миналия мандат. Решаването му го дължим на всички онези граждани от различни квартали на София, които излизаха да протестират, за да защитят жизнената си среда\".Според председателя на групата на социалистите за гарантирането на прозрачност при взимане на решенията са нужни промени в правилника за дейността на СОС.\"Това е една от първите задачи, с които трябва да се заемем, заяви Калоян Паргов. - Времето на обещанията вече отмина, сега трябва да започне изпълнението им. Надеждите, които кметът Фандъкова даде на софиянци, трябва да бъдат незабавно материализирани. Днес се заклехме да се ръководим от интереса на гражданите на София и да работим за тяхното благоденствие. Нека да бъде така!\".", "date": "2019.11.12", "title": "Калоян Паргов: Кметът Фандъкова да започва изпълнението на обещанията веднага, няма нужда от 100 дни"}
{"url": "http://www.cross.bg/yvelichenie-zaplati-poveche-1617853.html", "text": "/КРОСС/ Новият бюджет да донесе на гражданите на Северна Македония по-високи заплати в държавния сектор и по-високи пенсии. Това обеща премиерът на югозападната ни съседка Зоран Заев.Правителството е предвидило да изхарчи 3,9 милиарда евро и от 1 януари пенсионерите да получат увеличение с 850 до 900 денара.Министърът на финансите и премиерът съобщиха на пресконференция, че най-много ще се инвестира в човешкия капитал - в здравеопазване, образование и социална защита. Ще бъдат отделени и 100 милиона денара за борба със замърсяването на въздуха, предаде телевизия Телма.Повече пари ще получат всички в администрацията, като най-голямо ще е увеличението за лекарите специалисти, чиито заплати ще се увеличат с 25% от февруари, а учителите ще получат 10% повече от януари. Всички служители в администрацията вече получиха 5% на сто повече със заплатата през октомври.\"Заев \"черпи\" преди изборите (на 12 април догодина) с историческо увеличение на заплатите, но каква ще бъде цената\", пита в заглавие „Дойче веле“. Синдикатите са доволни, но много експерти отбелязват драстичното увеличение в определени сектори, като предупреждават, че заплатите трябва да растат в синхрон с производителността.", "date": "2019.11.12", "title": "Северна Македония увеличава заплати на лекари и учители"}
{"url": "http://www.cross.bg/park-prirodata-nlrs-1617857.html", "text": "/КРОСС/ НЛРС започна организирането от началото на годината инициатива наречена „Срещи с дивата природа\", която е насочена основно към дечица на възраст от 7 до 14 години.Идеята е да се опитаме мъничко да откъснем съвременните деца от електронните устройства, от таблетите, от мобилните телефони, от компютрите - да ги изведем сред природата, за да можем да им покажем и да им разкажем за това какво се случва в природата, какви са естествените процеси.  Това каза по време на пресконференция инж. Васил Василев председател на НЛРС.Като всяко нещо, когато човек планира дългосрочно да работи и да изгражда една функционираща система, той търси своите партньори и се радвам, че в лицето на инж. Петракиева и природен парк „Витоша\", ние намерихме своя естествен партньор, допълни той. Инж. Василев коментира, че тяхната инициатива е дългосрочна.Това е дейност, която ние като организация, благодарение и на подкрепата на своите партньори ще развиваме в бъдеще, допълни той. Не сме спечелили проект с европейско финансиране, но ще търсим всички финансови източници, които да подкрепят и да финансират нашата инициатива, включително може би ще се опитаме да организираме и дарителски кампании  за хора, които са склонни да подкрепят екологичното образование на своите деца, коментира още председателят на НЛРС.Една от основните дейности на природен парк „Витоша\" е образованието на децата, екологичното образование и представянето на богатството на природата, разнообразието на животинските и растителни видове, както и ценността на природата пред най-малките. Това каза по време на пресконференцията инж. Анна Петракиева, директор на природен парк „Витоша\".Тя допълни, че през годините от парка активно са участвали в подобни занимания и са работили с всякакви възрастови групи. В последните години колеги от парка започнаха съвсем целенасочено да работят и в насока „Горска педагогика\", каза още инж. Петракиева.С помощта на нашата работа по „Горска педагогика\", с помощта на колегите от природния парк се опитваме да помогнем на най-малките да се върнат обратно сред природата, да открият нейната красота, да открият нейното богатство, да открият нейните видове и процесите, които протичат в тях и тяхното значение за нашето съществуване като хора, каза още по време на пресконференцията директорът на природния парк.Инициативата на Съюза на ловците и риболовците в България изключително подкрепя нашата работа в тази насока, тъй като в тяхно лице ние срещаме едни много добри специалисти в областта на животинския свят - не само на дивеча, а и рибите и изобщо цялото разнообразие на видове в страната.Смятаме, че тяхната инициатива взаимно ще ни подпомогне, за да продължим да достигаме до децата и хората и да им представяме това разнообразие, каза още инж. Петракиева.Инж. Василев коментира, че са водили един предварителен разговор в края на 2018 година с Министерство на образованието и науката относно инициативата си, когато са били любезно прието от зам.-министър Таня Михайлова.Той отбеляза, че първоначално когато зам.-министъра ги е приела, тя ги погледнала с леко недоверие, тъй като тя също не познава ловците като хора, които са пазители и защитници на природата и процесите в нея. Когато поговорихме повече и разказахме в детайли какви са нашите идеи и как ще се опитаме да ги реализираме, какви видеоматериали и други презентационни материали смятаме да предложим на различните училища и всеки учител да може да подбере като допълнителни образователни средства нашите материали, госпожа Михайлова прие много добре тази наша инициатива.Дори заяви готовността на министерството да ни подкрепи в този наш път, каза още председателят на НЛРС. Трябва да се отбележи, че ние все още изграждаме документите и принципите, по които ще се случват всичките процеси във времето, но предварителните ни разговори с министерството от моя гледна точка бяха обещаващи, коментира още инж. Васил Василев.  ", "date": "2019.11.12", "title": "Председателят на НЛРС:  Очакваме подкрепа от Министерство  на Образованието"}
{"url": "http://www.cross.bg/izrael-mvnr-sledva-1617842.html", "text": "/КРОСС/ МВнР препоръчва временно да не се пътува в Израел заради усложнената днес обстановка. Всички български граждани на територията на Израел трябва да имат предвид, че са изключително непрепоръчителни посещенията на места на териториите на Западния бряг, Източен Ерусалим, в близост до границата с Ивицата Газа, Голанските възвишения, предупреждават от външното ни министерство.Предупреждението идва след като тази сутрин 50 ракети бяха изстреляни по Израел от палестински радикали от ивицата Газа. Сирените за въздушна тревога прозвучаха чак до Тел Авив и околни селища, в големите градове Ашдод и Ашкелон и в районите около Газа.От МВнР препоръчват при пристигане в местата за настаняване в Израел всички туристи да се поинтересуват за наличието на бомбоубежища в района. В случай на задействани звукови сирени за въздушно нападение, хората следва да се отправят по най-краткия път до бомбоубежище и да чакат спиране на сигнала за опасност.В случай, че няма укритие или не може да се стигне до него навреме, лицата следва да се прикрият до най-близката стена или преграда, което би могло да ги предпази от потенциален взрив или осколки от шрапнели. При всички случаи следва да се спазват инструкциите, давани в такива случаи от органите на обществения ред и/или на военни части, посочват от МВнР. ", "date": "2019.11.12", "title": "МВнР препоръчва временно да не се пътува в Израел"}
{"url": "http://www.cross.bg/kitaii-meso-svinskoto-1617845.html", "text": "/КРОСС/ Инспектори от Областна дирекция по безопасност на храните Бургас умъртвиха 99 прасета , укрити от собствениците им, в Ахелой, съобщи Българската агенция по безопасност на храните (БАБХ). След сигнал за свободно пуснати прасета в землището на местността \"Паная\" между градовете Ахелой и Каблешково инспектори са извършили проверка на място. Прасетата, които са били без ушна марка* и неизяснен произход, са на шестима стопани.Съвместно с полицията и прокуратурата животните са били хуманно умъртвени. На собствениците им са съставени актове за административни нарушения.Нерегистрираните обекти с неидентифицираните животни попадат в обхвата на три-километровата зона на свинекомплекс. По време на акцията по умъртвяване на прасетата е нападнат един от инспекторите на  БАБХ. Виновното лице е задържано от полицията.Две нови огнища на африканска чума по свинете бяха открити в Поповско и Опаченско на 8 ноември. Случаите са при диви свине в землищата на кв. \"Сеячи\" в Попово и село Горско Абланово, Опаченско, съобщиха от областната управа след извънредно заседание на Областна епизоотична комисия.Съобщава се за набелязани спешни мерки да не се допусне проникването и разпространението на заболяването на територията на област Търговище: биосигурност на всички свиневъдни обекти, биосигурност по време на лов, опазване и защита на горските територии и дивеча.Световното производство на месо се очаква тази година да се свие за първи път от над 20 години заради епидемията от африканска чума по свинете (АЧС), която продължава да унищожава стадата в Китай. Това прогнозира Организацията по прехрана и земеделие на ООН (ФАО - FAO), цитирана от ДПА.Заради болестта производството на свинско месо в Китай, водещия световен производител, се е свило поне с 20 на сто, посочва ФАО в двугодишния си доклад.Свинското обикновено е над една трета от произведеното в света месо. Спадът на производството в Китай бързо се компенсира от пилешкото, чието производство се очаква да нарасне със 17 процента на годишна основа.Заради АЧС цените на свинското в Китай скочиха, което доведе до ускоряване на инфлацията през септември.През септември цените на свинското месо у нас са се увеличили с около 45%, като са достигнали (на едро) най-високите нива за последните 10 години, отчетоха от Комисията по стоковите борси и тържищата.ФАО предупреди също така за опасност за предлагането на банани заради разпространяването на опасна гъбична инфекция из плантациите в Азия и Латинска Америка, за която в момента няма лекарство.", "date": "2019.11.12", "title": "Умъртвиха 99 свободни прасета, нападнаха инспектор при акцията на полиция и прокуратура"}
{"url": "http://www.cross.bg/maznini-iztochnik-mastni-1617846.html", "text": "/КРОСС/ Всички храни съдържат мазнини - дори някои зеленчуци, като морковите и марулите, имат миниатюрно количество в себе си. Но не всички мазнини са еднакви - някои са по-добри за теб от други. Всъщност, някои мазнини са изключително полезни за здравето ти и е важно да ги включиш в своята диета.В 1 грам мазнини има 9 kcal, така че ако, например, си на режим с 2000 kcal дневно, то около 500 от тях ще са от мазнини. Това са към 55 г. Една от причините за затлъстяването обаче е, че тази граница често се нарушава и то с вредния тип мазнини.Мазнините със своите 9 kcal а най-енергийно ефективния макронутриент и са чудесен източник на гориво за тялото ти, както и основен начин за съхраняване на енергия.Мазнините са източник на есенциални мастни киселини, които тялото ти не може да си произвежда само. Помагат ти да абсорбираш определени хранителни вещества, като мастноразтворими витамини (например витамин D, витамини А, Е, К) и антиоксиданти (като бета-каротин). И не на последно място - мазнините правят храната ни по-вкусна и приятна за консумация.Има 4 вида мазнини:• Трансмазнини• Наситени мазнини• Мононенаситени мазнини• Полиненаситени мазниниНакратко - трябва да избягваш трансмазнините напълно, с наситените трябва да внимаваш и да ограничаваш приема им, а главно трябва да се насочиш към моно- и полиненаситените като най-полезни за теб.Мононенаситените мазнини се съдържат в авокадо, ядки и някои растителни масла като зехтина. Научно доказано е, че храните, богати на мононенаситени мазнини, спомогнат за понижаването на \"лошия\" LDL холестерол и повишаване нивата на \"добрия\" HDL (противоположно на действието на трансмазнините).Поради факта, че намаляват риска от сърдечно-съдови заболявания и инфаркт, препоръчително е мононенаситените мастни киселини да са основният източник на мазнини в менюто ви.Полиненаситените мастни киселини не отстъпват по значение на мононенаситените. Чували ли сте термина \"незаменими мастни киселини\"? Всъщност всички незаменими мастни киселини са полиненаситени. Най-вероятно знаете кои са те:• Омега 3• Омега 6Фактът, че са незаменими означава, че тялото не може да ги синтезира и следователно трябва да си ги набавим чрез храната или под формата на хранителна добавка. Същото не може да се каже за нито един друг вид мазнини - дори мононенаситените.Редовният прием на трансмазнини значително увеличава риска от сърдечно-съдови заболявания, безплодие, диабет тип 2, Алцхаймер и някои видове рак, повишава нивата на \"лошия\" LDL холестерол и намалява нивата на \"добрия\" HDL холестерол, намалява чувствителността към инсулин, затормозява черния дроб и имунната система. Бих казал, че трансмазнините се бавна отрова, която с течение на времето съсипва здравето ни!Същото до скоро се смяташе и за наситените мастни киселини. Но нови проучвания показват, че не съществуват достатъчно доказателства в подкрепа на тезата, че наситените мазнини допринасят за сърдечно-съдовите заболявания и инфаркти. Все пак, поради липсата на пълна яснота към днешна дата, най-добре е наситените мазнини да не надвишават 10% от общия калориен прием за деня.– 77% от авокадото са мазнини. Авокадото е добър източник на фибри, може да понижи лошия холестерол и в същото време да повиши добрия.Сирене – чудесен източник на калций и магнезий; богато е на протеин и мазнини, но мазнините в него са от наситените, така че трябва да се приема умерено. – мазнините са около 65%, но съдържа още растителни влакна, желязо, магнезий, мед, много антиоксиданти - толкова много, че превъзхожда дори боровинките. За да се смята за \"черен\", шоколадът трябва да има поне 70% какао. – сьомга, пъстърва, скумрия, сардини и херинга… Има различни видове мазна риба, богата на полезни мазнини. – невероятно здравословни. Отличават се с високо съдържание на мазнини и фибри, а и са добър източник на протеини на растителна основа. Ядките са богати на калций, желязо и магнезий. – също много полезна и пълна с полиненаситени мазнини храна. Освен това не съдържа глутен (ако той те притеснява). – чудесен за овкусяване и богат на мононенаситени мазнини, за които вече разбрахме, че е добре да включим в режима си.Проследяването на ежедневния прием на мазнини е препоръчително поради високата им калоричност - 9 калории на грам (за сравнение калоричността на белтъчини и въглехидрати е 4 калории на грам). Въпреки че добрите мазнини са изключително полезни за твоето здраве, имай едно наум, когато консумираш високомазнинни храни. Трудно е да се прецени \"на око\" колко зехтин слагаш в салатата си - а разликата между 1 с.л. и 3 с.л. е 240 калории.Това колко мазнини трябва да приемаме дневно зависи от много фактори - най-вече от приема на въглехидрати и белтъчини. Тъй като и мазнините, и въглехидратите са източник на енергия приемът им трябва да се балансира.Вариантите са три: нисковъглехидратна високомазнинна диета (30-50% мазнини, 15-20% въглехидрати), равномерно балансирана диета (20-30% мазнини, 30-40% въглехидрати) и високовъглехидратна нискомазнинна диета (15-20% мазнини, 50-60% въглехидрати). В общия случай препоръчително е 20-30% от калориите ви да идват от мазнини.Който и вариант да избереш - трябва да си сигурен, че все пак включваш достатъчно, но не прекалено много мазнини в своя режим, както и че използваш правилния вид.", "date": "2019.11.12", "title": "Полезните мазнини и защо не трябва да ги избягваш"}
{"url": "http://www.cross.bg/geshev-repyblika-ivan-1617851.html", "text": "/КРОСС/ Излезе указът за връщане към Висшия съдебен съвет на предложението за назначаване на Иван Стоименов Гешев за главен прокурор на Република България. Указ № 253 бе публикуван в \"Държавен вестник\".В документа се описват основанията на президента Румен Радев, да върне за преразглеждане на кандидатурата на Иван Гешев. \"На основание чл. 129, ал. 2 от Конституцията на Република България връщам на Висшия съдебен съвет предложението за назначаване на Иван Стоименов Гешев за главен прокурор на Република България за повторно предложение\", се казва в президентския Указ.Той е издаден в София на 7 ноември 2019 г. от президента Румен Радев, подпечатан е с държавния печат.В него има и подписа на министъра на правосъдието Данаил Кирилов. ", "date": "2019.11.12", "title": "Излезе указът за връщане номинацията на Гешев"}
{"url": "http://www.cross.bg/gerb-bulgariya-opozitziya-1617858.html", "text": "/КРОСС/ Проведе се първото заседание на Общинския съвет в град Варна. В началото  Областният управител от ГЕРБ допусна грешка в речта си и вместо да  открие първото пленарно заседание, откри съдебно заседание. Този  комичен, но многозначителен лапсус беше последван от още няколко  интересни трагикомични ситуации. Сесията беше открита с така наречения  \"Химн на Европейския съюз\".Това е нарушение на държавния протокол,  според който всяко събитие на територията на страната започва само и  единствено с българския химн. Този акт на управляващите би могъл да се  тълкува по няколко начина:-непознаване на държавния протокол,  познаването му и съзнателното му нарушаване или леко загатване, че  възнамеряват и следващите четири години да служат на собствения си  интерес за сметка на гражданите на Варна. Всъщност общинските съветници  от партия Възраждане се оформят като единствената опозиция на  управляващите в Общинския съвет. Още в първото му заседание многократно  пролича, че БСП и Демократична България, които по време на предизборната  надпревара уж бяха опозиция на ГЕРБ, всъщност са били в добре прикрита  коалиция с управляващите. Това много ясно се открои при избора на  председател на Общинския съвет.Само Възраждане предложиха кандидат за  председател на съвета, като опозиция на ГЕРБ,  въпреки наличието на още  две групи, които се декларират като опозиция (Демократична България и  БСП). Моментът на истината дойде при преброяването на гласовете.  Кандидатът на ГЕРБ  спечели с 39 гласа, Николай Костадинов от Възраждане  спечели 4 гласа. Един съветник от ГЕРБ отсъства, а останалите 7 гласа са  за нито един от двамата. Сметката показва обаче, че БСП (8 съветника) и  Демократична България (4 съветника) имат общо 12 гласа, което значи,  минимум 5 съветника от т.нар. опозиция са гласували за ГЕРБ.Разбира се  възможно е да са и  повече, защото все пак гласуването е тайно.  Обобщението, че другите две, уж опозиционни партии, дори не посмяха да  извадят свои кандидати срещу управляващите, само по себе си е  доказателството за добре прикрита коалиция между ГЕРБ, БСП и  Демократична България. Не случайно на първия ред в залата бяха застанали  двама депутата:-Иван Иванов (Пилето) от БСП и Ерджан Ебатин от ДПС,  които одобрително \"кумуваха\" на сватбата на ГЕРБ с БСП, Демократична  България, ДПС и ВМРО.Така в опозиция на управляващите, с намерение да  защитават интересите на всички варненци, остават единствено общинските  съветници от партия Възраждане. Именно те се информираха по време на  първата сесия, че БСП и Демократична България са продали подкрепата си  за ГЕРБ на цената от по една комисия за всяка от двете формации. Както  се казва, на печелившите честито, губят само техните избиратели.  От Възраждане са категорични, че тяхната група в Общинския съвет ще  защитава интересите и правата на всички варненски граждани и всеки ден  ще е техен приемен ден.  Посещенията в клуба на партията, от страна на  гражданите, са ежедневие, а вратите му са отворени за всички.На втори  тур Костадин Костадинов, председателят на партията, получи подкрепата на  71 % от избирателите на БСП и 59 % на избирателите на Демократична  България. Той е категоричен, че въпреки разочароващото поведение на  представителите на двете партии, в Общинския съвет, за интереса на  всички избиратели ще съблюдават съветниците на Възраждане.  Нещо повече Костадин Костадинов призовава всички граждани да присъстват  на заседанията на Общинския съвет, което е тяхно право. ", "date": "2019.11.12", "title": "Част от опозицията на ГЕРБ във Варна се оказа добре прикрита коалиция"}
{"url": "http://www.cross.bg/gimnastika-hydozhestvena-zlatnite-1617855.html", "text": "/КРОСС/ Националният отбор по художествена гимнастика организира мегаспектакли в 4 града до края на годината под името „Светът на Златните момичета“. Медалистките от тазгодишното световно първенство в Баку подготвят 4 спектакъла в София, Русе, Панагюрище и Шумен.Събитието ще събере на една сцена 14 клуба по художествена гимнастика от столицата във виртуозни изпълнения към програмата на националния отбор. На една сцена заедно с тях за гостите на събитието ще излязат и едни от най-големите поп и рок звезди у нас – Скандау, Дивна, Deep Zone Project, Искрата, Д2, Веси Бонева и Дара Екимова.„Любовта и подкрепата, която момичетата получават постоянно от феновете им по целия свят, ни стимулира да изразим цялата тази енергия в нещо мащабно специално за тях. Затова решихме да организираме националното турне „Светът на Златните момичета“ за едни невиждани спектакли от музика и танц, които да споделим с почитателите ни. Искаме да ги докоснем до магията на изпълненията на ансамбъла и индивидуалните състезателки. Можем да направим нещо абсолютно различно, да бъдем добър пример и стимул като развием занапред едни невиждани мащабни спектакли за българската и световната сцена.“, споделя Илиана Раева, председател на Българската федерация по художествена гимнастика.Националният отбор по художествена гимнастика завоюва пълния брой квоти за участие в Олимпийските игри в Токио през 2020 година преодолявайки конкуренцията от 170 гимнастички от 61 държави, което не се е случвало през последните 12 години. След успешното си участие на Световното първенство в Баку през септември, България бетонира своята позиция сред лидерите в света и направи сериозна заявка за бъдещи медали.", "date": "2019.11.12", "title": "„Златните момичета“ стартират национално турне "}
{"url": "http://www.cross.bg/zhelyazkov-rosen-mystafa-1617860.html", "text": "/КРОСС/ Двустранните отношения между България и САЩ бяха в основата на разговора между министъра на транспорта, информационните технологии и съобщенията Росен Желязков и новия посланик на САЩ в България Херо Мустафа. „От години работим много добре със САЩ, най-вече в областта на високите технологии, услугите с висока добавена стойност и споделените услуги\", това заяви Росен Желязков. Дигиталната трансформация и новите технологии раждат предизвикателства пред всички държави за справяне с кибер-заплахите. Страните изразиха готовност за сътрудничество в областта на устойчивото развитие на дигиталните инфраструктури.Двамата бяха категорични, че отношенията между България и САЩ се базират не само на съюзническите ни отношения в рамките на Алианса, но и на споделянето на общи ценности и перспективи. „Динамичната политическа и икономическа среда доказва, че имаме добро партньорство, което се измерва с реални резултати“, каза още Росен Желязков. Министърът представи пред посланика и развитието по Трансевропейските транспортни коридори 8 и 10, както и общия проект с Гърция за изграждането на мултимодалния коридор Солун-Александруполис-Варна-Русе.По време на разговорите министърът запозна посланик Мустафа с концесията на летище София. Двете страни изразиха увереност, че с успешното концесиониране на столичното летище, интересът на авио превозвачите за директни полети между двете държави ще се увеличи.От своя страна посланик Херо Мустафа покани министър Росен Желязков на официална визита в САЩ, в която акцент ще бъде кибер сигурността и развитието на 5G мрежата.", "date": "2019.11.12", "title": "Министър Росен Желязков се срещна с посланика на САЩ в България Херо Мустафа"}
{"url": "http://www.cross.bg/obektiv-kris-sudurzhanie-1617831.html", "text": "/КРОСС/ Huawei кани всички любители на новите технологии и комуникациите на отворен уъркшоп, посветен на креативното себеизразяване в социалните медии.Лектори на събитието, което ще се проведе на , ще са младите и успешни създатели на съдържание Крис Захариев и Virginia Y.Вдъхновени от най-новият смартфон Nova 5T, с 5 камери с изкуствен интелект, сред които и 32MP селфи камера, те ще издадат някои от тайните си как да се откроим в потока от онлайн съдържание.Крис Захариев е популярно лице на Huawei в България и един от най-обещаващите млади български режисьори. Популярният влогър ще сподели какви са тайните и тенденциите в създаването на успешно видео съдържание.Един от най-големите успехи на Крис е неговият проект „Да се изгубиш нарочно“, който е реализиран като уеб сериал, кино продукция и печатна книга и се радва на огромен интерес сред любителите на приключенията и пътуванията.Модният и рекламен фотограф Virginia Y от своя страна ще сподели своя опит в създаването на ефектен и впечатляващ автопортрет, с който да изтрием лошата слава на еднотипните нискокачествени селфита.Талантливата българска фотографка, която работи и по множество проекти във Великобритания, е и създател на подкаста The Fashion Photography Podcast с фокус върху продуктовата и модна фотография, и заедно с Крис Захариев е отворена за дискусия с всички гости за спецификите на изразяването, за бизнес или удоволствие, във все по-разнообразните медии и формати днес.Повод за събитието е най-новият модел на Huawei - nova 5T, който със своя атрактивен дизайн, хардуерна платформа от най-висок клас, четворна основна камера с изкуствен интелект, интелигентна 32MP селфи камера, и всичко това на цена под 800 лева, е устройство, което със сигурност ще направи създаването на качествено онлайн съдържание още по-достъпно за младите хора.Основната камера разполага с 48MP HD обектив, 16MP широкоъгълен обектив, 2MP макро обектив и 2MP боке обектив.Съдържанието изглежда впечатляващо на 6.26-инчовия HUAWEI Punch FullView дисплей, а цялото устройство тежи само 174 грама и има тънък корпус с дебелина само 7,87 мм.Предлага се в три допълващи всеки стил и настроение цвята – пурпурното „Midsummer Purple” , класическо черно и неустоимото синьо „Crush Blue“.", "date": "2019.11.12", "title": "Huawei кани всички любители на новите технологии и комуникациите на отворен уъркшоп"}
{"url": "http://www.cross.bg/kodeks-izborniya-vsichki-1617833.html", "text": "/КРОСС/ Да бъде създадена временна комисия, която да разгледа всички предложения за промени в Изборния кодекс, предложиха от БСП по време на консултациите, свързани с изборните правила. От ДПС подкрепиха идеята и също признаха, че проблемите в изборния закон са много и създават пороци в изборния процес. На срещата присъстваха още депутати от \"Обединени патриоти\" и ВОЛЯ, които също подкрепиха предложенията за изчистване на проблемите в Изборния кодекс. Очаквано от ГЕРБ не дойдоха на консултациите, инициирани от БСП.Идеята, около окоято се обединиха останалите политически сили, е да се създаде временна комисия, която след експертно обсъждане да изработи промени в Изборния кодекс. В комисията ще участват представители на всички парламентарни групи.Целта ни е обща - да се гарантира честен и прозрачен вот и да се даде възможност на българските граждани да гласуват свободно и да изразят волята си такава, каквато е, коментира лидерът на БСП Корнелия Нинова. Тя изрази съжаление, че ГЕРБ не са се отзовали на поканата за разговори, но подчерта, че остават отворени за нови срещи. По време на днешните конкултации всички партии са направили своята оценка за изборния процес и са дали конкретни предложения за подобряване на изборното законодателство.Участниците са взели решение да предложат в пленарна зала създаването на Временна анкетна комисия, която да разгледа, обсъди и обобщи всички идеи и да направи предложения за решение, които да влязат отново в зала като общи предложения за промени в ИК.Обединихме се, че има проблеми в Изборния кодекс и изборния процес, коментира Йордан Цонев от името на ДПС. Той повтори предложението, коментирано от Корнелия Нинова и добави, че поканата за разговори с ГЕРБ остава.", "date": "2019.11.12", "title": "Нова комисия за промени в Изборния кодекс искат БСП и ДПС"}
{"url": "http://www.cross.bg/tyrtziya-erdogan-sanktzii-1617832.html", "text": "/КРОСС/ Турция може да прекрати процеса на присъединяване към ЕС, ако европейската страна го притиска и заплашва със санкции заради ситуацията в Кипър, заяви турският президент Тайип Ердоган.„Ние имаме права на страна-гарант в този регион, те съществуват и в икономическата зона (Средиземно море). Държавите, които нямат тези права, идват и извършват работа, и ни казват, че не можем да влезем тук, в противен случай над Турция ще има санкции. Непрекъснато проточвате времето, заплашвате със санкции, давате ни обещания много пъти, но не ги спазвате. Фактът, че вие и аз сме на масата за преговори, не ни обвързва. Преговорите могат изведнъж да приключат“, каза Ердоган в Анкара.Той добави, че Турция няма да позволи на ЕС да упражнява натиск върху нея поради ситуацията в Кипър.През 1963 г. Турция подписа споразумение за асоцииране с ЕС, а през 1987 г. подаде заявление за членство в съюза.Преговорите за присъединяване обаче започнаха едва през 2005 г. и многократно бяха спирани поради разногласия. Сега 16 от 35-те глави на преговорното досие са отворени.", "date": "2019.11.12", "title": "Ердоган: Турция може да прекрати преговорите за членство в ЕС"}
{"url": "http://www.cross.bg/rezhim-pernik-vladimirov-1617849.html", "text": "/КРОСС/ Новият кмет на Перник Станислав Владимиров връща за преразглеждане предложения от ВиК график за воден режим, съобщава БНР.Припомняме, на 7 ноември беше обявен воден режим в цяла Пернишка област, според който вода ще има само във времето от 16.00 до 22.00 часа.Днес, след като встъпи в длъжност, Владимиров заяви, че счита предложения режим за необоснован и много драстичен.По негови думи ситуацията е спешна, поради което ще изиска още утре да му бъде предоставена нова информация, която да бъде предоставена на перничани. Кметът ще поиска и няколко варианта за водния режим, но на база на достатъчна информираност как е взето това решение, за да се стигне до толкова драстична мярка.В първата си реч пред новия Общински съвет Владимиров заяви, че ще работи само с двама заместник-кметове. Той посочи и че ще подкрепи всяко предложение, което е в интерес на Перник, без обаче да се договаря в кабинети и офиси, ако това не е пред очите на перничани.", "date": "2019.11.12", "title": "Кметът на Перник връща за преразглеждане водния режим"}
{"url": "http://www.cross.bg/zehtin-zehtinut-zehtina-1617844.html", "text": "/КРОСС/ Зехтин наричаме маслото, което се добива от плода на маслината. Като храна, зехтинът е познат на човечеството от вече хиляди години и популярността му продължава да расте и днес, благодарение на приятния му вкус и множеството изследвания, които доказват здравословните от приема му.Първата крачка от извличането на зехтина е да се намачкат маслините. От това се получава гъста паста, която впоследствие се разбърква, за да започне отделянето на мазнината. След това, с помощта на центрофуга, мазнината и водата се отделят от пастата, а след това пък се отделя водата, оставяйки след себе си само маслото. Но процесът рядко спира до тук…Рафинирането е процес, при който с помощта на разреждащи вещества и при висока температура, се неутрализират голяма част от вкусовете и миризмата на зехтина. Това позволява на производителите да комбинират различни видове масло и маслини, както и по-нискокачествени суровини като цяло, без това да се отрази на вкусовите качества на крайния продукт.Защото лошите вкусове, които могат да се образуват от използването на по-нискокачествени суровини, като частично ферментирали маслини и масовия производствен процес, се отстраняват химически при рафинирането след това.\"Върджин\" буквално означава \"девствен, непокътнат\". Това е така, защото при нерафинирания зехтин всички химически дообработки на маслиново масло, през които преминава рафинирания, се избягват. Процесът на производство обикновено свърша с извличането на зехтина от маслиновата паста, след което директно се преминава към бутилиране.Липсата на химическо \"подобряване\" означава, че производителите трябва да използват суровини с възможно най-високо качество при производството на този тип зехтин, за да се избегне понижаване на качеството и лош вкус при крайния продукт.За да се класифицира като \"екстра върждин\" един зехтин трябва да отговаря на определени изисквания. Едно от тях е да бъде извлечен изцяло чрез първоначалното, студено пресоване на плодовете, без допълнителна топлинна или химическа обработка, както вече разбрахме. Това е и причината този зехтин често да се нарича и \"студено пресован\".Ектра върджин зехтинът притежава приятен маслинов вкус, няма вкусови дефекти и за да бъде класифициран като такъв, трябва да притежава определени химически показатели в състава си. Заради липсата на допълнителна химическа обработка, екстра върджин зехтинът съдържа по-голямо количество полезни хранителни вещества и вследствие - повече предимства за здравето.Що се отнася до източниците на полезни мазнини, зехтинът е безспорен шампион при здравословното хранене. Неговите здравословни предимства са излседвани и доказани в множество проучвания. Ето някои от тези предимства:1. Намалява риска от развитие на някои видове рак - фитонутриентът олеокантал, който се съдържа в зехтина, има силен антивъзпалителен ефект, подобен на този на ибупрофена. Това може да намали риска от развитие на рак на гърдата.2. Намалява риска от сърдечно-съдови заболявания - зехтинът понижава нивата на лошия LDL-холестерол и триглицеридите в кръвта. В същото време нивата на добрия HDL-холестерол остават същите и дори по-високи. Така се предотвратява образуването на мастни отлагания по стените на кръвоносните съдове и значително се понижава рискът от развитие на сърдчено-съдови заболявания.3. Притежава антиоксидантни качества - нерафинираното маслиновото масло е богато на антиоксиданти, особено на витамин Е, за който се смята, че намалява риска от рак. Сред растителните масла, зехтинът е с най-високото съдържание на мононенаситените мазнини, които не се окисляват в организма.4. Подобрява кръвното налягане - скоршно проучване на редица изследвания показва, че консумацията на едва 2 с.л. зехтин дневно може значително да облекчи високото кръвно налягане.5. Подходящ е за диабетици - свойствата на зехтина да пониважа нивата на лошия холестерол, да контролира нивата на кръвната захар и да спомага за добрия инсулинов отговор го правят подходящ за консумация от хора, страдащи от диабет.6. Помага при остеопороза - завишената консумация на зехтин се свързва и с по-добра минерализация и калциране на костите, като така подобрява състоянието на хора, страдащи от остеопороза, както и намалява рисковете от развитието й.Може би се питаш защо зехтинът е толкова по-скъп… от слънчогледовото олио например? Цената на качествения зехтин се дължи на доста фактори - както казахме, екстра върджин зехтинът трябва да се произвежда само от възможно най-качествените суровини, които разбира се, не са евтини. Освен това, България не е известна със своите маслини… и като всеки вносен продукт - и зехтинът се оскъпява. Цената на литър хубав, студено пресован зехтин лесно може да надхвърли 20 лв.Но дори да си с ограничен бюджет - не се притеснявай. Дори по-обикновения, рафиниран зехтин, е по-добър избор за твоята диета, отколкото слънчогледовото олио и други подобни евтини растителни мазнини. Макар да не съдържа толкова хранителни вещества и антиоксиданти като екстра върджин зехтина, нерафинираният също е добър източник на полезните мононенаситени мазнини. А литър от него можеш да намериш за по-малко от 10 лв.Върлува митът, че със зехтин не е добре да се готви, защото се отделят вредни вещества. Това не е вярно! Съвсем спокойно можеш да приготвяш храната си със зехтин. Но тъй като топлинната обработка убива голяма част от вкусовите му качества, няма смисъл да купуваш скъп, екстра върждин зехтин за готвене. В случая - можеш да се насочиш към по-обикновения рафиниран такъв. А качественият зехтин нека остане за допълнително овкусаване на храната.Неотворен, зехтинът може да се съхранява на прохладно, тъмно място до 2 години, като този срок може да е още по-дълъг, ако качествтото на зехтина е още по-високо. Веднъж отворена, бутилката със зехтин е годна за употреба обикновено до няколко месеца след отваряне, преди да започне да гранясва, придобивайки неприятен, горчив и натрапчив вкус. Дръж отворената бутилка отново на хладно и тъмно място и я използвай сравнително често, за да не залежава.Добра идея е да се купуват по-малки разфасовки от по 0,5 до 1 л зехтин, които могат да се изразходят бързо без промяна в качеството. Вместо големите 5 литрови баки, които съм виждал да се предлагат на места.Разбира се, зехтинът ни е познат главно като съставка в кулинарията. Той е и една от основните съставки на известната средиземноморска диета.Но маслиновото масло има широко разпространение и в други сфери от живота - като козметиката и домашната медицина... Можеш да намериш зехтин като съставка в шампоани, кремове, маски и други козметични продукти за подхранване, както и в рецепти за различни болежки и неприятни състояния… Ето 1-2 примера:Тази комбинация пък явно е известна бабина рецепта за една редица болежки и оплаквания - като започнем от ставни и ревматични проблеми и стигнем до борба с махмурлука… Още едно предназначение, което намирам за… интересно. Според някои хора жабуренето със зехтин сутрин е чудесен начин за детоксикация. Трудно ще намериш по-добър източник на полезни мазнини, който да се съчетава добре в толкова различни здравословни рецепти. *", "date": "2019.11.12", "title": "Ползи за здравето от консумацията на зехтин"}
{"url": "http://www.cross.bg/babata-pomosht-kamionut-1617840.html", "text": "/КРОСС/ 5-годишно дете загина в Русе, след като бе блъснато от камион. Инцидентът е станал около 11:30 ч. на улица в кв. \"Долапите\". Момичето се е разхождало с баба си, когато камионът е връхлетял отгоре му, докато правел завой. По разкази на очевидци гледката е била страшна.Съседи са едни от първите, които се притекли на помощ, след като чули виковете на бабата.В края на улицата покрай река \"Русенски Лом\" има бивши свинарници и съмненията са, че камионът е свързан с хората там. Полицията проверява превозните средства по описанието.Бабата е в шок, а изпратеният екип на \"Спешна помощ\" само е констатирал смъртта на детето и е дал успокоителни на възрастната жена. Родителите на момиченцето са били по това време на работа, затова бабата се грижела за внучето си.На мястото продължават огледите на полицията, а от общината имат готовност да помогнат на семейството.", "date": "2019.11.12", "title": "Камион уби дете в Русе"}
{"url": "http://www.cross.bg/spasiteli-zhena-samokov-1617822.html", "text": "/КРОСС/ Трети ден планински спасители издирват изгубена жена в Рила, съобщи Нова телевизия, позовавайки се на Планинската спасителна служба. Сигналът за изчезването на 64-годишната жена е подаден в неделя вечерта.Тя е предприела сама преход в Мальовишкия дял на планината, но от следобедните часове нейните близки са загубили контакт.След получаване на сигнала екип на Планинската спасителна служба е посетил хижа \"Мальовица\", където изчезналата е забелязана за последен път. Издирването обаче не дало резултат. В понеделник сутринта спасителите подновили акцията в разширен състав - включили се още петима спасители от Самоков и двама доброволци.Те направили обход и претърсване на всички маркирани по-вероятни трасета, но без резултат.По данни от нейните близки, жената е с тъмни дрехи, които се сливат с каменистия терен. Междувременно от централата на ПСС е поискан хеликоптер от авиобаза Крумово за облитане и оглеждане на по-голям район. Военните са предоставили вертолета и планинските спасители са готови да излетят във всеки един момент. Но поради рязкото влошаване на времето и появилия се силен вятър полетът е задържан.Издирването продължава и днес, като към спасителите от Самоков се присъединиха и доброволци от София и Пловдив с две кучета.", "date": "2019.11.12", "title": "Трети ден издирват жена в Рила"}
{"url": "http://www.cross.bg/sofiya-fandukova-kmetove-1617821.html", "text": "/КРОСС/ Новият Столичен общински съвет, новият стар кмет на София Йорданка Фандъкова, както и районните кметове се заклеха. 61 на брой общинари, сред тях и един депутат - Волен Сидеров, лидер на \"Атака\". На заседанието присъстват и всички избрани районни кметове.Първият Столичен общински съвет бе благословен от белоградчишкия епископ Поликарп, а първите думи каза областният управител на София Илиан Тодоров, който свика заседанието.\"На всички пожелавам да не отстъпвате до края на мандата си това да работите в полза на София и нейните граждани. Пуснете гражданите напред, нека те да Ви водят, следвайте техните желания и нужди, осланяйте се на диалога си с тях. Не забравяйте никога, че Вие само изпълнявате тяхната воля. Независимо дали решенията са трудни, важно е резултатите да са полезни за тях\", каза Тодоров.След това клетва положиха общинските съветници. Кметът на София Йорданка Фандъкова и новите районни кметове също се заклеха.Фандъкова получи икона от епископ Поликарп с пожелание да работи достойно за София и за благото на столичани.", "date": "2019.11.12", "title": "Фандъкова и новият СОС се заклеха след църковна благословия"}
{"url": "http://www.cross.bg/pensiya-vtorata-minimalnata-1617824.html", "text": "/КРОСС/ Държавата вече има готова концепция за плащането на втората пенсия. Предлагат се три варианта – плащане на пожизнена пенсия, на разсрочена или на еднократно теглене на парите от партидата. Последното обаче важи само при прекалено ниска натрупана сума по партидата. Тези предложения за законодателни промени в Кодекса за социално осигуряване представи социалният министър Бисер Петков.Те предвиждат да има гарантиран размер на пожизнената пенсия, който се записва в договора на всеки пенсионер.Пожизнени пенсии ще могат да получават осигурени, чиято втора пенсия би била не по-малка от 15% от минималната.Разсрочени тегления могат да изберат хората, чиито пари не стигат за пожизнена, но са над трикратния размер на минималната.Предвидени са варианти за наследяването на втората пенсия. Първи с втора пенсия ще бъдат жените, които през 2021 г. ще навършат 61 г. и 8 месеца. ", "date": "2019.11.12", "title": "Бисер Петков: Предлагаме три варианта за плащането на втората пенсия"}
{"url": "http://www.cross.bg/barel-dolara-petrola-1617823.html", "text": "/КРОСС/ Саудитската петролна компания „Сауди Арамко“ оцени цената на петрола в Русия като една от най-скъпите в света. Съответното проучване е публикувано на нейния уебсайт, съобщава РИА Новости.Според „Арамко“, петролът с руски произход е на върха на спектъра - 42 долара за барел на сушата и 44 долара за барел в морето.Сред останалите държави с най-скъп петрола са Казахстан, Азербайджан, Индия и Китай.Най-ниската цена на петрола е тази в Саудитска Арабия и Кувейт - около 17 долара за барел, се казва в проучването.За Русия по-голямата част от общите разходи за петрол представляват данъци. Според „Росстат“ общата цена на руския петрол през второто тримесечие на 2019 г. възлиза на 2 508 рубли за барел ($ 31,9 по средния курс за тримесечието).", "date": "2019.11.12", "title": "Най-скъпият добив на нефт в света е в Русия"}
{"url": "http://www.cross.bg/hero-mystafa-rymen-1617825.html", "text": "/КРОСС/ Президентът Румен Радев проведе днес работна среща на „Дондуков“ 2 с посланика на САЩ в България Херо Мустафа. В срещата се включиха и ръководните екипи на двете институции.По време на разговора бяха обсъдени актуални теми от взаимен интерес в сферите на енергетиката, икономиката, върховенството на закона, сигурността, търговия, инвестиционни програми и образование.", "date": "2019.11.12", "title": "Президентът Румен Радев се срещна с посланика на САЩ у нас Херо Мустафа (Снимки)"}
{"url": "http://www.cross.bg/akaga-orlin-vokal-1617826.html", "text": "/КРОСС/ На 30 ноември в зала 1 на НДК продуцентска компания Смайлс мюзик ще представи мащабен концерт на Орлин Горанов и Акага, споделен с Трио Тринити, Destiny Quarter и много други. Елегантният стил, финес и безкрайно топъл глас на Орлин Горанов ще се съчетае с уникалното звучене на фънк формацията Акага, които заедно ще зарадват публиката си с една смела и модерна интерпретация на най-популярните им песни, аранжирани специално за проекта от Ясен Велчев.По време на концерта ще звучат стилове като джаз, фънк, евъргрийн и поп, изпълнени на живо. На 30 ноември сцената ще побере и други забележителни артисти. Беквокалите ще бъдат изпълнени от чаровните момичета от Трио Тринити.Трите изключително талантливи млади певици са възпитанички на Националната музикална академия „П. Владигеров“ и започват кариерата си като част от фънк бандата „Сол Бемол“.В специално подготвената камерна част на концерта ще се включат Destiny Quartet. Четирите красиви и атрактивни момичета ще очароват публиката с богатия си репертоар от модерни аранжименти на класически произведения, филмови шедьоври и етно мотиви.Силните им композиции в комбинация с перфектните им изпълнения ги превръщат в конкуренция на някои от най-добрите квартети от европейската музикална сцена. „Споделено“ ще представи още гост музиканти, това са Цветан Недялков (китара), Ясен Велчев (клавишни инструменти) и Денис Попстоев (саксофон).В зала 1 на НДК ще видим група Акага в пълния ѝ състав – Красимир Куртев (бас, вокал), Иво Казасов (тромпет, вокал), Георги Велев (тромпет, вокал), Красимир Кирилов-Джоджо (тромбон, вокал), Димитър Митев-Дънди (барабани), Петър Главанов (китари), Калин Петров (клавишни).", "date": "2019.11.12", "title": "Наближава мащабният концерт на Орлин Горанов и Акага - “Споделено“  (Снимки)"}
{"url": "http://www.cross.bg/chasti-minys-trafika-1617834.html", "text": "/КРОСС/ Арктически фронт донесе зимата в централните, южните и източните части на САЩ. Жителите на Чикаго осъмнаха под снежна покривка. Снегът придружен със силен вятър предизвика проблеми в трафика.Противопожарен камион се подхлъзна в Небраска и блокира трафика в най-натоварения час.Очаква се температурите в района на Източния бряг да паднат от минус 15 до минус 30 градуса.Лошото време ще продължи около седмица. Рекордно ниски температури са възможни в Тексас, Оклахома и части от долината на Охайо.", "date": "2019.11.12", "title": "Сняг изненада жителите на Чикаго, очакват се температурни рекорди (Снимки)"}
{"url": "http://www.cross.bg/makron-nato-nareche-1617837.html", "text": "/КРОСС/ Френският президент Еманюел Макрон и американският му колега Доналд Тръмп ще проведат двустранна среща преди лидерския форум на НАТО на 3 и 4 декември в Лондон. Това съобщава Ройтерс, като цитира изявление на Макрон след проведен телефонен разговор американския държавен глава.Макрон нарече в Туитър \"отличен\" телефонния разговор с Тръмп, в който двамата са обсъдили темите за Сирия, Иран и НАТО, стигайки до общи мнения за \"много неща\".Вчера френската министърка на въоръжените сили Флоранс Парли заяви, че Париж смята да постави в центъра на вниманието на участниците в лондонската среща въпроса за кризата в НАТО, която Макрон нарече \"мозъчна смърт\" на организацията.Генералният секретар на пакта Йенс Столтенберг и германският канцлер Ангела Меркел изразиха несъгласие с оценката на Макрон, отбелязват информационните агенции.", "date": "2019.11.12", "title": "Среща Макрон-Тръмп преди лидерския форум на НАТО през декември"}
{"url": "http://www.cross.bg/leva-singul--1617827.html", "text": "/КРОСС/ България – Парагвай                            Сингъл, Live, ТОП             „1“-3.15 „Х“-3.00 „2“- 2.00Вижте по-интересните срещи в следващите дни:Иран – Ирак                                          Сингъл, Live, ТОП            „1“-4.08 „Х“-2.79 „2“- 1.83Турция – Исландия                                Сингъл, Live, ТОП            „1“-1.75 „Х“-3.45 „2“- 3.85Мексико /17/ – Холандия /17/                Сингъл, ТОП                    „1“-4.66 „Х“-3.56 „2“- 1.60Чехия – Косово                                      Сингъл, Live, ТОП            „1“-1.67 „Х“-3.65 „2“- 4.00Бразилия – Аржентина                         Сингъл, Live, ТОП            „1“-2.33 „Х“-3.15 „2“- 2.99Армения – Гърция                                Сингъл, Live, ТОП            „1“-3.25 „Х“-3.20 „2“- 2.00Румъния – Швеция                                Сингъл, Live, ТОП             „1“-2.65 „Х“-3.00 „2“- 2.45Босна и Херцеговина – Италия               Сингъл, Live, ТОП            „1“-2.90 „Х“-3.20 „2“- 2.15 Новак Джокович е фаворит за титлата от АТП финалите в Лондон. Сърбинът е с 1.70, следван от Данил Медведев с 4.50 и Рафаел Надал с 6.50.Не по-малко заслужаващо аплодисменти е усилието на участник от Кърджали, който в неделя заслужи 13750 лева с 3 мача в права колонка и 200 лева залог. Старозагорчанин пък заслужи 9690,73 лева за прогноза за 12 мача в права колонка със 100 лева. В Смолян и София са най-хубавите печалби от Спортмакс. За родопския град заминаха суми от 4150 лева, 3660 лева, 3640 лева, 3310 лева и 3000 лева след предвиждане за Краен изход и Сбор голове. Столичанин заслужи 2615 лева за Точен резултат.В събота в хасковското село Радиево бяха регистрирани три хубави суми от Конни надбягвания – 2323 лева, 1751 лева, 1438 лева за 1-3. В понеделник жител на Гълъбово пък прибра 1240 лева за Дубъл.Русе са първенци по печалби от Гонки със суми от общо 4500 лева и 3900 лева за Победител, както и 1650 лева отново за Победител. ", "date": "2019.11.12", "title": "Според „Еврофутбол“ Парагвай е фаворит в приятелска среща срещу отбора на България "}
{"url": "http://www.cross.bg/siyanie-severnoto-rysiya-1617829.html", "text": "/КРОСС/ Каква е причината за нарастващия интерес? Как руската Арктика привлича жителите на топлите страни и защо туристите на Изтока я предпочитат пред модните курорти на Северна Европа?Туроператори от чужди държави, които се събраха в Мурманск на международната конференция \"Арктически хоризонти\", ни разказаха за това, предаде ТАСС.За повечето азиатски туристи Мурманск е екзотичен град. Тук можете да видите сняг и да почувствате руските студове на собствената си кожа.Мнозина идват тук, за да сбъднат основната си романтична мечта - да видят Северното сияние.През последните години има толкова много желаещи, че става ясно: има нужда от специална програма. А сега на гостите се предлага да отидат на \"лов\" за Северно сияние.\"Това не е гарантиран природен феномен. Като начало разглеждаме прогнозата за резки промени в температурата точно през нощта и вечерта. Има определени места, главно извън града: открити пространства без дървета, където можете да видите небето в цялата му прелест и съответно Северното сияние. Групата може да се мести от място на място. Организира се общ трансфер и туристите могат да се прехвърлят в регион извън Мурманск. Но като цяло е много висока вероятността да видим това невероятно явление от октомври до февруари\", каза ръководителят на Мурманския туристически информационен център Евгения Гавриленко.Според властите Северното сияние привлича най-много хора от Китай. Малайзийците не са далеч зад тях, за които Русия стана много популярна дестинация  за пътуване след Световното първенство през 2018 година.\"Хората в Малайзия сега търсят нови места за пътуване. В Русия туристите посещават най-вече Москва или Санкт Петербург, а северният регион е екзотичен. Що се отнася до моите впечатления, да видя Северното сияние е едно от големите ми желания. Ето защо, когато получих покана за Мурманск, първата ми мисъл беше: \"Леле, мечтите ми ще се сбъднат!\" Така че сега се надявам да преживея и това\", казва Хелън Лим, ръководител на туристическа агенция за пътуване Sedunia Travel в Малайзия.За Северното сияние в руската Арктика идват и хора от Сингапур. Това са основно млади двойки и семейства с деца. Възрастните хора са по-малко склонни да предприемат подобни пътувания - страхуват се от студа, казва Мери Кенг от Сингапур, директор на бизнес отдела в предприятието Chan brothers Company.\"Северното сияние - това явление не съществува в никоя друга страна в Азия, така че хората искат да го видят поне веднъж в живота си. И второ - бялата зима, нещо, което го няма в Азия, както и различни видове зимни активности. През 2017 г. нямаше туристи от Сингапур, през 2018 г. пристигнаха две групи, а тази година се очакват три пъти повече през декември, януари, февруари и март\", уточни Мери Кенг.Разбира се, не всички азиатски туристи идват в Мурманск, за да наблюдават искрящото арктическо небе. Виетнамците са склонни да идват тук, за да видят предмети, напомнящи за съветското минало. Един от шампионите по популярност е ледоразбивачът \"Ленин\".\"След разпадането на СССР, поради икономически и политически причини, виетнамците имаха проблеми с получаването на руски визи. Но въпреки всички трудности, нашите туристи искаха да дойдат тук, където много от тях са учили и са прекарали младостта си. За хората на моята възраст, но и по-големи, Русия не е чужда държава, ние изучавахме руска литература, руска поезия. За тези, които са учили в Русия, е важно да видят туристически обекти, много от които са познати на виетнамците, като например ледоразбивачът \"Ленин\". Всички тези имена са добре известни и много хора искат да ги видят със собствените си очи\", обясни Та Бит Ха, директор на националния турофис в Югоизточна Азия Visit Russia Asia.Според него след като Русия стартира своята политика за привличане на туристи, мнозина искат да я посетят отново.\"За виетнамците Русия е позната дестинация за пътуване. Най-често те посещават столиците Москва и Санкт Петербург, но искат да научат нещо ново и да посетят уникални места. Мурманск, например, е възможност за пресичане на Полярния кръг. Сега насърчаваме зимните арктически програми: в Арктика е много студено и това е истинско предизвикателство за хората, живеещи в тропическите страни. Така че такива програми са начин да се тествате\", смята събеседникът на агенцията. *Източник:", "date": "2019.11.12", "title": "Северно сияние и селфи в снега: какво привлича чуждестранните туристи в Арктика?"}
{"url": "http://www.cross.bg/vuzdyha-kachestvoto-zatvoreno-1617830.html", "text": "/КРОСС/ Може би звучи изненадващо, но някои от най-вредните замърсители на въздуха често присъстват в по-голяма концентрация в затворени пространства, отколкото навън.Това означава, че въздухът в повечето градове с много трафик може да е по-чист от въздуха в хола Ви.А сериозността на проблема се крие в това, че европейските граждани прекарват между 85 и 90% от времето си в затворено пространство – у дома, в училище, на работа и дори когато се забавляват.Цигарите не са единственият източник на замърсяване на въздуха в затворено помещение: по-голямата част от външните замърсители влизат и в домовете ни, а освен това готвенето, употребата на свещи и тамян, почистващи препарати, строителните материали, мебелите, домашният текстил, както и компютрите, също могат да отделят вредни химикали.Плесента и праховите акари влошават качеството на въздуха, а и допринасят за наличието на бактерии и вируси.Поради тези фактори въздухът в закрити помещения може да бъде до два пъти позамърсен от външния, според Съвместния изследователски център на ЕС (JRC).Според Европейската агенция по околна среда, лошото качество на въздуха в закрити помещения може да бъде особено вредно за уязвимите групи като деца, възрастни хора или такива със сърдечно-съдови и хронични респираторни заболявания като астмата.Данните на JRC показват, че близо 20% от случаите на астма и алергични заболявания са причинени от вътрешни условия.Според данни, публикувани от Европейската фондация на белите дробове (ELF), замърсяването на въздуха в затворени помещения е осмият най-важен рисков фактор за развитието на болести, със смъртност от 1,5 до 2 милиона души в световен мащаб. За подобряване на качеството на въздуха в помещението, ELF препоръчва почесто проветряване, отоплителни решения, които не влошават качеството на въздуха, подмяна на нагревателите на дърва и използването на пречистватели за въздух.Последното може да бъде полезно както през зимата, така и през лятото, тъй като вентилацията може да бъде проблематична както в средата на алергичния, така и в отоплителния сезон.Не е лесно да намерим времето през деня, когато концентрацията на прах, замърсители от отопление и автомобилни изпарения е достатъчно ниска, за да може вентилацията чрез отваряне на прозорци, да подобри наистина качеството на въздуха в дома.В допълнение, през зимата прекомерната вентилация може да доведе до значителни загуби на енергия, които трябва да бъдат компенсирани чрез прегряване - което в крайна сметка означава още по-мръсен въздух. препоръчват от LG.Полезно допълнение към климатика, например, са антибактериалните филтри, които премахват не само патогени, но също и полени, и прахови частици.Избирайки климатик снабден с плазмен йонизатор си помагаме да останем здрави, тъй като йоните, излъчвани от устройството, се свързват с вредните частици, като по този начин стерилизират въздуха и повърхностите в помещението, като в същото време премахват миризмите.– казват експертите на LG.В допълнение, инверторните компресорни агрегати позволяват енергоефективна работа и в сравнение с конвенционалното решение охлаждат въздуха по-бързо в жегата, а в по-студените дни загряват помещенията по-бързо, без да замърсяват въздуха.Най-модерният моносплит - тоест външно и вътрешно тяло - може да се използва за отопление при температури около нулата, но може да издържи и при по-силен студ - до -25°C. ", "date": "2019.11.12", "title": "Въздухът в хола може да е двойно по-замърсен от този на улицата"}
{"url": "http://www.cross.bg/zakyska-dostatuchno-denya-1617812.html", "text": "/КРОСС/ Всички сме чували израза \"закуската е най-важното хранене за деня\". И това до голяма степен е вярно. Но има значение не само дали закусваш, а и какво. В тази статия ще подчертаем пет често срещани грешки, които хората допускат при избора си на закуска, за да си наясно с тях и да ги избягваш. Така ще можеш да направиш информиран и здравословен избор за своята.Сутрин е, време е за ставане, алармата звъни… Но вместо да станеш и да приготвиш закуска, натискаш бутона за отлагане и удряш още една 10-минутна дрямка. А време за закуска не остава…Затова просто излизаш и напът към задълженията за деня вземаш нещо бързо и на крак, било то баничка, кроасан или някоя вафла… Но има още нещо – скорошно проучване показва, че храненето на крак, дори да е с качествена храна, крие допълнителни рискове – докато вървим навън сме подложени на редица разсейващи фактори, които отвличат вниманието ни от храната и това води до прeяждане. Също така неправилното бързото и неправилно дъвчене при храненето на крак (а и не само) може да доведе до храносмилателни проблеми в последствие.Затова, ако по някаква причина не ти остава време за приготвяне на закуската сутрин, можеш да я приготвиш от предходната вечер. Така ще имаш нещо готово и здравословно, което да хапнеш сутринта, без да отделяш допълнително време от сутрешния си режим за приготвянето му.Друга често срещана грешка е закусването предимно с прости въглехидрати – важи както за голяма част от споменатите по-горе преработени храни, така и за набиращите все по-голяма популярност готови зърнени закуски. Някои от които дори твърдят, че са \"фитнес\".Истината е, че за да бъдат вкусни и примамливи за потребителите, тези закуски съдържат доста подсладители – захар, шоколадови парченца, сушени плодове и други подобни в себе си. Консумацията само на бързи въглехидрати и преработени храни води и до бързо огладняване. Това е така, защото тези храни обикновено са с висок гликемичен индекс – т.е. влияят силно на нивата на кръвна захар, като я вдигат рязко при приема им, след което се стига и до бърз спад и глада се завръща.От друга страна, богатата на фибри храна (овесени ядки, пълнозърнести продукти, зеленчуци), има точно обратния ефект – те са с нисък гликемичен индекс, тялото ги разгражда и консумира по-бавно и това осигурява по-дълго и равномерно отпускане на енергия.При избора си на закуска, винаги обръщай внимание на фибрите и се увери, че включваш достатъчно от тях в нея.Трябва да включиш и достатъчно белтъчини в закуската си. Те също са от ключово значение за засищането на тялото и възстановяването му, а пренебрегването им е грешка, която много хора правят в избора си на закуска, защото не намират храните, които ги съдържат, за подходящи за това хранене.Но това не означава, че непременно трябва да закусваш с месо, риба или протеин на прах… Млечните продукти, яйцата, дори някои зеленчуци и зърнени култури също са добри източници на протеин, които също така са и подходящ и вкусен вариант за закуска.Така че може да объркаш богатите на фибри овесени ядки с кисело мляко и с тази проста закуска директно да избегнеш 2 от 3-те грешки, които обсъдихме до тук.Мазнините са най-криворазбрания макронутриент и много хора ги избягват не само в закуската си, а като цяло в режима си, когато се опитват да отслабнат, защото смятат, че мазнините те правят дебел… Това съвсем не е вярно!Полезните мазнини трябва да са неизменна част от твоето меню. Редом с въглехидратите и белтъчините. А закуската трябва да съдържа всеки от тези макронутриенти.Храните, богати на полезни мазнини, са чудесен източник на Омега 3 и Омега 6 мастни киселини, правят храната по-вкусна и разнообразна, дават допълнителна енергия и дори имат редица здравословни ползи, като понижаване на лошия LDL холестерол и риска от сърдечно-съдови заболявания.Подходящи източници на полезни мазнини за закуска са храни като: авокадо, ядки, ядкови масла, семена като чиа и ленено семе и др.В резултат на описаните до тук грешки, много хора всъщност не закусват достатъчно добре, освен че не приемат правилните храни, те като цяло не приемат и достатъчно калории за това толкова важно хранене.А обилната, засищата закуска е много добър и здравословен старт на деня – тя ще забърза метаболизма и ще те зареди с енергия за предстоящите задачи, освен това ще държи тялото сито през почти половината ден, докато не дойде време за междинно хранене или обяд. А това сваля риска от бързо похапване на крак и негативните му последствия до минимум.Но все пак, има случаи, в които може да се приема по-малка закуска. Ако си сред хората с изтощителен ден и тежка работа, ще имаш нужда от повечко енергия (калории) вечер и тъй като трябва да приемеш една идея по-обилна вечеря, може да намалиш калориите в закуската за сметка на нея, за да не прехвърлиш цялостния си заложен калориен прием за деня.Колко обилна да е закуската? На този въпрос не може да се отговори еднозначно, защото по принцип това ще зависи от твоя цялостен калориен прием за деня, който е различен за всеки.Но има често срещан, макар и не много точен, ориентир за това: Закуската трябва да съдържа между 1/4 и 1/3 от калориите ти за деня. В зависимост, отново, от това с колко калории разполагаш в своя хранителен режим и на колко хранения са разпределени те през деня ти, това може да означава закуска от 300 до 500-700 калории.Относно макронутриентите в нея: около 40-50% от тези калории трябва да идват от въглехидрат, 30-40% от протеин и 10-20% от мазнини.Закуската наистина е едно от най-важните хранения и качеството й не трябва да се пренебрегва. За да си осигуриш нужната енергия за пълноценен старт на деня, трябва да включиш в нея достатъчно протеин, въглехидрат (част от който фибри) и мазнини и да я направиш достатъчно обилна, за да те засити и зареди добре.Освен това й отдели нужното време и внимание за приготвяне – ако не сутринта, то поне предходната вечер. За да избегнеш нездравословното хранене в движение и риска от напълняване, заради консумацията на преработени храни.", "date": "2019.11.12", "title": "Пет грешки при избор на закуска"}
{"url": "http://www.cross.bg/dobavka-rastitelni-maznini-1617813.html", "text": "/КРОСС/ Почти всяка шеста бучка сирене, произведена у нас за първите 9 месеца на годината, е с добавка на хидрогенирани растителни мазнини. Това сочат данни на земеделското министерство. В България 30 фирми официално са декларирали използването в производството си на въпросната добавка. От цеховете им в периода от януари до края на септември са излезли 9265 т такива продукти, или средно на производител се падат по 308 т.", "date": "2019.11.12", "title": "Почти всяка шеста бучка сирене е с добавка на хидрогенирани растителни мазнини"}
{"url": "http://www.cross.bg/partiyata-leiiburistite-platformi-1617836.html", "text": "/КРОСС/ Британската Лейбъристка партия съобщи за „много прецизна и широкомащабна кибератака“ срещу дигиталните платформи на партията, която води активна кампания преди общите избори на 12 декември. Говорителка на лейбъристите обаче отбеляза, че кибератаката се е провалила, заради много надеждната защитна система, с която разполага партията.Говорителката на партията каза, че за инцидента и бил информиран незабавно Центъра за национална киберсигурност.От Лейбъристката партия не уточниха точно кои платформи са станали обект на кибератака, но акаунтите им на основния партиен сайт, във Фейсбук и Туитър не са пострадали. Въпреки оскъдната информация за инцидента, дадена от лагера на лейбъристите и за това кой може да стои зад него, има сведения, че много от използваните системи в предизборна кампания „работят или много бавно или е ограничена функционалността ми“.Партийната говорителка допълни иначе, че лейбъристите са очаквали подобно кибернападение и то не е успяло благодарение на надеждната защита на дигиталните платформи. Източник от Лейбъристката партия, цитиран от Би Би Си, е заявил, че са засечени десетки милиони кибернападения с произход предимно от Бразилия и Русия.Всичко това става след като бившият американски държавен секретар Хилари Клинтън критикува британското правителство, че отказва да публикува доклад за намесата на Русия в британската политика, защото хората трябва да знаят какво се казва в този доклад преди изборите. ", "date": "2019.11.12", "title": "Британските лейбъристи са ударени от „мащабна кибератака“"}
{"url": "http://www.cross.bg/-godini-noemvri-1617838.html", "text": "/КРОСС/ Деветото фестивално издание включва заглавията „Славни времена“ на Никола Бедос (2019), „Вълчият зов“ на Антонен Бодри (2019), Стая 212 на Кристоф Оноре (2019), „Истината“ на Хирокадзу Коре-еда (2019), „Клетниците 2019“ на Ладж Ли (2019) и „Портрет на момиче в пламъци“ на Селин Сиама (2019).Акцент върху световноизвестния режисьор Клод Льолуш ще насочи вниманието ни върху още три филма.Това са „Един мъж и една жена“ – историята на един живот, заснета в интервал от 20 години, „Един мъж и една жена: 20 години по-късно“ и „Най-хубавите години от един живот“, който беше представен тази година извън конкурсната програма на фестивала в Кан.Ще бъде представен също и класическият филм „Кланът на сицилианците“ (1969) с участието на митичното трио Жан Габен, Лино Вентура и Ален Делон.Откриването на фестивала е на 15 ноември от 19.00 ч. в кино „Люмиер“ с прожекцията на филма „Славни времена“.Той ще продължи до 30 ноември 2019 година.Организира се от Френския културен институт в партньорство с Киномания и НДК.В София прожекциите на филмите ще бъдат в кината \"Славейков\", \"Люмиер\", G8, Одеон, Euro Cinema и Дом на киното. В Пловдив ще може да ги гледаме в Лъки Синема, а във Варна във Фестивалния и конгресен комплекс в града.", "date": "2019.11.12", "title": "Новото френско кино на Киномания 2019"}
{"url": "http://www.cross.bg/kitaii-detza-dete-1617814.html", "text": "/КРОСС/ Над 50 души, повечето деца, пострадаха, след като мъж нахлу в детска градина и в Югозападен Китай и ги напръска с корозивна течност, предаде АФП, позовавайки се на местните власти.Заподозреният - 23-годишен мъж с фамилия Кун, влязъл в детското учебно заведение, като изкачил стената му, преди да започне да пръска жертвите с натриев хидроксид в град Кайюан, провинция Юнан.Инцидентът станал в понеделник следобед, съобщиха властите.Трима учители и 51 деца са приети в болница за лечение.Полицията е задържала Кун по-малко от час след атаката. Смята се, че той страдал от умствено разстройство заради развод на родителите му, когато бил дете.Насилието срещу ученици не е необичайно в Китай, който е свидетел на на смъртоносни инциденти през последните години, обикновено с използване на ножове.През април 2018 г. 28-годишен мъж уби двете ученици, които се връщали вкъщи, в една от най-смъртоносните атаки през последните години.Нападателят, който бил тормозен в същото училище в провинция Шанси, когато бил дете, бе екзекутиран през септември миналата година. ", "date": "2019.11.12", "title": "51 деца ранени при химическа атака в детска градина в Китай"}
{"url": "http://www.cross.bg/indiya-bangladesh-hilyadi-1617815.html", "text": "/КРОСС/ Най-малко 15 са жертвите на циклона „Булбул“, връхлетял Индия и Бангладеш, съобщават местните власти.Ранените са десетки, а много селища са наводнени.В Бангладеш бяха евакуирани над 300 хиляди души, а в Индия - близо 125 хиляди. Засегната е работата на основни летища и в двете страни.", "date": "2019.11.12", "title": "Поне 15 са жертвите на циклона \"Булбул\", връхлетял Индия и Бангладеш (Снимки)"}
{"url": "http://www.cross.bg/rali-avstraliya-beshe-1617839.html", "text": "/КРОСС/ Последният кръг от Световния рали шампионат (WRC) рали \"Австралия\" беше отменен заради опустошителните пожари в страната, съобщиха от Международната автомобилна федерация (ФИА). Пожарникарите продължават да се борят с огнените стихии, които са над 70.Пожарите стигнаха до щата Нови Южен Уелс, а прогнозите в понеделник бяха за влошаване на обстановката.Първоначално WRC реши да намали състезателните километри до едва 95 и да намали точките, които ще бъдат присъждани за победа.В крайна сметка след нова среща между организаторите и властите в понеделник е било решено рали да няма.\"Всички ние поднасяме искрени съболезнования на хората, които загубиха свои близки в пожарите, и на всички онези, които са пострадали.Най-правилното решение е да няма състезание при такива условия\", каза председателят на рали \"Австралия\" Андрю Пападопулос.Последният кръг беше протоколен, след като в предходната надпревара рали \"Испания\" От Танак с \"Тойота\" си гарантира световната титла.В Австралия трябваше да бъде решен спорът при конструкторите, но с 18 точки преднина \"Хюндай\" печели за пръв път в историята си титлата.", "date": "2019.11.12", "title": "Рали \"Австралия\" беше отменено заради пожарите в страната"}
{"url": "http://www.cross.bg/hilariya-alek-boldyin-1617819.html", "text": "/КРОСС/ За огромно съжаление актьорът Алек Болдуин и съпругата му са изгубили петото си дете в четвъртия месец от бременността на Хилария. Това сподели самата тя с видео в своя Инстаграм профил., гласи посланието на Хилария В края тя моли папараците да не притесняват нея и семейството ѝ.Алек Болдуин и съпругата му имат четири деца - Ромео Алехандро Давид на 17 месеца, Леонардо Ейнджъл Чарлс - на 3 години, Рафаел Томас - на 4 и дъщеря Кармен Габриела на 6 години. 61-годишният Алек Болдуин има и 23-годишна дъщеря - Айлънд Болдуин, от първата си съпруга Ким Бейсингър.Двойката разкри, че очаква петото си дете през септември с видео в Инстаграм и скоро след това тогава щастливата Хилария публикува снимки с малко бременно коремче.Загубата на това бебе е наистина ужасна за Хилария, тъй като 35-годишната жена преживя спонтанен аборт само преди седем месеца.", "date": "2019.11.12", "title": "Хилария и Алек Болдуин изгубиха бебето си"}
{"url": "http://www.cross.bg/yrsyla-laiien-politika-1617835.html", "text": "/КРОСС/ Следващият председател на ЕК Урсула фон дер Лайен призова днес Евросъюза да играе по-активна роля във външната политика, предаде АФП.Коментарите ѝ на Парижкия мирен форум бяхa направени след интервюто на френския лидер Еманюел Макрон пред „Икономист“ миналата седмица, в което казва, че Европа е на ръба на „бездната“ заради липса на колективна политическа мощ.Бившата германска министърка на отбраната не направи пряка връзка с думите на Макрон, който също бе на форума.Но заяви, че иска новата Еврокомисия да бъде „истински геополитическа в начина си на мислене“: „Европа, която колективно да защитава колективните си ценности и общи интереси в света“. ", "date": "2019.11.12", "title": "Урсула фон дер Лайен иска по-активна външна политика на ЕС"}
{"url": "http://www.cross.bg/ring-mall-sofia-1617818.html", "text": "/КРОСС/ Любимият на столичани мол, който само за пет години успя да се наложи като предпочитана дестинация сред търговските центрове у нас, ще се отблагодари на своите посетители с голямо целодневно празненство.Верен на стила си да предоставя незабравими преживявания и изненади, рожденикът Sofia Ring Mall няма да очаква, а ще раздава подаръци на своите гости. Първите 5000 от тях, които дойдат в търговския център в полите на Витоша и отправят своите честитки и пожелания на специалната празнична фотостена, ще получат подарък на момента.А още в 11:30 на 16 ноември във Fun Ring Park стартира „големия купон на наборите”. На него са добре дошли всички деца, родени в годината на откриването на мола – 2014-а. 5-годишните приятели и набори на търговския център ще бъдат неговите найспециални гости, за които ще има много игри, забавления, подаръци и празнични изненади!Кулминация на празненството ще бъде уникалното огнено шоу на артистите от “Дивинитас”, което ще се проведе от 19:00 ч. на амфитеатъра на мола.Какви и колко още сюрпризи е подготвил за своите гости рожденикът Sofia Ring Mall, ще разберете, ако се включите в празника на 16 ноември, събота.", "date": "2019.11.12", "title": "5000 подаръка раздава Sofia Ring Mall за 5-ия си рожден ден"}
{"url": "http://www.cross.bg/prezidentut-prokyror-glaven-1617816.html", "text": "/КРОСС/ Президентът Румен Радев има всички основания да поиска тълкуване от Конституционния съд (КС) за това как трябва да реагира Висшият съдебен съвет (ВСС) след връщането на избрания за нов главен прокурор Иван Гешев. Това е мнението на конституционалисти, до които \"Капитал\" се допита по въпроса, като някои от тях смятат, че президентът вече даже е закъснял с питането.Един от сериозните аргументи, че КС трябва да бъде питан, преди да продължи процедурата, е фактът, че допреди три години законът предвиждаше, че когато президентът върне кандидатурата (на избрания за главен прокурор или председател на върховен съд), ВСС задължително започва отначало нова процедура по избор. През август 2016 г. законът бе променен точно в обратния смисъл, макар и с доста усукана и неясна формулировка - върнатата номинация само се прегласува и само ако не събере нужната подкрепа, се започва нова процедура. Това преобръщане на закона наопаки е направено, без да има съответна промяна в Конституцията, което поставя редица въпроси за смисъла на процедурата и ролята на президента в нея.В четвъртък Румен Радев обяви, че отказва да подпише указ за назначаването на Иван Гешев за главен прокурор и върна кандидатурата му на ВСС с мотив, че процедурата по избора му е била формална и практически лишена от прозрачност, а отрицателните становища на гражданското общество са били заглушени с \"масирана служебна институционална подкрепа\". Две седмици по-рано, веднага след избора на Гешев, представляващият ВСС Боян Магдалинчев заяви, че ако президентът върне номинацията, съветът направо ще я прегласува отново, без да отваря нова процедура. Подобно становище изказаха и други от мнозинството на съвета, включително главният прокурор Сотир Цацаров.Днес се очаква се указът на Радев да бъде публикуван в Държавен вестник, а темата е включена в дневния ред на пленума на ВСС за четвъртък. Очаква се тогава кандидатурата на Гешев да бъде прегласувана.Според бившия конституционен съдия Благовест Пунев президентът Радев вече е трябвало да сезира КС – не само за тълкуване на конституцията, но дори и за евентуално за обявяване на противоконституционност на чл. 173, ал. 13 от Закона за съдебната власт, който допуска върнатата кандидатура просто да бъде прегласувана, без да се отваря нова процедура по избор с нови кандидати.Според преподавателя по конституционно право доц. д-р Атанас Славов президентът има и още един силен коз: да инициира промени в конституцията, въвеждащи реална отчетност и отговорност на главния прокурор. (Тезата, че президентът трябва да сезира КС, изразяват и други юристи. В петък членът на ВСС Атанаска Дишева, която е и една от четиримата, гласували против кандидатурата на Гешев, заяви пред Дарик радио: \"Надявах се, че президентът ще сезира Конституционния съд, защото това щеше да даде една яснота относно това какво трябва да направи ВСС и какво има право да направи\". По думите ѝ въпреки че държавният глава не е сезирал КС за тълкуване, той може и трябва да го направи, ако ВСС прегласува избора на Гешев. \"За да е последователен в решенията си, президентът е длъжен, ако ВСС предложи отново г-н Гешев за главен прокурор, той да сезира КС с питане как да процедира\", заяви Атанаска Дишева.На противоположно становище по въпроса е бившият конституционен съдия, проф. Пламен Киров, като пред Нова тв той направи предположение за институционална криза, ако президентът забави втория си указ, при положение че му бъде върната кандидатурата на Гешев. \"Има гласове, които пошепват отново на президента за едно такова бъдещо действие за противопоставяне на Висшия съдебен съвет. Нищо драматично няма да се случи и тогава, но ще влезем отново в една такава криза, която не вещае нищо добро\", заяви Киров.Досегашният зам. главен прокурор Иван Гешев бе издигнат като единствен кандидат за следващ главен прокурор, а при гласуването във ВСС на 24 октомври бе подкрепен с 20:4 гласа въпреки множеството критики и към процедурата по избора, и към самия кандидат. По конституция номинацията на избрания кандидат се изпраща на президента, в чиито правомощия е да подпише указа за назначението на новия главен прокурор. Президентът обаче има право да върне на ВСС кандидатурата, което Радев направи, като се мотивира с формалната процедура, липсата на състезателност и множеството критични към единствения кандидат становища от организации, които по закон имат право на такива.Проблемът е какво трябва да е дължимото поведение на ВСС, когато президентът върне номинацията на съвета. Дали ВСС е длъжен да започне нова процедура по избор на главен прокурор, в която да участва включително и вече предложения, но невърнат кандидат, или може просто да прегласува кандидатурата и да я върне обратно на президента, без да се съобразява с мотивите му.Конституцията казва, че \"президентът не може да откаже назначаването или освобождаването при повторно направено предложение\" (чл.129, ал.2). Въпросът е как трябва да бъде формулирано повторното предложение, особено когато президентът е мотивирал връщането със сериозни дефекти на процедурата и дали действително смисълът на конституционното правомощие на президента се свежда до механично участие. До 2016 г. законът предвиждаше задължително започване на нова процедура.През август 2016 г. парламентът приема мащабни промени в Закона за съдебната власт по законопроект, изготвен под егидата на правосъдния министър Екатерина Захариева. В него е включена и въпросната промяна в процедурата, след като президентът върне предложението за назначение на някой от \"тримата големи\". Новият текст предвижда, че нова процедура се започва само ако ВСС не върне на държавния глава същото предложение, т.е. дава се възможност на съвета да прегласува решението си.Текстът минава без никакъв дебат в парламента, никоя от парламентарните партии не се противопоставя на предложението на правителството, което на практика обезсмисля участието на държавния глава в процеса по назначаване на тримата големи. Предложението не е коментирано нито в мотивите, нито при обсъжданията в правната комисия и в пленарна зала.Текстът е публикуван в Държавен вестник през юли 2016 г. и е \"изпробван\" след година при избора на председател на Върховния административен съд. Тогава в края на мандата си мнозинството в предишния ВСС избра на поста Георги Чолаков, но президентът Румен Радев отказа да подпише указ с мотив, че е редно кандидатурата да бъде \"одобрена\" и от новоизбрания съдебен съвет, т.е. от сегашния ВСС. При обсъждането на върнатото предложение мнозинството в новия ВСС приема тезата, че изборът не трябва да започва отначало, а трябва да се проведе единствено ново гласуване.Според Благовест Пунев самият факт на двете коренно противоположни редакции на закона върху един и същ конституционен текст само по себе си е аргумент за искане за обявяване на противоконституционност на настоящата редакция, която превръща всичко в един абсолютно формален ритуал. А при положение че сегашната редакция на закона бъде обявена за противоконституционна, това означава автоматично връщане на действието на предходната, коментира Пунев.Съвсем друг въпрос е, разбира се, на какво е способен настоящият КС и какво може да се очаква от него. В петък Румен Радев отказа да отговори на въпроса дали ще го сезира: \"Нека не спекулираме, нито искаме да влияем с прогнозни действия. На ход сега е ВСС.\" *Източник: ", "date": "2019.11.12", "title": "Защо президентът може да сезира КС за избора на главен прокурор?"}
{"url": "http://www.cross.bg/gaza-dzhihad-islyamski-1617820.html", "text": "/КРОСС/ Израелската армия уби командира на палестинската екстремистка групировка \"Ислямски джихад\" при прицелен удар по дома му в ивицата Газа призори днес, съобщиха \"Ройтерс\" и ДПА.\"Ние току-що нанесохме удар по командира на \"Ислямски джихад\" Баха Абу Ал Ата в Газа\", съобщи на английски език командването на израелските отбранителни сили на сайта си в \"Туитър\".\"Той бе пряко отговорен за стотици терористични атаки срещу израелски цивилни и войници, включително с дронове и ракети\", съобщи командването, като добави, че Ал Ата е бил ликвидиран непосредствено преди да осъществи следващата си атака.Ударът е бил нанесен по сграда в Шеджая - югоизточно предградие на град Газа, където се е смятало, че се намира терористът, писа \"Таймс ъв Израел\".Според вестника при взрива е загинал един човек, други двама са ранени.Къщата е срината до основи. Военното крило на \"Ислямски джихад\" е потвърдило смъртта на Ал Ата.Операцията е била разрешена лично от премиера Бенямин Нетаняху, отбелязва \"Ройтерс\".Израелската полиция е затворила някои шосета край границата с Газа като превантивна мярка.", "date": "2019.11.12", "title": "Израел уби лидер на екстремистка групировка в Газа"}
{"url": "http://www.cross.bg/budeshteto-vreme-godina-1617817.html", "text": "/КРОСС/ Инициативата „Мениджър за един ден“ вече има 18-годишна история. Повече за нея и за възможностите, които предлага, разказаха Милена Стойчева, изпълнителен директор на JA България, Илона Йорданова, 108 СУ \"Никола Беловеждов\", и Кристиан Милев, студент по Право, в предаването „Смарт час“ с водещ Живка Попатанасова.Според Стойчева увеличаващият се интерес към инициативата с всяка следваща година доказва важността на включването на практиката в образователния процес.По думите на Йорданова, която участва в инициативата за втора поредна година, най-ценното, с което тя допринася, са знанията.Като основно качество, което всеки мениджър трябва да притежава, тя посочи възможността да приема предизвикателствата и да не показва страх пред екипа си.„В бъдеще работните места ще са дистанционни и всичко да се случва виртуално“, смята още Йорданова.„Важно за мениджърът е да обича работата си, да влиза на работното място с усмивка на лице, да се грижи всички служители да са мотивирани“, изтъкна Милев.Той обаче смята, че ключово за професиите на бъдещето ще бъде възможността за повече време за отдих и по-приятелската работна среда.„Не можем да предвидим какви точно ще са уменията на бъдещето. Трябва да се научим постоянно да бъдем гъвкави, да не се спираме пред трудностите и да бъдем отговорни към себе си и към средата, в която работим“, заключи Стойчева.", "date": "2019.11.12", "title": "Връзката между образованието и бизнеса се усилва?"}
{"url": "http://www.cross.bg/lvvip-stadion-tzeni-1617828.html", "text": "/КРОСС/ Билетите за приятелския мач между България и Парагвай на 14 ноември от 19.00 часа на стадион \"Васил Левски\" вече са в продажба на касите на Националния стадион \"Васил Левски\" на ул. \"Гурко\", както и в мрежата на Eventim.За контролата, която се явява официален дебют на Георги Дерменджиев начело на \"лъвовете\", Българският футболен съюз обявява следните цени на пропуските:Сектор \"А\" - 25 лв.Сектор \"В\" - 15 лв.ВИП 1 категория - 50 лв.ВИП 2 категория - 100 лв.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (25 лв.) и има право да заведе до три малолетни лица срещу допълнителни 2 лева на пропуск.Родителят или настойникът е длъжен да попълни изискваната от закона декларация за придружител.", "date": "2019.11.12", "title": "Пуснаха в продажба билетите за мача с Парагвай"}
{"url": "http://www.cross.bg/kmet-tzekov-iskur-1617803.html", "text": "/КРОСС/ Кандидатът на БСП за кмет на район “Искър“ в столицата Борис Цветков внесе деловодството на Министерски съвет и МВР декларация и видео записи, с които настоява премиерът Бойко Борисов да се разграничи от спечелилия изборите районен кмет на ГЕРБ Ивайло Цеков.", "date": "2019.11.12", "title": "БСП обжалва избора на районен кмет за “Искър“ в столицата"}
{"url": "http://www.cross.bg/asenovgrad-kraii-avtomobil-1617801.html", "text": "/КРОСС/ Пътническият влак от Пловдив – Асеновград удари автомобил на жп прелез край Крумово.Инцидентът е станал тази сутрин.В колата са пътували трима души, един от тях е по-сериозно пострадал.Предстои проверка дали бариерата е била спусната.По първоначални данни бариерите не са били спуснати в момента на инцидента и вероятната причина за сблъсъка е човешка грешка.", "date": "2019.11.12", "title": "Влак блъсна автомобил на жп прелез край Асеновград"}
{"url": "http://www.cross.bg/chast-hora-slychaiino-1617805.html", "text": "/КРОСС/ \"\" Това твърдят много хора. От Масачузетския технологичен институт MIT решиха да покажат, че това дори вече е настояще и направиха разходка на новите си девет роботчета в парка.Става въпрос за малки модели, които както можете да видите във видеото приличат повече на кучета, но от университета ги наричат \"гепардчета\". Те са част от проект на катедрата по биометрика и демонстрират своите възможности на поляната пред учебното заведение.Според обявените характеристики, всяко едно от гепардчетата - роботи тежи по 10 кг и може да бяха с около 10 км/ч.Размерът и скоростта не са подбрани случайно. Това обяви и шефът на програмата Ким, който разказва, че с това тегло и скорост те не могат да навредят както на себе си при сблъсъците си, така и ако случайно попаднат на хора или други животни.И ако към момента малките роботчета са овладели само бягане в лек тръс и преобръщания, то идеята е занапред да се използват за охрана на различни обекти, благодарение на сензори и камери, които могат да се монтират на тях. \n\t\t\t\t\t", "date": "2019.11.12", "title": "Американски роботи си играят с есенните листа (Видео) (Снимки)"}
{"url": "http://www.cross.bg/letishte-zaradi-etiketite-1617804.html", "text": "/КРОСС/ Служител на най-голямото летище в Сингапур, който работел в секцията за багажите, е осъден на 20 дни затвор заради умишлена смяна на етикетите на багажите, които в резултат се озовавали далеч от собствениците си, предаде АФП.Тай Буун Ке (66 г.) се призна за виновен по обвинения, че сменял етикетите на общо 286 куфара от летище „Чанги“, едно от най-натоварените в света.Служителят правел това между ноември 2016 и февруари 2017 г. заради „гняв и недоволство“, че молбата му за допълнителен персонал в неговата секция, не била уважена.Засегнати са куфари, които трябвало да стигнат до най-различни точки в света – Пърт, Манила, Франкфурт, Лондон, Сан Франциско, стана ясно в съда.  Тай страдал от тежко депресивно разстройство, но според прокуратурата това не е основната причина за действията му, които може да са фатални, в случай че някой пасажер например остане без жизненоважни лекарства.", "date": "2019.11.12", "title": "Затвор за служител на летище в Сингапур, пращал багажи до погрешни дестинации"}
{"url": "http://www.cross.bg/desetiletieto-dimitrova--1617802.html", "text": "/КРОСС/ На церемония в столичния хотел „Рамада“ бе отбелязана 100-годишнината на баскетбола в България. Стотици гости, сред които и президентът на България Румен Радев, присъстваха на събитието.На тържеството бяха обявявани символичните отбори за мъже и жени за десетилетието, а най-добрите български баскетболистки за периода 2010-2019 година бяха наградени от почетния президент на федерацията Атанас Тонев.  В символичния отбор за периода 2010-2019 г. попаднаха Вера Перостийска, Виктория Стойчева, Виолина Кочева, Димана Макариева, Екатерина Димитрова, Жаклин Златанова, Зорница Костова, Милена Томова, Радостина Димитрова, Силвия Пеева, Христина Иванова и Цветомира Шаренкапова. Радостина Димитрова и Цветомира Шаренкапова пропуснаха тържеството заради ангажименти в чужбина, но ще получат наградите си при удобен случай.Най-добрите 12 състезатели за периода 2010-2019 година при мъжете са: Александър Везенков, Александър Янев, Божидар Аврамов, Златин Георгиев, Иван Лилов, Йордан Бозов, Павел Маринов, Станимир Маринов, Станислав Говедаров, Тенчо Банев, Христо Захариев и Чавдар Костов. Отличените бяха наградени от президента на Българската федерация по баскетбол Георги Глушков.Треньор на десетилетието при жените е Георги Божков, а най-добър треньор за последните 10 години в мъжко направление - Константин Папазов. Най-добър съдия на десетилетието между 2010 и 2019 година е Владимир Цеков.В края на церемонията Атанас Голомеев получи най-високото отличие на БФБ от президента Глушков и закри церемонията.", "date": "2019.11.12", "title": "Отличиха най-добрите в баскетбола за последните 10 години (Снимки)"}
{"url": "http://www.cross.bg/andreev-pravilno-protokol-1617807.html", "text": "/КРОСС/ \"Административният съд трябва да реши дали внесените от Мая Манолова жалби и доказателства към тях са достатъчни за касирането на вота в София\", заяви пред bTV говорителят на ЦИК Александър Андреев.Той посочи, че ЦИК не е запозната с представените документи, тъй като те се предават към съда от Общинската избирателна комисия.По думи на Андреев няма информация за тежки нарушения, които биха могли да опорочат изборния процес или да са незаконосъобразни.Той обясни, че разминаването в някои от изборните протоколи от местните избори може да се дължи на това, че при прехвърлянето на данните от черновата на оригиналния протокол, цифрите не са били правилно записани.Андреев поясни, че ако има поправки в протокола, той трябва да бъде подписан от членовете на СИК, а ако поправките са толкова съществени, че резултатът не може да бъде правилно отчетен, става въпрос за сгрешен протокол, който се връща на ОИК и се предоставя втори протокол за попълване.По негови думи ако данните от действителните бюлетини бъдат обобщени, процентът недействителни гласове всъщност не е толкова висок. Той все пак смята, че трябва да се извърши анализ, за да се установят причините за недействителните бюлетини.Според експерта проблем има и с преференциите - те или не са отчетени правилно, или са отбелязани грешно.Андреев изтъкна, че е важно да се разграничават някои от проблемите в изборния процес спрямо компетентността на избирателните комисии, давайки пример с купуването на гласове, което е извън правомощията на ЦИК или ОИК.Според него организацията на местните избори е била на ниво.", "date": "2019.11.12", "title": "ЦИК чака съдът да реши дали да се касират изборите в София"}
{"url": "http://www.cross.bg/gechev-byudzhet-rymuniya-1617808.html", "text": "/КРОСС/ Бюджетите на Здравната каса и на ДОО влизат днес за обсъждане в пленарна зала. Очаква се до края на месеца и държавният бюджет да бъде гласуван от депутатите. БСП вече обяви, че не подкрепя финансовата рамка, изготвена от правителството. Нашата критика е, че бюджетът не е обвързан с икономическия растеж на страната. Ние не виждаме фонд за публично- частно партньорство. Делът на инвестициите у нас е в пъти по-малко от тези на Румъния. Този бюджет ни гарантира стабилно изоставане от останалите страни членки на ЕС\", коментира тази сутрин пред Нова тв депутатът от левицата проф. Румен Гечев.  По думите му правителството води политика, обратна на тази в останалите страни от ЕС.\"Повечето от държавите-членки залагат бюджетни приходи около 45% от БВП. У нас се предвижда този дял да е едва 35 на сто. А що се отнася до това кога ще ги настигнем европейците – при тази бюджетна политика и числа, никога няма да успеем\", предупреди Гечев.\"За разлика от нас Румъния поддържа растеж над 5%, а при нас е над 3%. А за 2020 г. министър Горанов е заложил икономически растеж от под 3%, а Румънците – над 5%, как тогава ще ги стигнем\", риторично попита Гечев.Той изрази учудване къде виждат управляващите своите успехи, след като копаем дъното в ЕС.Наливат се пари в нереформирани системи. А българският бюджет е безпомощен при евентуална икономическа криза, продължи социалистът. Почти половината от БВП минава през бюджета. Българското правителство е заложило този дял да слезе на около 35%. Това означава, че влизат около 12 милиарда лева по-малко в бюджета, отколкото е европейският стандарт\", подчерта Гечев.По думите му делът на инвестициите в Румъния е в пъти по-голям от България.", "date": "2019.11.12", "title": "Румен Гечев: Бюджет 2020 ни гарантира стабилно изоставане от другите в ЕС"}
{"url": "http://www.cross.bg/albaba-miliapda-neobvupzanite-1617809.html", "text": "/КРОСС/ Kитaйcĸият тъpгoвeц нa дpeбнo Аlіbаbа Grоuр Ноldіngѕ Ltd. пpoдaдe cтoĸи зa peĸopднитe $38,4 милиapдa в paмĸитe нa 24 чaca, пpeдaвa Rеutеrѕ. Peĸopднитe пpиxoди бяxa oтчeтeни в paмĸитe нa т. нap.Дeн нa нeoбвъpзaнитe - пpaзниĸ, oт ĸoйтo Аlіbаbа ycпeшнo ce възпoлзвa, ĸaтo гo пpeвъpнa в ĸитaйcĸa aлтepнaтивa нa \"Чepния пeтъĸ\".Pacтeжът нa пpиxoдитe oбaчe ce зaбaвя дo 26 пpoцeнтa, нaй-cлaбият в иcтopиятa нa cъбитиeтo, чиeтo пъpвo пpoвeждaнe бe пpeз 2009 г. Aнaлизaтopи изпoлзвaт Дeня нa нeoбвъpзaнитe ĸaтo измepитeл нa нacтpoeниятa нa ĸитaйcĸитe пoтpeбитeли.Cъбитиeтo идвa и във вaжeн мoмeнт зa Аlіbаbа, ĸoятo плaниpa дa пpoдaдe aĸции зa $15 милиapдa нa xoнĸoнгcĸaтa бopca тoзи мeceц.Аlіbаbа oтĸpи тъpгoвиятa зa Дeня нa нeoбвъpзaнитe c ĸoнцepт нa Teйлъp Cyифт и мapĸeтингoвa ĸaмпaния нa живo нa нaд xилядa бpaндa. Oт ĸoмпaниятa oтбeлязвaт, чe ca peгиcтpиpaли пъpвия eдин милиapд пpиxoди зa минyтa и oceм ceĸyнди.Aĸo Аlіbаbа ycпee дa нaбepe $10 милиapдa или пoвeчe, тя щe изпpeвapи Ubеr и щe зacтaнe нa пъpвa пoзиция пo нaй-гoлямo лиcтвaнe. Paзбиpa ce, бъдeщo ĸaчвaнe нa бopcaтa нa Ѕаudі Аrаmсо щe я зaceнчи.Уcпeшнo лиcтвaнe щe пoдĸpeпи oщe пoвeчe финaнcитe нa ĸoмпaниятa, ĸoятo вeчe ce нaмиpa в дoбpo здpaвe. Аlіbаbа, чиятo пaзapнa ĸaпитaлизaция нaдxвъpля пoчти $500 милиapдa, дoминиpa пaзapa нa интepнeт тъpгoвия в Kитaй, a пpoдaжбитe ѝ пpoдължaвaт дa pacтe.Зa пocлeднoтo тpимeceчиe тя зaпиca пpoдaжби oт 119 милиapдa юaнa ($17 милиapдa) и пeчaлбa oт 70,7 милиapдa юaнa. ", "date": "2019.11.12", "title": "Аlіbаbа дocтигнa peĸopднитe $38,4 милиapдa oт пpoдaжби зa дeнoнoщиe"}
{"url": "http://www.cross.bg/trotinetki-dvizhenie-zoni-1617791.html", "text": "/КРОСС/ Електрическите тротинетки да не могат да се карат с повече от 25 км в час. Това предвиждат промени в Закона за движение по пътищата. Те се правят през промени в Закона за автомобилните превози и са публикувани за обществено обсъждане.Не могат да бъдат управлявани и по градски магистрали с прекъснато движение, ако няма велосипедна инфраструктура, както и в зони, обозначени със знак за забрана на велосипеди.Не им се позволява движение и в бус лентите.Не могат да бъдат карани и в зони само за пешеходци. Това на практика означава, че ако промените бъдат приети, карането по тротоарите ще бъде забранено.", "date": "2019.11.12", "title": "Без електрически тротинетки по тротоарите, определят максималната скорост за придвижване с тях (Снимки)"}
{"url": "http://www.cross.bg/dzhip-blusna-i-ybi-peshehodetz-v-sofiya-shofyorut-izbyaga-1617810.html", "text": "/КРОСС/ Джип блъсна и уби пешеходец на столичния булевард „Симеоновско шосе“ тази сутрин, съобщи Нова телевизия. Шофьорът на колата е избягал от местопроизшествието.Загиналият е 27-годишен мъж.Шофьорът се издирва. В района на инцидента има много камери, заради намиращите се наблизо резиденции на чуждестранни мисии.Вероятно младият мъж е пресичал на неразрешено за целта място, тъй като там няма пешеходна пътека, а двете платна на булеварда са разделени с мантинела.", "date": "2019.11.12", "title": "Джип блъсна и уби пешеходец в София, шофьорът избяга"}
{"url": "http://www.cross.bg/maiika-nyamam-detzata-1617792.html", "text": "/КРОСС/ Пострадалите сестри на починалото 9-годишно момче от Кардам вече са си вкъщи и ходят на училище. Това каза пред БТВ Росица Маринова, майка на децата.„Нямам представа защо се случи този инцидент. За мен е лекарска грешка. Не може да говорим за никакво отравяне. Това и в болницата го казаха. Не е имало и никакви химически препарати вкъщи. Нямам думи и не мога да си го обясня.“, каза почернената майка.От прокуратурата все още изчакват резултатите от всички експертизи, за да обявят окончателната причина за инцидента. „Не мога да си обясня какво стана. Аз бях с другите три деца в болницата в Добрич. Имаха някакви малки точици и на сутринта всичко беше наред. Кръвта им беше чиста. Нямам думи и обяснение. Не може да се говори за никакво отравяне и склоняване към самоубийство“, разказа бабата на децата.", "date": "2019.11.12", "title": "Майката на Стефчо от Кардам: Детето ми почина заради лекарска грешка"}
{"url": "http://www.cross.bg/petuk-potrebitelite-onlaiin-1617811.html", "text": "/КРОСС/ Над 50% от българските потребители ще пазаруват на \"Черен петък\", който тази година се пада на 29 ноември 2019 г. Това показва проучване на Асоциацията за защита на потребителите, цитирано от Investor.bg. Средно ще бъдат похарчени около 500 лв. на човек. Най-голямо ще бъде пазаруването в търговските центрове и онлайн магазините. Най-търсени ще бъдат дрехите, следвани от електрониката и обувките. На този ден обаче потребителите трябва да внимават, защото се случват най-големите измами и подвеждащи реклами, предупреждават от асоциацията. Причината е във фалшивите отстъпки и за това клиентите трябва да следят отсега цените на продуктите, които искат да закупят, като направят сравнение на продажбите в различните магазини. Трябва да се внимава със стоките на кредит, защото накрая потребителят може да се окаже в ръцете на колекторските фирми.От Асоциация за защита на потребителите правят препоръки за \"Черен петък\". Пазарувайте от онлайн магазин, който познавате или сте проучили.Щом набележите желаните стоки, обиколете магазините (или проверете в съответните сайтове) и вижте цените им преди намаленията.Сметнете дали обявеното намаление е равно на обещания процент. Имате 14 дни за размисъл, в който може да се върне купеното онлайн.Това важи и за покупките по време на \"Черния петък\".След като върнете покупката, търговецът е длъжен да ви възстанови заплатената сума в рамките на други 14 дни.Проверете за скрити такси -  например за валутен превод, за доставка, за опаковане.", "date": "2019.11.12", "title": "Над 50% от българите ще пазаруват на \"Черен петък\""}
{"url": "http://www.cross.bg/ykraiina-pytin-merkel-1617794.html", "text": "/КРОСС/ Руският президент Владимир Путин и германският канцлер Антела Меркел обсъдиха по телефона уреждането на украинската ситуация.Двамата лидери са отбелязали важността на мерките за уреждане на конфликта, предвидени в минските и други договореностти, и са потвърдили нагласата си за по-голяма координация на усилията на Русия и Германия в нормадския формат за Украйна, съобщи пресслужбата на Кремъл.В центъра на разговора е била и подготовката на среща на върха в нормандски формат, допълни заместник-говорителят на германското правителство Улрике Демер.", "date": "2019.11.12", "title": "Путин и Меркел обсъдиха по телефона ситуацията в Украйна и Сирия"}
{"url": "http://www.cross.bg/morales-meksiko-prezident-1617793.html", "text": "/КРОСС/ Мексиканските власти решиха да предоставят убежище на бившия президент на Боливия Ево Моралес, съобщи на пресконференция в столицата Мексико външният министър Марсело Ебрард.Така подалият оставка боливийски президент Ево Моралес избяга в Мексико, като се възползва от предоставеното му политическо убежище.В Тwitter той изрази болка, че напуска страната, но обяви, че ще се върне скоро. Ево Моралес подаде оставка на 10 ноември, като нарече създалата се в Боливия ситуация държавен преврат.След повече от десетилетие на власт, един от най-известните леви лидери в Латинска Америка беше принуден да се откаже от поста под натиска на протести и съмнения за манипулиране на изборите.", "date": "2019.11.12", "title": "Ево Моралес избяга в Мексико"}
{"url": "http://www.cross.bg/gradysa-obyad-chasove-1617799.html", "text": "/КРОСС/ Днешният ден ще започне с температури от 5-7 градуса в северозападните райони и 10-12 градуса в някои части на Югоизточна България. В сутрешните часове на много места в котловините, низините и около водните басейни ще има мъгли. Те ще се разсеят около обяд. През деня ще има разкъсана облачност като над по-голямата част от страната ще е предимно слънчево. Краткотрайни валежи са възможни над  югозападните райони от страната. Температурите днес ще достигнат до 17-22 градуса. Най-топло ще бъде в района на Кърджали, Велико Търново, Плевен.В планините ще има и слънце, и вятър. По високите части той ще бъде бурен.Привечер над масивите от Западна България облачността ще се увеличи и на места там краткотрайно ще превали.Температурата на височина до 1200 метра ще достигне максимум 13 градуса, а над 2000 метра – до 7.Мъгла и ниска слоеста облачност ще има преди обяд по Черноморието.По обяд и в следобедните часове слънцето ще пробие.Температурите ще достигнат 17- 18 градуса. Вълнението на морето ще е 2 – 3 бала.", "date": "2019.11.12", "title": "Сутринта – мъгли, по обяд – слънце"}
{"url": "http://www.cross.bg/chyzhdentzite-hotelite-septemvri-1617798.html", "text": "/КРОСС/ През септември приходите на хотелите от нощувки са с 1,5% над нивото на миналогодишните, достигайки 166,7 млн. лв. Това съобщиха от НСИ. Въпреки че общият брой на нощувките през септември е с 2,3% по-малък в сравнение със същия месец на 2018 г.", "date": "2019.11.12", "title": "НСИ: Увеличават се приходите от нощувки на български туристи"}
{"url": "http://www.cross.bg/nadal-zverev-beshe-1617800.html", "text": "/КРОСС/ Световният №1 Рафаел Надал започна със загуба участието си на финалния \"Мастърс\" в Лондон, след като претърпя поражение от Александър Зверев с 2:6, 4:6. Срещата беше от група \"Андре Агаси\". Испанецът, който никога не е печелил заключителния турнир за годината, няма право на грешка, ако иска да го направи за пръв път.Надал трябва и да стигне далеч, за да запази първото си място в световната ранглиста.Действащият шампион Зверев игра уверено и взе първата си победа срещу Надал, след като дотук имаше пет загуби. Германецът проби в петия гейм на първия сет и до края на частта не даде никакви шансове на Надал, за да я спечели с 6:2.Испанецът беше пробит и на старта на втория сет, а Зверев затвърди пробива, с което увеличи серията си от поредни геймове на седем. До края на срещата германецът не доопусна никакви грешки и се поздрави с успех.Зверев завърши с 11 аса и в целия двубой не даде нито точка за пробив на световния №1. Германецът записа 20 уинъра и 19 непредизвикани грешки, докато за Надал статистиката беше 12 уинъра и 19 грешки.В другия мач от групата се изправииха дебютантите Стефанос Циципас и Даниил Медведев. Гръцкият тенисист спечели със 7:6 (5), 6:4.Във вторник са вторите мачове от група \"Бьорн Борг\".Роджър Федерер и Матео Беретини, които загубиха първите си срещи се изправят един срещу друг, а в другия двубой съперници са Новак Джокович и Доминик Тийм.", "date": "2019.11.12", "title": "Надал загуби първия си мач във финалите на АТП (Снимки)"}
{"url": "http://www.cross.bg/kogato-prestana-da-buda-tova-koeto-sum-1617750.html", "text": "/КРОСС/ \"Когато престана да бъда това, което съм, започвам да съм това, което мога да бъда.\"Лао Дзъ", "date": "2019.11.12", "title": "Когато престана да бъда това, което съм"}
{"url": "http://www.cross.bg/prepodobniyat-teodyl-zlatoyst-1617752.html", "text": "/КРОСС/ Св. преподобни Нил Постник живял в IV век. Бил родом от Константинопол, ученик на св. Йоан Златоуст. Получил прекрасно образование, още като млад Нил бил назначен на важен пост - префект на столицата Константинопол. По това време Нил бил женен и имал две деца. Блясъкът на придворния живот тежал на съпрузите и те решили да се разделят и да се посветят на иночески живот.Съпругата и дъщерята на св. Нил постъпили в един от женските монастири в Египет, а преподобният Нил със сина им Теодул се поселил във пещера на Синайската планина, която сами с ръцете си изкопали. Тя била жилище на преп.Нил четиридесет години. С пост, молитва и трудове светецът добивал високо духовно съвършенство. При него започнали да идват хора със всякакво звание и от всякакво съсловие - от императора до земеделеца, и всеки намирал съвет и утешение от светеца.В своето уединение преподобният Нил писал много. Известни са неговите послания, сред които и гневни изобличения на император Аркадий, изпратил св. Йоан Златоуст на заточение.Достоен ученик на Златоуста, преп. Нил оставил и съвършени по форма, дълбоко православни и изпълнение с искрено чувство и ясна мисъл аскетически творения.В пустинята преподобният Нил претърпял много несгоди.Сарацините пленили сина му Теодул и намислили да го дадат жертва на езическите богове. По молитвите на светеца Господ спасил Теодул и преподобният го намерил у Емеския епископ, който изкупил младия човек от варварите.Този епископ ръкоположил и двамата пустинници за презвитери.След посвещението те се върнали на Синай, където заедно се подвизавали до смъртта на преподобния Нил. Св. Нил починал в мир около 450 година.", "date": "2019.11.12", "title": "Св. преподобни Нил Постник от Синай, ученик на св. Йоан Златоуст"}
{"url": "http://www.cross.bg/zagivat-aparat-suyuz-1617753.html", "text": "/КРОСС/  - започва 6-ят вселенски събор в Константинопол. - Първа световна война: Османската империя обявява война на държавите от Антантата. - Австрия е обявена за република. - съветският марксист Лев Троцки е изключен от Комунистическата партия на Съветския съюз, което осигурява на Йосиф Сталин неограничен контрол над СССР. - влиза в експлоатация Мостът Сан Франциско - Оукланд, който свързва Сан Франциско и Оукланд през Санфранциския залив. - осъществен е първият полет на летателния апарат „Аврокар\", изведен от експлоатация през 1961 г. - от СССР е изстрелян автоматичният космически апарат „Венера 2\". - президентът на САЩ Джими Картър въвежда ембарго на вноса на нефт от Иран като ответна мярка на завземането на сградата на американското посолство в Техеран. - космическият апарат на НАСА „Вояджър 1\" се доближава максимално до Сатурн и прави първи снимки на пръстените му. - след смъртта на Леонид Брежнев за генерален секретар на Комунистическата партия на Съветския съюз е избран Юрий Андропов. - принц Акихито е избран за 125-ти император на Япония.- Индонезийската армия открива огън по студентска демонстрация в Тимор по повод на погребението на техен колега; загиват 250 души, 280 се считат за изчезнали. - саудитски „Боинг\" и казахстански „Ил-76\" се сблъскват близо до Ню Делхи, Индия; загиват 349 души.- при излитане от международното летище в Ню Йорк катастрофира самолет „Еърбъс\" на American Airlines; загиват 260 пътници и членове на екипажа. - състоява се погребението на Ясер Арафат в Рамалах, Палестина. ", "date": "2019.11.12", "title": "12 ноември в историята"}
{"url": "http://www.cross.bg/tema-izborite-zhivo-1617784.html", "text": "/КРОСС/  Новият бюджет за отбрана и равносметката на ВМРО след изборите - говори вицепремиерът Красимир Каракачанов;Първо заседание на новия Столичен общински съвет. На живо: какви са приоритетите на общинарите;Какво е състоянието на здравеопазването? И новият бюджет ще реши ли проблемите в сектора - д-р Мирослав Ненков;Регламентират използването на тротинетки - какво трябва да знаят собствениците им? След срещата в Охрид - възможен ли регион без граници в Западните Балкани?; Ще може ли да изпълнява длъжността си от ареста несебърският кмет Николай Димитров?; Размениха ли се ролите на приятели и врагове в политиката след местните избори? В студиото Вежди Рашидов; Има ли основание за касиране на изборите в София? Коментар на говорителя на ЦИК Александър Андреев; След изписването от болницата на децата от Кардам: Каква е причината за тежкото им състояние?;Едва след трагедията в Сандански - разказ на майката на детето, блъснато на тротоар; На живо от Пловдив: Мизерия в инфекциозната клиника - ще бъде ли ремонтирана?;   ", "date": "2019.11.12", "title": "Теми и гости в сутрешните блокове на телевизиите на 12 ноември"}
{"url": "http://www.cross.bg/chasa-zala-provede-1617785.html", "text": "/КРОСС/ От 10:00 часа ще се проведе заседание на Столичен общински съвет.В зала „Тържествена\" на Военна академия „Г. С. Раковски\" министърът на отбраната Красимир Каракачанов ще открие международната научна конференция „Дългосрочни предизвикателства за развитие на средата на сигурност и изграждане на способности на Въоръжените сили\".От 10:00 часа в зала „Рубин\" на хотел „Рамада\", МТСП организира кръгла маса за представяне на законодателни предложения за усъвършенстване на изплащането на пенсии от втория стълб.От 11.00 часа в зала „Запад\" на Народното събрание, БСП инициира дебат за подобряване на изборното законодателство.От 11.00 часа ръководството на СДС ще даде пресконференция на ул. \"Г.С.Раковски\" 134, за дакоментира Бюджет 2020 и да представи предложенията на партията.От 11:00 часа, в заседателната зала на Националния съюз на трудово-производителните кооперации (ул. \"Дондуков\" 11, ет. 5), ще се проведе пресконференция, на която ще бъде представено състоянието на трудово-производителните кооперации в България, изводите и оценките от 100-годишната дейност, постиженията и проблемите пред българските кооперации.От 13:00 часа Народното събрание ще проведе извънредно заседание.От 14.00 часа в Гранитна зала в сградата на Министерския съвет. Ще бъде обсъден проект на Национална програма за развитие „България 2030\", внесен от министъра на финансите Владислав Горанов.От 15:30 часа в заседателната зала на третия етаж в Министерския съвет, вицепремиерът Томислав Дончев заедно с представители от Централното координационно звено към Министерския съвет ще представят обновения публичен модул ИСУН 2020.От 17.30 часа в галерия „Сезони\" (Дом на културата „Средец\", ул. „Кракра\" №2 А) вицепрезидентът Илияна Йотова ще открие изложба с фотографии и детски рисунки от фонда на международната асамблея „Знаме на мира\".От 10:00 часа в сградата на ЮЗДП ръководството на Югозападното държавно предприятие ще проведе консултация за политиката и практиката в областта на възлагане изпълнението на  дейности и за ползването на дървесина в държавните горски територии в обхвата на предприятието.От 11.00 часа в сградата на Областна управа - Благоевград ще се проведе заседание на Областната епизоотична комисия.От 11:00 часа в хотел „Черно море\", зала \"Варна\" ще се проведе пресконференция с екипажа извършил рекордното пресичане на Черно море с ветроходната яхта Espresso Martini и руския генерален консул Владимир Климанов.От 15.00 часа в Конферентната зала на Общиностния център за деца и семейства ще се състоят практически обучения на медицински специалисти от училищното и детско здравеопазване, свързани с обслужването на болни с диабет.От 17.00 часа, в Конферентната зала на Общинския съвет, ще се проведе обществена консултация във връзка с приемане на проект на Наредба за условията и реда за използването на спортни обекти, собственост на Община Враца и за финансиране и подпомагане на физическата активност, физическото възпитание, спорта и спортно-туристическата дейност, с която се регламентира използването и поддържането на спортните обекти и съоръжения, общинска собственост, както и финансирането на дейности, свързани с развитието на физическата активност и възпитание, както и на спорта и спортно- туристическата дейност.От 9.30 часа в сградата на Общината, ще се проведе акция по кръводаряване под мотото „В кръвта ти е да спасяваш животи\".От 09.00 часа в Административен съд ще се състои заседание по дело срещу решение на ОИК Кюстендил за избор на кмет на Община Кюстендил.Он 10.30 часа министърът на вътрешните работи Младен Маринов ще открие реновираната сграда на РУ - Ловеч.От 14.00 часа в Община Нови Пазар ще се проведе демонстрационна лекция за пътна безопасност пред ученици.От 10.30 часа, областният управител на Перник Ирена Соколова свиква първите заседания на новите общински съвети.В 10.00 часа във фоайето на Областната администрация ще се състои официална церемония по встъпване в длъжност на новия областен управител Дани Каназирева.От 10.30 часа в зала ,,Плевен\" на Областна администрация новите 41 общински съветници в състава на Общински съвет - Плевен, кметът на Общината Георг Спартански и избраните кметове на кметства за мандат 2019-2023 г. ще положат клетва. От 14.00 часа в Актовата зала на Община Плевен Георг Спартански ще бъде посрещнат официално по повод встъпването му в длъжност втори мандат и ще бъде отслужен тържествен водосвет.От 15.30 часа, в сградата на ОДМВР - Смолян ще се открие „Детска полицейска академия\". ", "date": "2019.11.12", "title": "Предстоящи събития в страната за 12 ноември"}
{"url": "http://www.cross.bg/rodeni-na-noemvri-1617786.html", "text": "/КРОСС/ , актьор;, управител на \"ТАЛ Инженеринг\" ЕООД, член на УС на КРИБ;, футболна легенда;, актриса; ", "date": "2019.11.12", "title": "Родени на 12 ноември "}
{"url": "http://www.cross.bg/trump-mita-avtomobili-1617795.html", "text": "/КРОСС/ Президентът на САЩ Доналд Тръмп ще отложи налагането на мита върху автомобили, внасяни от Европа. Очаква се тази седмица Тръмп да обяви какви мерки ще предприеме, като информацията от Вашингтон е, че обмитяването на автомобили и автомобилни части се отлага с още 6 месеца.„Имаме солидни основания да смятаме, че няма да бъдат обявени мита тази седмица.“, казва американски държавен служител за Ройтерс.Европейски дипломати казват, че дори да има нова отсрочка, поведението на Доналд Тръмп е непредвидимо и заплахата от налагането на мита ще продължи да тегне над европейската авто индустрия. Съединените щати могат да се опитат да използват заплахата за налагане на мита, за да получат по-широк достъп до пазара на селскостопанска продукция в Европа, което е тяхна цел от години.Засега Европа не позволява това, като търговските преговори между САЩ и ЕС са ограничени в сферата на индустриалното производство и режимите на регулации. Тръмп използва същата заплаха за обмитяване на вноса на автомобили и в преговорите с Япония. Германия и Япония са зависими от американския пазар на автомобили, като по-голямата част от търговския дефицит на САЩ с двете страни идва именно от вноса на стоки от авто индустрията.", "date": "2019.11.12", "title": "Тръмп отлага митата върху автомобили, внасяни от Европа"}
{"url": "http://www.cross.bg/manolova-narysheniya-protokoli-1617787.html", "text": "/КРОСС/ „Внасяме жалба за касиране на изборите в София. Внасяме и 14 класьора с доказателствен материал за тежки нарушения на изборния процес\", заяви днес Мая Манолова пред Общинската избирателна комисия, където внесе заедно с Инициативния комитет, който я издигна за кандидат за кмет на София, жалба с искане за касиране на резултатите от местните избори в столицата.\"Установихме десетки, стотици тежки нарушения на изборните правила, които класирахме в четири групи – нарушения, свързани с избирателните списъци, нарушения, свързани с изборните протоколи, нарушения, свързани с бюлетините и с броенето им, и нарушения, свързани с организацията на изборния процес\", допълни тя.\"По отношение на избирателните списъци, освен разликата от над 100 000 избиратели, обявени от организаторите на изборите за техническа грешка, установихме и 6700 души разлика в част втора на избирателните списъци. Толкова са гражданите на държавите членки на европейския съюз, които според ОИК са включени в избирателните списъци, а според общинската администрация броят им е 44“, уточни Манолова.Относно нарушенията с изборните протоколи, издадени от секционните избирателни комисии, Манолова обяви, че има огромни несъответствия и разлики между протоколите, изготвени от СИК и тези, които са качени на сайта на ЦИК.\"Тези разлики, разминавания, нарушения, поправки, дописвания, пренаписвания са в над 60% от протоколите на СИК. Това са над 900 секции. Има празни протоколи, неподписани протоколи, протоколи без фабричен номер или с различни фабрични номера, протоколи с промени в графите, които се отнасят до определянето на резултата\", подчерта тя.За нарушенията с бюлетините Манолова заяви, че на втория тур се падат около 3500 невалидни бюлетини на кандидат. \"Протоколите в секциите, в които гласуват предимно роми, са изрядни, чисти, няма недействителни бюлетини и това потвърждава нашето съмнение, че се е гласувало с предварително подготвени и попълнени бюлетини извън изборните секции\", допълни тя.Манолова отчете и множество нарушения в организацията на изборния процес – не са допускани председатели на инициативни комитети и на партии, застъпници също не са допускани, а тези които са допуснати, са държани в изолирани помещения, на изолирано място, така че да няма как да виждат какво се случва с бюлетините.\"В резултат на това са отваряни предварително пликове с протоколи. Те са отваряни от представителите на ОИК, служители на общинската администрация, които са нанясали различни корекции и поправки на протоколите\", обясни Манолова.Към нарушенията, които са извършени на местните избори, тя добави и публикуването на предварителни резултати от екзит половете:\"Тежка манипулация на изборите беше нанесена и от така наречените екзит полове. Различни социологически агенции и медии публикуваха предварителни резултати, които бяха използвани като партийна пропаганда и абсолютно през целия ден показваха разлика между 7 и 17 процента между кандидатите с една цел – да се откажат и демотивират избирателите изобщо да идат да гласуват.\"\"Огромното количество сигнали за масово купуване на гласове, за контролиране на вота. Подали сме над 20 жалби, по които нямаше абсолютно никаква реакция нито от правоохранителните органи, нито от изборната администрация\", допълни тя.\"Не внасяме тази жалба, за да пречим на работата на Столична община. Внасяме тази жалба заради несправедливостта, заради множеството тежки нарушения и злоупотреби с изборните права на столичани. Не става дума за моя избор или за моя глас, а става въпрос за тежки злоупотреби с гласовете на стотици хиляди столичани от изборната машина на ГЕРБ. Изборната машина включи и направи съучастници и много граждани в контролирането на вота, в продаването на гласове, служители на столична администрация в приемането на протоколите\", заяви Манолова и добави, че \"това не трябва да се оставя така, без последствия\".Тя бе категорична, че \"въпросът е има ли кой да накаже изборната машина на ГЕРБ, има ли кой да накаже ГЕРБ за нарушенията на изборите и злоупотребите с гласовете на столичани, има ли кой да застане зад честността на вота от партиите и институциите в България – Народното събрание, депутати, Централна избирателна комисия\".\"Въпросът е кой къде ще застане – за или против честните избори, въпросът е дали ще има мнозинство, което да гарантира честния вот, или нещата ще останат като преди – задкулисен сговор за осигуряване на служебна победа на ГЕРБ. Внасяме тази жалба, защото смятаме, че изборните манипулации, злоупотребата с гласове не трябва да бъде оставена ненаказана. Не трябва да бъде оставено неразобличено нито едно изборно нарушение\", заяви още Манолова.\"Дали ще се намери кой да се произнесе наистина в съответствие със закона и справедливостта по отношение на тези жалби, предстои да разберем\", завърши Манолова.  \n\t\t\t\t\t", "date": "2019.11.12", "title": "Мая Манолова: Внасяме 14 класьора доказателства за нарушения в изборния процес (Видео)"}
{"url": "http://www.cross.bg/suvetnitzi-obshtinski-predsedatel-1617796.html", "text": "/КРОСС/ На тържествено заседание в Столичния общински съвет новоизбраните общински съветници, районни кметове и кметове на кметства ще положат клетва. Със своя заповед областният управител на София свика първото заседание на Съвета. На него председателят на Общинската избирателна комисия ще представи и резултатите от изборите за общински съветници, както и окончателно избраните кметове и съветници.По традиция най-възрастният общински съветник в новия СОС ще открие заседанието. Това е Грети Стефанова от Демократична България.Ще се състои и гласуването за председател на СОС, което е тайно и се прави в два кръга.В интегрална бюлетина в първия кръг се подреждат всички заявени от политическите групи предложения, гласува се и ако никой не е събрал повече от половината гласове на общинските съветници се провежда втори кръг с първите двама, които са се класирали.След това се прави процедура за избор на зам.-председатели на общинския съвет, като всяка политическа група има право да даде свое предложение.Гласуването е явно, необходими са 31 гласа, тоест половината от общия брой на общинските съветници. Ако за някое предложение не се съберат толкова гласове, то политическата група има право да предложи същия или друг кандидат и се провежда второ гласуване.Малина Едрева вече е избрана за председател на политическата група на ГЕРБ-СДС, за зам.-председател е избран д-р Антон Койчев, който е председател на градската организация на СДС.Най-вероятно от групата на ГЕРБ отново ще предложат Елен Герджиков за председател на Общинския съвет.На заседанието ще стане ясен и съставът на новите общински комисии.Предвижда се питанията на общинските съветници и отговорите към тях да бъдат публикувани на интернет-страницата на общината, както и показване на поименното гласуване по време на сесиите на СОС.", "date": "2019.11.12", "title": "Новите кметове и общински съветници в София полагат клетва"}
{"url": "http://www.cross.bg/kraya-prognozata-zdraveopazvane-1617797.html", "text": "/КРОСС/ Депутатите ще заседават извънредно днес, за да разгледат бюджетите на Държавното обществено осигуряване и на Националната здравноосигурителна каса.В края на миналата седмица депутатите подкрепиха предложението да има извънредно заседание със 133 народни представители, които гласуваха „За“.Очакваният макроикономически ръст за периода 2020-2022 г. е около 3,3% за всяка от прогнозните години, като прогнозата е за запазване на темпа на икономическия растеж.Според прогнозата на финансовото министерство се очаква забавяне в стойността на инфлацията от около 2,1% годишно, спад на безработицата до 4% в края на прогнозирания период.Акцент в бюджета е образованието, което получава 610,1 млн. лв. повече. Близо половин милиард повече е насочен за здравеопазване, ръстът на пенсиите също е заложен.Нарастват с близо 200 млн. лв. социалните помощи и обезщетенията. Разходите за отбрана по предложение на правителството нарастват с 201,7 млн., с което възлизат на 1,61 процента от БВП.Проектът на държавния Бюджет 2020 бе разгледан и приет от трите ресорни парламентарни комисии – по бджет и финанси, по труда и социалната политика, и по здравеопазване, като предстои да бъде гласуван на първо четене в парламентарната пленарна зала.", "date": "2019.11.12", "title": "Депутатите обсъждат бюджета на ДОО и НЗОК"}
{"url": "http://www.cross.bg/shtastie-doza-zriteli-1617789.html", "text": "/КРОСС/ Българското кино изживява един от най-добрите си периоди за последните няколко години.В рамките само на месец по екраните в България тръгнаха цели 4 български заглавия, а 2 от най-чаканите ленти за есента – „Доза Щастие“ на Яна Титова и „В кръг“ на Стефан Командарев, имаха премиера в един и същи ден, което се случва за първи път в историята на родното филмопроизводство. За вниманието на българските киномани се бореха още и холивудските продукции “Доктор Сън“ (по Стивън Кинг), Терминатор: Мрачна съдба, семейните „Господарка на Злото 2“ (Дисни), „Семейство Адамс“, „Не си играй с огъня“.По данни на Национален Филмов Център най-голям зрителски интерес за периода 08.11-10.11 (петък-неделя) са генерирали три заглавията, които имат почти равни резултати, а именно „Семейство Адамс“ – 9782, „Доза Щастие“ – 9436 и „Господарка на Злото 2“ с 9215 зрители.Предварителните очаквания на киноразпространителите бяха второто място да бъде заето от новия филм по Стивън Кинг „Доктор Сън“, а лентата за живота  на Весела Тотева и нейната дъщеря Валя да се конкурира единствено с другото българско заглавие „В кръг“.Новият филм на Стефан Командарев е привлякъл вниманието на 3780 зрители.Специалистите обясняват разминаването между предварителните очаквания и реалните резултати на „Доза Щастие“ с кампанията, която е успяла да накара много млади хора и родители да посетят филма.„Този уикенд имаше много нова публика в нашите зали, хора които отдавна не са ходили на кино. Обикновено това се случва, когато има силно българско заглавие по кината.„Доза Щастие“ разглежда тема табу за българите, а по принцип подобни филми имат много слаби резултати у нас. В случая го разглеждаме, като изключение и приятна изненада.“ – коментираха от популярна киноверига. Валентина Каролева, която играе главната роля във филма за живота на майка си, споделя: „През изминалите 2-3 дни срещнах случайно няколко човека, тъкмо излизащи от прожекция на „Доза Щастие“, и всеки от тях реагираше по един и същ емоционален начин, прегръщаше ме и казваше, че този филм го е разтърсил. Силно вдъхновена съм от реакциите на публиката и смятам да продължим делото на мама и нейната фондация.“Трейлър:\n\t\t\t\t\tЛинк към официалния сайт: Линк към Facebook: ", "date": "2019.11.12", "title": "„Доза Щастие“ е изненадата в българския бокс офис"}
{"url": "http://www.cross.bg/sega-tryd-chasa-1617788.html", "text": "/КРОСС/  - Фонд „Земеделие\" е наложил 38 млн. лв. глоби за къщите за гости; - Само 20% от студентите ходят редовно на лекции; - Тротинетките на ток слизат от тротоара, с каска и до 25 км/ч; - Тротинетките забранени по тротоара; - Пръскаме 795 млн. лв. за черния петък; - Арестуват над 400 коли на ден в София;- БСП u Мая Манолова атакуваха валидността на изборите в София; - ВСС няма търпение да прегласува безалтернативния кандидат Гешев; - По вода - светена, тръгна Здравко Димитров като кмет на Пловдив; - Иван Гешев: Вече имам съмнения, че се цели дестабилизирането на прокуратурата; - Прокурори влязоха в болницата в Пазарджик заради ТЕЛК афера; - Министър-председателят Бойко Борисов: По-евтин газ за българите след пускането на интерконектора с Гърция; - Премиерът Борисов край Хасково: Ще вземаме газ от цял свят; - Главният прокурор Сотир Цацаров: В четвъртък пак ще гласувам за Гешев; - Внасяме втечнен газ от САЩ и Катар от догодина; - Уволниха шефа на пазарджишката болница; - Иво Божков, общинският съветник от „Демократична България\": Като слушам обещанията на Фандъкова, и се сещам за лъжливото овчарче; - Доц. д-р Боряна Димитрова, социолог: За нови 4 г. власт ще е добре освен с ВМРО, ГЕРБ да търси съюз и с малка дясна партия; - Борислав Гуцанов, председател на БСП-Варна, пред \"Труд\": Синдромът \"СДС\" мачка структурите на БСП; - Проф. Донка Байкова, специалист по хранене и диететика: Грешният пост отваря вратата на вирусите; - Емил Георгиев, лидер на ПК „Екогласност\": Още усещаме апокалипсиса след Костов и неговата приторианска гвардия; - Този френски не се разбира в Мутростан; - Бийте чинелите, революционери!;- Защо на лявото казваме дясно; - Новите ни празници; - Емил Георгиев, лидер на ПК „Екогласност\": Още усещаме апокалипсиса след Костов и неговата приторианска гвардия; ", "date": "2019.11.12", "title": "Преглед на печата за 12 ноември"}
{"url": "http://www.cross.bg/lylcheva-vreme-chovek-1617790.html", "text": "/КРОСС/ „Ситуацията е безпрецедентна по няколко начина. Моят клиент няма да напусне и да избяга от страната. Няма и кой да го отвлече по време на заклеването в Общиснкия съвет. Това с белезниците е явно демонстрация на охраната\", каза в сутрешния блок на БТВ Ина Лулчева, адвокат на задържания кмет на Несебър Николай Димитров, който е обвинен за участие в престъпна група за купуване на гласове.„Не мога да кажа колко време ще остане г-н Димитров в ареста, защото неговото задържане е незаконно. Доказателствата срещу него са само думите на един човек.Извън тези думи няма нито едно друго доказателство. Този човек е свидетел по делото.Преди време той е работил в общинска фирма в Несебър.Бил е уволнен, но не по разпореждане на кмета. Николай Димитров не си е общувал по абсолютно никакъв начин с него. От прокуратурата казват, че Димитров е виден човек и има опасност да извърши ново престъпление. В този случай драстичността е в задържането на моя клиент.Това става три дни преди изборите и за мен това е опит за намеса в изборите“, категорична бе Лулчева.", "date": "2019.11.12", "title": "Ина Лулчева: Кметът на Несебър нямаше да избяга, че да му слагат белезници"}
{"url": "http://www.cross.bg/sharun-stoyn-zhivota-1617806.html", "text": "/КРОСС/ Миналия петък Шарън Стоун стана „Жена на годината\" на наградите GQ Men of the Year Awards. По този повод актрисата подготви вдъхновяваща реч.Публиката обаче беше впечатлена не само от думите на Шарън, но и от нейните действия. 61-годишната Стоун възпроизведе легендарната сцена от филма „Първичен инстинкт” и помоли публиката да се присъедини към нея.Актрисата разказа и за впечатленията си от снимките на този епизод.„Бях в студиото, а режисьорът ми каза: „Можеш ли да ми дадеш бельото си? То се забелязва в кадъра, а ние не искаме това. Но ние нищо няма да видим.”И аз казах: „Разбира се\". Не знаех, че този момент ще промени живота ми. [...] И вие ще имате момент, който ще промени живота ви. И хората ще ви зададат много трудни въпроси. Така че е време да решите кой сте. Това време е сега. Решете какво ще правите с най-важната част от вас - нежната, важната, красивата, дивата, страстната част. Ще ви кажа какво аз направих със своята. Уважавах я”, сподели Шарън. \n\t\t\t\t\t", "date": "2019.11.12", "title": "Шарън Стоун възпроизведе отново прочутата сцена от „Първичен инстинкт\" (Видео)"}
