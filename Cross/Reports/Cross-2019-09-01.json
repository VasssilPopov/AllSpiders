{"url": "http://www.cross.bg/mikrofonite-kriza-vuprosi-1612340.html", "text": "/КРОСС/ При криза се покриват, докато се размине, и изключват микрофоните на журналистите, за да няма неудобни въпроси.С тези думи лидерът на БСП Корнелия Нинова разкритикува действията на правителството в борбата срещу африканската чума по свинете. Тя припомни и пресконференцията в Министерския съвет тази седмица на премиера Бойко Борисов и новоизбрания, но все още невстъпил в длъжност председател на Европейската комисия Урсула фон дер Лайен, на която бяха демонтирани микрофоните за журналисти, за да не се задават въпроси.Нинова каза още, че \"Българската агенция по храните е инструмент за изпълнение на правителствени решения\" и заради това \"за чумата отговорност носят Министерският съвет и премиерът\".\"Много е лесно да обикаляш страната с държавен ресурс и да раздаваш парите, събрани от хората. И да се хвалиш, че взимаш кампания на ръчно управление. Да сте видели да са взели криза на ръчно управление? Да сте видели напоследък премиера на горящо сметище или на падналия мост във Варна, или в някоя ферма, където избиват животни? При криза се покриват, докато се размине, и изключват микрофоните на журналистите, за да няма неудобни въпроси\", каза още Корнелия Нинова.", "date": "2019.09.01", "title": "При криза се покриват и изключват микрофоните на журналистите"}
{"url": "http://www.cross.bg/bytilki-plastmasovi-bilet-1612341.html", "text": "/КРОСС/ Темата за опазването на околната среда се превръща във все по-централна. Световни организации приканват хората да се отнасят по-сериозно към замърсяването и да опитат да се откажат от някои ежедневни навици, които могат да бъдат пагубни за природата.Една от най-големите битки, които тепърва започва, е тази срещу пласмасата. Материалът е един от най-изполваните в ежедневието, но е нераградим в природата. Това се превръща в най-голямото бреме за околната среда, тъй като всяка минута по света се купуват около един милион напитки в пластамасови бутилки. На годишна база това означава, че се генерират около 275 млн. тона пластмасови отпадъци.Големите градове по света явно са силно притеснени от тези цифри, тъй като започват инициатива за борба с опасността. През 2014 година в Пекин започна инициатива, която предлага на жителите да разменят пластмасови бутилки за билет в градския транспорт. На спирките и станциите в метрото бяха поставени машини, в които хората можеха да пускат празните си пластмасови бутилки и така да взимат пропуска си за транспорт.През 2018-а Истанбул и вторият по големина индонезийкски град Сурабая също приеха тази практика и поставиха вендинг машини на метростанциите и спирките. В Турция срещу всяка пластмасова бутилка или метален кен, пуснати в машините, се начисляват кредити в картата за метро на пътника. В Индонезия пък един двучасов автобусен билет струва 10 пластмасови чаши или пет пластмасови бутилки, в зависимост от техния размер. Така в Сурабая се надяват градът да се изчисти напълно от пластмасовите отпадъци до 2020 година. \"Пластмасовите отпадъци се трупат на купчини в моя квартал, затова реших да донеса моите тук. Така не само помагам на природата, но улеснявам и събирачите на боклук\", споделя жителката Линда Рахмавати пред Reuters.  Сега още един голям град се присъединява към инициативата. Става въпрос за Гуаякил, който е вторият по големина в Еквадор. Там пътниците, използващи обществения транспорт, вече могат да помогнат за опазването на околната среда като предават празните си пластмасови бутилки в специални машини за рециклиране. Те са поставени на спирките на автобуси и метро, а една бутилка печели на предавателя 2 цента. Градът има население от 2.7 млн. души, които произвеждат над 4000 тона отпадъци на ден. Едва 14% от този боклук могат да бъдат рециклирани. Затова Гуякил се опитва да подобри тази цифра като се заеме с най-големият замърсител на околната среда - пластмасата. \"За 30 цента може да си купите билет. Това са едва 15 бутилки\" , заявява пътникът Кристиан Карденас. Друг жител на Гуякил е 76-годишният пенсионер Уошингът Браво, който привества идеята. \"Много по-печелившо е отколкото да ги предавам за рециклиране\", признава той пред AFP. Живейки извън града, той трябва да плаща всеки ден по 9 долара за такси, за да стигне до центъра. Затова решава да събира бутилки, които ще го закарат до желаните точки на града за по-малко пари.Преди 2 години правителството на Еквадор поставя ограничения на производството, продажбата и вноса на пластмасови продукти за еднократна употреба. Това включва торбички и сламки. \"Трябва да осъзнаме колко е висок процентът на замърсяване и колко много боклук изхвърляме. Колкото по-рано вземем мерки, толкова по-добре\", призоваа директорът на метрото. Само два месеца след като беше приета инициативата \"пластмаса за билет\", са събрани повече от 24 хил. бутилки. Вече и Европа може да се похвали с такава програма. В Рим наскоро бяха поставени машини за рециклиране на пластмаса на три от най-натоварените метростанции в града. Целта е пътникът да получава билет за еднократно пътуване срещу 30 пластмасови бутилки. ", "date": "2019.09.01", "title": "В помощ на природата: Билет срещу пластмаса"}
{"url": "http://www.cross.bg/imotite-shose-hilyadi-1612344.html", "text": "/КРОСС/ Собственици на имоти по бул. „Ломско шосе“ в столицата протестираха срещу плановете  за отчуждаването на имотите им, като според тях това ще стане на непазарни цени и без да са били уведомени от властитеОтчуждаването на частните имоти е планирано, за да се разшири част от „Ломско шосе“. За собствениците обаче това е изненада.„Без да ни уведомят, без да ни кажат нищо в интернет един съсед съобщава и казва, че сме отчуждени и някаква оценка, за която никой не е идвал да види за какъв имот става въпрос“.Част от хората вече имат печален опит с отчуждителни процедури:„В „Надежда“ имахме. Отчуждиха ни по същия начин - за разширение на улица и тротоар. В момента частна кооперация се прави на имота ни“.Повечето от протестиращите обаче смятат, че оценката  на имотите им е подигравка с тях:„Ние не протестираме, че ще ни взимат имотите. Протестираме за реалната цена. Не може имотите да струват двеста и няколко хиляди лева, а да ни дадат 16 хиляди лева“.Депутати и общински съветници от БСП дойдоха на протеста и посъветваха хората да обжалват по съдебен ред направените оценки на имотите им.", "date": "2019.09.01", "title": "Протест на собственици срещу отчуждаване на имотите им по бул. „Ломско шосе“ в София"}
{"url": "http://www.cross.bg/polsha-dyda-voiina-1612339.html", "text": "/КРОСС/ Президентът на Полша Анджей Дуда откри днес във Варшава главната церемония по повод 80-годишнината от нацистката инвазия в страната, сложила началото на Втората световна война.Присъстват десетки представители на други страни, сред които вицепрезидентът на САЩ Майк Пенс, канцлерът и държавният глава на Германия Ангела Меркел и Франк-Валтер Щайнмайер, както и българският президент Румен Радев.Полски войници изпяха химна на Полша и издигнаха националния флаг на площад „Пилсудски“ – голямо пространство в центъра на града, сравнено със земята от германските войски през войната. Сега на площада се намира Гробът на незнайния воин, срещу който се издига голям християнски кръст.Церемониите в столицата бяха предшествани от възпоменателни прояви в населеното място Велун и полуострова Вестерплате до Гданск – първите станали обект на инвазията, състояли се рано сутринта в точния час на атаката на 1 септември 1939 г.Дуда призова събралите се световни лидери да не си затварят очите днес за империалистическите тенденции и насилствените промени на границите. Той спомена за агресиите срещу Грузия и Украйна, без да назовава Русия като агресора, отбеляза Асошиейтед прес.Руският президент Владимир Путин не е поканен на церемониите по случай годишнината. заяви Дуда. Той добави, че „затварянето на очите не е рецепта за запазване на мира. Всъщност това е прост начин за даване на съгласие за още нападения“.Германският президент Франк-Валтер Щайнмайер окачестви Втората световна война като „германско престъпление“, което страната му никога няма да забрави. По думите му германското нападение срещу Варшава и Полша е „болезнено наследство“. Той припомни, че според нацисткия план за Полша „нейната култура, градове, народ – всичко живо е трябвало да бъде унищожено“.", "date": "2019.09.01", "title": "Световни лидери се събраха във Варшава по повод 80-годишнината от началото на Втората световна война"}
{"url": "http://www.cross.bg/imoti-obshtina-lomsko-1612345.html", "text": "/КРОСС/ Ниските оценки на имоти на граждани, предвидени за отчуждаване заради разширението на бул. \"Ломско шосе\", са поредният пример за двойните стандарти в работата на Столична община.Това каза народният представител от БСП за България Николай Цонков, който подкрепи протеста на собствениците на имоти. Заедно с него бяха Анна Славова - също народен представител от БСП за България, общинският съветник от групата на социалистите Николай Николов и кандидатът на БСП за кмет на район \"Връбница\" Владимир Петров. \"Протестът на гражданите е справедлив. Разширяването на бул. \"Ломско шосе\" е необходимо, но действията на Столична община показват доста недостатъци, коментира Николай Цонков. - Няма дългосрочна визия за развитие на града, няма планиране на дейностите. Всъщност, проблемите с обезщетенията на собствениците на имоти идват точно от тези липси. Налице отново са двойните стандарти в работата на Столична община. От разговорите, които проведохме с протестиращите, разбрахме, че начинът на оценяване на земите не е еднакъв за всички. А заплащането няма нищо общо с пазарната оценка на тези земи. Това е крайно несправедлив подход от страна на СО. Проблемът е, че тези двойни стандарти Столична община ги прилага във всяка сфера, не само при обезщетенията на собствениците на имоти. Не може да продължават по този начин, крайно време е СО да помисли за хората. СО е длъжна да осигури нормални условия за живот на гражданите. В конкретния случай, СО е длъжна да обезщети справедливо собствениците, след като отнема имотите им, и те да имат достатъчно средства, за да продължат живота си на друго място\". Анна Славова обеща заедно с общинските съветници от БСП да проверят казусите и целия процес на процедурата по отчуждаването, както и начина на оценяване на имотите. \"Ще видим къде и дали има някакви нарушения в районната администрация, в Столична община, каза тя. - В крайна сметка, този проблем не е само с разширяването на бул. \"Ломско шосе\". Има го навсякъде в София, когато става въпрос за отчуждаване на имоти. По твърдения на гражданите, оценките са изключително занижени. Те ни дадоха пример с отчуждаване на 700 квадратни метра и обезщетение за тях на стойност 16 000 лева. Това по никакъв начин не са пазарни цени за София\". Кандидатът на БСП за кмет на район \"Връбница\" Владимир Петров обясни, че гражданите са го потърсили, тъй като са притиснати до стената и търсят помощ при решаването на проблема им. \"Хората не протестират срещу разширяването на бул. \"Ломско шосе\". Те не са доволни от оценките на имотите им и средствата, които ще получат за отчуждаването, коментира Владимир Петров. - Общината е длъжна да се отнася справедливо както към инвеститорите и бизнеса, така и към гражданите. Нейна работа е да бъда баланьор и да намира общия интерес. Тя няма право да има фаворити, трябва да работи за хората. Не е справедливо собствениците на имоти да бъдат обезщетени на 4-5 пъти по-ниски цени за отчуждаването на домовете им\".", "date": "2019.09.01", "title": "Николай Цонков за протеста на бул. \"Ломско шосе\": Имаме пореден пример за двойните стандарти!"}
{"url": "http://www.cross.bg/panik-chovek-atakite-1612342.html", "text": "/КРОСС/ Натовареният начин на живот и опитите ни да балансираме личното и професионалното сериозно се отразява върху нервите и психическото ни състояние. Според екперти, изпитването на нервност пред важно събитие като преглед при лекаря или интервю е напълно нормално. Това може дори да накара човек да се стегне и да даде всичко от себе си, което да рефлектира върху крайната му оценка.Но, когато тази нервност се увеличава повече от обикновеното, това се превръща в проблем. Той може да навреди на ежедневието ви и да доведе до появата на сериозни паник атаки. Симптомите на такъв вид състояние са страх, сърцебиене, трудности при дишането и изпотяване на дланите. При някои хора ситуацията толкова се влошава, че единствено медицинска намеса може да помогне с възстановяването. За съжаление, паник атаките може да се случат по всяко време, навсякъде. Причините са различни, а все по-често се наблюадават паник атаки по време на работа. Експерите обясняват това с натовареността в офиса, с която хората трябва да се справят всеки ден. Има обаче няколко начина, които могат да ви помогнат да превъзмогнете такъв вид атаки. Първото и най-важно нещо, което трябва да направите, е да се фокусирате върху дишането. Един от най-честите симптоми на паник атаката е учестено дишане, което кара човек да се мисли, че се задушава. Оттам се получава и страха от смърт, което още повече повишава нивата на паника.В такива моменти опитайте да се дишате дълбоко и да се концентриате върху всяко вдишване. По този начин тялото и умът ви се успокояват, което автоматично намалява и нервността. Пулсът ви се нормализира и организмът ви започва да работи правилно.По време на паник атаките, мозъкът на човек се пълни само с негативни мисли. Начинът, по който може да ги предотвратите, е като започнете да ги записвате на един лсит. Много хора сами започват паник атаките си, когато си мислят за катастрофални събития, които може би никога няма да се случат. Изразяването на лист хартия помага на човек да премахне тези мисли от главата си. Още повече, така ще разберете как мозъкът ви работи по време на атаката. Написването и прочитането на тези мисли ще ви помогне да осъзнаете, че такива неща рядко може да ви се случат и това не са истински заплахи за вас или вашите близки. Най-голямата грешка е да действате прибързано и да излетите от офиса. Първата мисъл на човек, който преживява паник атака е да се отдели от обществото и да се затвори в комфортната си зона. Затова той често напуска работното си място в желанието да остане сам и да си отиде вкъщи.Това действие е не само глупаво, но може да се окаже и доста опасно. Възможно е паник атаката ви да се усили по време на пътуването към дома, когато около вас няма човек, който да ви помогне. Затова, колкото и трудно да изглежда, опитайте се да останете на работното си място, заобиколени от хора, които познавате.Хубаво е да информирате колега за паник атаките, които получавате. Много хора често бъркат симптомите си с тези на инфаркт. Това още повече ще засили чувството на паника и ще влоши положението. Не се притеснявайте да се обърнете към колега в работата. Така винаги ще имате човек, който ще е наясно със състоянието ви и ще е готов да помогне в такава ситуация.Ако паник атаките зачестят, експертите съветват да се обърнете към личния си лекар, за да може той да ви помогне с лекуването им.  ", "date": "2019.09.01", "title": "Как да преборим паник атаките в офиса?"}
{"url": "http://www.cross.bg/shlyapashki-nanchev-plamen-1612348.html", "text": "/КРОСС/ Съдът остави в ареста обвинените за убийството на мъж и жена, чиито тела бяха открити край Негован. В съдебната зала стана ясно и как точно разследващите са стигнали до извършителите, и то преди да разберат кои са жертвите, информира NOVA.Етикетите на бидоните, в които били сложени разчленените тела на жертвите, издали нападателите. Именно от него полицаите разбрали, че бидоните се произвеждат в Румъния, открили вносителя, а оттам - и магазинът, в който се продават. От охранителните камери в търговския обект пък видели и колата, с която дошли купувачите. А от регистрационния номер стигнали до името на Пламен Шляпашки. Така след шестдневно наблюдение на предполагаемите извършители се стигна до ареста. А заради жестокостта на убийството са назначени множество експертизи. Сред тях и психиатрична. Съдът определя убийството като дръзко и брутално.Пред журналисти 44-годишният Георги Нанчев и 39-годишният Пламен Шляпашки запазиха пълно мълчание. В съдебната зала също бяха лаконични. Нанчев каза единствено, че съжалява. А Шляпашки: „Каквото и да кажа, знам, че съм виновен, затова няма какво да кажа”. И двамата обаче поискаха от съда да ги пусне под домашен арест.Служебните  им защитници акцентираха върху факта, че двамата са си признали.„Решението да направят пълни самопризнания си е тяхно. Разказват едно към едно какво се е случило”, заяви Стефан Иванов, служебен адвокат на Пламен Шляпашки. „Изключително подробно, подредено”, допълва Анна Василева, адвокатка на Георги Нанчев. ", "date": "2019.09.01", "title": "Етикетът на бидоните издал извършителите на двойното убийство"}
{"url": "http://www.cross.bg/sporazymenie-prezident-yadrenoto-1612343.html", "text": "/КРОСС/ Иранският заместник-външен министър Абас Арагчи ще пътува до Париж в понеделник с икономическа делегация, за да обсъди френските предложения за запазване на ядреното споразумение от 2015 г., предава Bloomberg, като се позовава на полуофициалната студентска новинарска агенция на Иран.Иранският президент Хасан Рохани и френският му колега Еманюел Макрон са провели 5-часови телефонни разговори в рамките на последните няколко седмици, като по време на тях са коментирали възможностите за преодоляване на противопоставянето между Европа и Иран по отношениe на прилагането на ядреното споразумение, заяви началникът на кабинета на иранския президент Махмуд Ваези.По-рано Investor.bg съобщи, че според изказване на Рохани в телефонен разговор с френския президент “Иран ще продължи да се дистанцира от сключеното през 2015 г. ядрено споразумение, ако Европа не изпълни собствените си ангажименти”.Техеран иска от европейските страни по сключеното през 2015 г. споразумение за ядрената му програма да вземат конкретни мерки за заобикаляне на санкциите на САЩ, които бяха повторно наложени след изтеглянето на Вашингтон от споразумението през май 2018 година.", "date": "2019.09.01", "title": "Франция и Иран обсъждат ядреното споразумение в понеделник"}
{"url": "http://www.cross.bg/izpulneniya-bambykut-lang-1612333.html", "text": "/КРОСС/ Конг хоа са хои ту ния Виет Нам или накратко казано Виетнам е държава в Югоизточната част на Азия. Населението й от 85 млн. души я поставя на 13-то място в света, а площта се простира на около 332 хил. кв. км. Флората й фауната в страната все още не са добре изследвани, което прави възможно откритието на нови видове през последните години.Това, което светът знае за държавата е, че там бамбукът заема основно място в ежедневието на хората. Може да го видите като средство за построяване на къщи, но в същото време може и да служи и като интериорен дизайн. През последните 10 години обаче бамбукът се превръща в централна фигура в едно невероятно цирково шоу, наречено Lang Toi или Моят град.Благодарение на уникалността си и невероятните изпълнения, шоуто е най-дългото представление във Виетнам. Директорът му - Туан Ли, е бивш член на Цирк дю Солей и е работил като професионален жонгльор по времето, когато е живял в Европа. \"С Lang Toi и нашите изпълнения искаме хората да разберат колко ценна е нашата традиция\", заявява Ли пред CNN. Шоуто събира в себе си истории за културата и традициите на Виетнам, които са разказни чрез танци, музика и, естествено, бамбук. Материалът е използван за почти всичко, което се вижда на сцената - от гредите, върху които артистите танцуват до музикалните инструменти, с които се пресъздава традиционната музика.\"Невероятно е как чрез бамбукът създаваме не само декора, но и успяваме да направим нови циркови техники. Чак след 10 години може гордо да заявим, че сме намерили идентичността на виентамския цирк, а именно бамбукът\", допълва директорът.В допълнение към невероятните изпълнения, хората могат да се насладят и на декорите, които са ръчно направени. За да превъзмогнат езиковите бариери, изпълнителите комуникират с публиката чрез музика и танци. \"Използвам акробати и техните движения и техники, за да напиша история, която няма нужда от превод\". Уникалността на Lang Toi го изкарва извън пределите на Виетнам. Шоуто успява да завладее публиката и в страни от Европа и Азия. Представленията надхвърлят 1000, а зад граница те са повече от 300. \"Модерни изпълнения като това набират все по-голяма популярност с годините\", признава Динх Ти, който е един от участниците в цирка. В началото екипът на Lang Toi е бил съставен от едва 20 души, а сега членовете му са повече от 200. Мечтите на Туан Ли са свързани с развитието на нови проекти, свързани с цирка, както и разпространение в Югоизточна Азия. ", "date": "2019.09.01", "title": "Бамбуковото шоу на Виетнам"}
{"url": "http://www.cross.bg/sybsidiyata-ydurzhani-vurnali-1612332.html", "text": "/КРОСС/ Част от политическите партии, сред които БСП и партиите от коалицията \"Обединени патриоти\" - ВМРО, НФСБ и \"Атака\", все още не са върнали надвзетите субсидии. Общият размер на дължимата сума е 5.3 млн. лв. Това се разбира от справка, публикувана на сайта на Министерството на финансите.Партиите трябваше да върнат около 14.5 млн. лв. надвзети субсидии за периода от 26 май 2016 г. до 30 април т.г., след като \"Шоуто на Слави\" представи информация от Министерството на финансите, според която през 2018 г. политическите формации са получавали не по 11 лева, а по 13.23 лева на получен на изборите глас. Тълкованието е, че сумите за субсидията се формират на база на всички действителни гласове на парламентарните избори, а не само на тези за съответната партия или коалиция, които имат право на такава.Според справката ГЕРБ са върнали 5.6 млн. лв., а ДПС - 1.6 млн. БСП дължи 3.5 млн. лв., като за сметка на субсидията й са удържани над 760 хил. лв. По-малко над 80 хил. лв. са удържани от субсидията на трите партии от \"Обединените патриоти\", които дължат по около 450 хил. лв. всяка. Законът предвижда възможност ако партиите не могат да върнат надвзетите пари, да им бъдат удържани от следващи траншове на субсидията.Такъв не е случат с СДС, ДСБ, ДБГ, АБВ, \"Движение 21\" и други, които също не са върнали дължимите суми.", "date": "2019.09.01", "title": "Партии все още дължат 5.3 млн. лв. от надвзетите субсидии"}
{"url": "http://www.cross.bg/brekzit-sdelka-zayavi-1612327.html", "text": "/КРОСС/ Главният преговарящ на ЕС за Брекзит Мишел Барние заяви, че не е оптимист за избягването на сценария за Брекзит без сделка, тъй като Брюксел не може да изпълни исканията на Лондон за т.нар. предпазен механизъм за ирландската граница и изваждането му от споразумението, предаде Ройтерс.В статия за „Сънди Телеграф“ Барние заяви, че механизмът трябва да остане, за да защити целостта на единния пазар, както и да осигури отворена граница на о-в Ирландия.„Не съм оптимист за избягването на сценария „без сделка“, но трябва да продължим да работим решително. Предпазният механизъм е максималната гъвкавост, която ЕС може да предложи на страна, която не е член на общността“, пише френският политик.Премиерът Борис Джонсън обеща по-рано да изведе Великобритания извън ЕС със сделка или без на 31 октомври. Опозиционни депутати планират действия за следващата седмица, които да осуетят възможността за Брезкит без споразумение.В същия вестник де факто заместникът на Джонсън Майкъл Гоув заяви, че премахването на възможността за Брекзит без сделка на 31 октомври би „намалило шансовете за осигуряване на промени“ в споразумение, което може да бъде одобрено от парламента.", "date": "2019.09.01", "title": "Барние не е оптимист за избягването на Брекзит без сделка"}
{"url": "http://www.cross.bg/myasto-sigyrnost-klasatziyata-1612334.html", "text": "/КРОСС/ В какво се изразява перфектното пътуване? Посещение на исторически забележителности, един голям и изтощителен шопинг, опитване на традиционните ястия или пък от всичко по малко?Всеки човек търси различни неща, когато пътува. Но едно нещо обединява всички туристи и това е желанието за сигурност и спокойствие. Живеейки във времена, когато терористични атаки все повече присъстват в новините, ние се чудим къде е най-доброто място за почивка и разходка. Е, класацията на Economist за най-безопасни градове се е погрижила да даде на туристите най-сигурните дестинации. В нея участват 60 световни града, а критериите, по които се оценяват са инфраструктура, дигитална, здравна и персонална сигурност. Победителят в класацията е Токио, който се нарежда на първото място за трета година. Макар да е най-населеният град в света, Токио е и най-безопасният като успява да отбележи 92 точки от възможни 100 за сигурност.Сингапур е точно зад него с 91.5, а още един представител на Япония - Осака, е трети с 90.9. Явно сигурността в тези градове не е спаднала и за миг, тъй като абсолютно същата подредбра беше през 2015 и 2017 година. Европа има едва два представителя в престижната класация. Това са Амстердам, който в момента се бори с прекаления голям наплив на туристи и Копенхаген, известен със своите живописни крайбрежни къщи. Те се позиционират съответно на четвърто и осмо място. Единственият американски град, който влиза в класацията е столицата Вашингтон, която е поставена под номер 7. Чикаго, известен като дома на най-голямата българска общност в Америка, за малко не влиза в топ 10, тъй като стига само до 11 място по сигурност.Според доклада на Economics, разбиранията на света за безопасен град са се променили през последните години. Причина за това са тероризмът и промените в климата, като хората търсят такова място, което ще може бързо да се възстанови от каквото и да е катастрофа. За да бъде съставена класацията, екипът е изследвал градовете по няколко параметъра - транспорт, застраховка срещу природни и човешки катастрофи, кибер атаки и реакцията на спешните екипи. Токио е на първо място по дигитална сигурност, а Сингапур го побеждава в надпреварата за инфраструктура и устойчивост на сградите, както и при персоналната защита.Едно от най-големите падания е това на Хонг Конг, който от номер 9 през 2017-а, сега се срива до номер 20. Причината са множеството протести, които в последно време се превръщат в доста опасни и агресивни. Сблъсъкът между граждани и полиция все повече отказва туристите от града.Докладът показва, че градове в по-развитите държави, се определят като по-безопасни. В дъното на класацията е нигерийският Лагос, който е оценен с едва 38 точки. ", "date": "2019.09.01", "title": "Токио - най-безопасният град"}
{"url": "http://www.cross.bg/ninova-vuprosi-ruchno-1612336.html", "text": "/КРОСС/ “Обратно на всички внушения и интриги, че шуменската ни организация е разцепена и че се очаква скандална конференция, всичко се случи спокойно, разумно и отговорно пред това, което ни предстои. В продължение на три часа обсъждахме платформа и мерки за подобряване на качеството на въздуха , инфраструктурата, училищата и здравеопазването, социалните услуги\", това обяви пред медиите в Шумен председателят на БСП Корнелия Нинова.По думите й с голямо мнозинство конференцията е одобрила кандидатурата на Венцислав Венков за кандидат за кмет. Той ще бъде подкрепен и от други партии и граждански сдружения, които искат промяна в управлението на общината.Запитана за действията на БАБХ, Нинова отговори: “БАБХ са инструмент за изпълнение на правителствени решения. За чумата отговорност носи Министерски съвет и премиера. Кой проспа година и половина и даде пари за бутафорната ограда - правителството и Порожанов. Кой реши да се отпуснат триста лева за почистване на дворовете и нито лев за плащане по пазарни цени - правителството”.Според нея унищоженият роден сектор ще бъде компенсиран с внос и цените се увеличават.“Политиката в сектор животновъдство, търговската политика, салдото, внос- износ - това са все въпроси на държавната политика. Къде се скриха по тези въпроси министри и премиер? Много е лесно да обикаляш страната с държавен ресурс и да раздаваш парите, събрани от хората. И да се хвалиш, че взимаш кампания на ръчно управление. Да сте видели да са взели криза на ръчно управление? Да сте видели напоследък премиера на горящо сметище или на падналия мост във Варна, или в някоя ферма, където избиват животни? При криза се покриват, докато се размине и изключват микрофоните на журналистите, за да няма неудобни въпроси\", каза още Нинова.“Ние не стояхме безучастни. Предложихме пет конкретни мерки за преодоляване на кризата с животните и в помощ на икономиката и на хората. Всичко отхвърлиха”, припомни лидерът на БСП.", "date": "2019.09.01", "title": "Корнелия Нинова: Борисов взима на ръчно управление кампании, но кризи - никога "}
{"url": "http://www.cross.bg/radev-evropeiiskiya-rymen-1612335.html", "text": "/КРОСС/ Държавният глава Румен Радев разговаря с президента на Федерална република Германия Франк-Валтер Щайнмайер и министър-председателя на Белгия и бъдещ председател на Европейския съвет Шарл Мишел.Това се случи преди церемонията по повод отбелязване на 80 години от началото на Втората световна война, съобщиха от президентската институция.Радев е в Полша, където днес се събраха държавни ръководители, представители на държави-членки на Европейския съюз, НАТО и Източното партньорство.", "date": "2019.09.01", "title": "Румен Радев разговаря с Щайнмайер и Шарл Мишел в Полша"}
{"url": "http://www.cross.bg/peta-ponedelnik-kategoriya-1612338.html", "text": "/КРОСС/ Дориан вече е ураган от пета категория – най-високата степен по петстепенната скала на Сафир-Симпсън, съобщава „Скай нюз“. Стихията се очаква да удари Флорида в понеделник, а властите в американския щат обмислят да издадат заповед за незабавна евакуация.В момента на пътя на Дориан се намират Бахамските острови, където туристите се евакуират от хотелите и курортните градчета, а местните жители търсят сигурен подслон.Американският президент Доналд Тръмп каза пред репортери, че решение дали да се нареди евакуация на Източното крайбрежие на САЩ ще бъде взето по-късно в неделя.Окръг Бревард, който е на брега близо до Орландо, обяви, че в понеделник ще призове хората да потърсят сигурен подслон. Летището в Орландо ще затвори от 2 часа сутринта местно време в понеделник, като властите заявяват, че са предприели този ход „като предпазна мярка“.", "date": "2019.09.01", "title": "Дориан вече е ураган от най-високата пета категория"}
{"url": "http://www.cross.bg/finala-bulgariya-rysiya-1612337.html", "text": "/КРОСС/ Българският ансамбъл по художествена гимнастика завоюва златен медал във финала на три обръча и две бухалки на кръга от Световната купа в Казан, Русия. Родните момичета получиха оценки от 28.100 за представянето си. На второ място е отборът на домакините от Русия с 27.150, а трети се нареди съставът на Израел с 26.750.Ансамбълът на България се пребори и за среброто във финала на надпреварата с пет топки по-рано днес с оценка от 28.500. Така малко преди Световното първенство Симона Дянкова, Мадлен Радуканова, Лаура Траатс, Стефани Кирякова и Ерика Зафирова спечелиха два медала за България и дадоха сериозна заявка за призово класиране и на планетарния шампионат. Вчера пък ансамбъла спечели сребро и в многобоя.", "date": "2019.09.01", "title": "Златен медал за ансамбъла от Световната купа в Казан"}
{"url": "http://www.cross.bg/mlrd-pechalbata-godinata-1612331.html", "text": "/КРОСС/ Печалбата на банките надхвърли 1 млрд. лв. за първите седем месеца на годината. Резултатът е с 10% по-висок спрямо същия период на 2018 г., когато секторът отчете рекорден в историята си финансов резултат, съобщава \"Капитал\".Само за юли 25-те институции на пазара са генерирали нови 127.6 млн. лв. печалба благодарение на ръста в кредитирането и по-ниските разходи за обезценки покрай освобождаването от лоши кредити.Въпреки ниските лихви по депозитите влоговете в банковия сектор продължава да се увеличават и в края на юли те достигат до 93.4 млрд. лв. Новите спестявания на домакинствата са в размер на 319 млн. лв., а на фирмите - 865 млн. лв.", "date": "2019.09.01", "title": "Печалбата на банките надхвърли 1 млрд. лева за първите седем месеца на годината"}
{"url": "http://www.cross.bg/obrushtenie-minyti-nedelnoto-1612329.html", "text": "/КРОСС/ Папата пристигна със закъснение за неделното си обръщение към събралите се на площад \"Свети Петър\" и обясни, че е заседнал в един от асансьорите на Ватикана, откъдето след 25 минути го извадили притеклите се на помощ пожарникари, предаде Ройтерс.\"Трябва да ви се извиня\", каза усмихнат Светият отец, започвайки неделното си обръщение с десет минути по-късно от предвиденото.След това той обясни, че е възникнал проблем с електрозахранването и той останал блокиран в асансьора.\"Бурни аплодисменти за пожарникарите\", каза папата пред събралото се на площада множество.", "date": "2019.09.01", "title": "Папата заседна в асансьор и закъсня за неделно си обръщение"}
{"url": "http://www.cross.bg/chasa-registratziya-izvurshva-1612346.html", "text": "/КРОСС/ На 2 септември 2019 г. Централната избирателна комисия (ЦИК) започва да приема документи за регистрация на партии и коалиции за участие в изборите за общински съветници и за кметове на 27 октомври 2019 г. Това съобщиха от пресцентъра на ЦИК.Приемането на документите ще се извършва всеки ден от 9.00 часа до 17.00 часа в сградата на Народното събрание на пл. „Княз Александър І“ 1, Официален вход, Източно крило, откъм паркинга встрани от Националната художествена галерия. Крайният срок за подаване на заявление за регистрация в ЦИК на партиите и коалициите е до 17.00 часа на 11 септември 2019 г. и се извършва по реда на Решение № 706-МИ от 23 август 2019 г.", "date": "2019.09.01", "title": "Утре ЦИК започва да приема документи за местните избори"}
{"url": "http://www.cross.bg/tynberg-greta-sreda-1612322.html", "text": "/КРОСС/ На 14 август 16-годишната Грета Тунберг за пореден път демонстрира, че не иска да се занимава с нещата, които един тийнейджър обикновено прави в средата на август.Тя позира самоуверено на палубата на яхта с агресивен дизайн, а в очите й се чете решителността, че ще преплува Атлантическия океан, без да отделя вредни емисии. Дори показва пред обективите кофата, в която... сещате се...Яхтата е спортна, няма място за санитарни помещения.Тя възприема себе си за будител и водач на вълна от глобални протести, които настояват да се предприемат мерки веднага. Само че с шумния си активизъм, гръмки лозунги и противоречив личен пример Тунберг привлича като магнит едни, но озадачава други с крайния и наивистичен подход към опазването на околната среда.Вдигнете ръка, ако двуседмичният й преход от Европа до Америка по море ви се струва по-удачен вариант за редовен масов транспорт в сравнение с осемчасовите полети.Грета не летя със самолет до Ню Йорк, а плава с яхта, предоставена й от принц Пиер Казираги. Само че за да бъде върната обратно в Европа яхтата, до САЩ ще отлетят двама души екипаж.Капитанът, с когото Грета плава - Борис Херман - също ще предпочете самолет, за да се прибере в Германия. Правилно прочетохте - заради обявеното като свръх екологично пътуване на Тунберг не един, а трима души ще летят със самолет. Самата тя още не е решила как ще се прибере.Тунберг настоява \"големите лоши корпорации\" веднага да прекратят дейността си. Но въпросите за социалните ефекти от евентуалното \"радикално решение\" на климатичните промени - евентуалната загубата на десетки хиляди работни места или високата цена за достъпа до алтернативни еко-услуги, не попадат на радара.Самата тя едва ли ще се сблъска с подобен проблем - майка й е прочута оперна певица в родната Швеция, а баща й е известен писател.Подобни противоречия, комбинирани с ефектните, но кухи лозунги, отблъсква хората от идеите за опазване на околната среда и борба с климатичните промени, които вече са факт.Имиджът, който Грета гради около себе си, води на нейна страна хомогенна група почитатели. Изглеждат много, защото са доста кресливи, и си приличат до един в желанието си да бъдат чути. Проблемът е, че посланията им в много случаи са просто въпрос на модни тенденции.Повечето от тези последователи не говорят задълбочено за промените в климата и как да ги предотвратим. Те с удоволствие обаче ще ви покажат новата си сламка за многократна употреба, бамбуковата си четка за зъби или новите си клечки за уши с картонени дръжчици.На опашката в супермаркета си купуват хартиени пликове за покупките и гледат с истинско превъзходство. Опазването на околната среда и намаляването на въглеродния отпечатък станаха нещо като моден аксесоар, с който да се кичиш пред връстниците, а те да въздишат завистливо. И тази тенденция беше въведена не от кого да е, а от самата Грета Тунберг.За да бъдеш правилно разбран и сериозно възприет, трябва да предложиш начин пожарът да бъде изгасен.Или поне да се обадиш на пожарната...", "date": "2019.09.01", "title": "Грета Тунберг и непоносимата лекота на екоактивизма"}
{"url": "http://www.cross.bg/izyava-pilon-zavedenieto-1612347.html", "text": "/КРОСС/ Роботите често са обвинявани, че крадат работата на хората. Танцьорите в нощни клубове обаче нямаха подобни притеснения, поне не досега, отбелязва Ройтерс.Две роботизирани танцьорки на пилон следващата седмица ще направят дебюта си в заведението SC-Club във френския град Нант. Изявата им по случай петгодишнината на клуба ще продължи един месец.Танцуващите роботи с насложени върху металните тела части от пластмасови женски манекени са дело на британския артист Джайлс Уокър.Собственикът на заведението Лоран Ру признава, че секторът е необичаен за изява на роботи. Ру допълва, че роботизираните танцьорки няма да заменят истинските, заедно с които ще се вият около пилоните в рамките на едномесечната си изява. ", "date": "2019.09.01", "title": "Роботи ще танцуват на пилон във френски нощен клуб"}
{"url": "http://www.cross.bg/pregazen-pynkt-intzidenta-1612323.html", "text": "/КРОСС/ 33-годишен мъж е бил прегазен на автомагистрала „Струма” край ГКПП „Кулата“.Сигналът за инцидента е постъпил в 20.20 часа в събота, а мястото е на 1 километър от граничния пункт, в платното по посока Сандански.Причините за инцидента се изясняват.", "date": "2019.09.01", "title": "Автобус прегази млад мъж край граничния пункт Кулата"}
{"url": "http://www.cross.bg/palki-reda-lyutiv-1612319.html", "text": "/КРОСС/ Хонконгската полиция задържа 40 участици в безредиците в метрото. Служителите на реда използваха палки и лютив газ срещу агресивно настроените демонстранти.Това съобщава RTHK, позовавайки се на представител на ведомството.„Четиридесет души бяха задържани по подозрение, че възпрепятстват работата на полицията, за незаконни събирания и за причиняване на щети … Някои служители на реда използваха палки и лютив газ срещу участниците в безредиците“, се казва в съобщението.", "date": "2019.09.01", "title": "В Хонгконг задържаха 40 участници в безредиците в метрото"}
{"url": "http://www.cross.bg/monika-belychi-kasel-1612324.html", "text": "/КРОСС/ Моника Белучи и Венсан Касел може да не са вече заедно в любовта, но продължават да си партнират на екрана. Двамата се появиха на филмовия фестивал във Венеция за представянето на най-новия си филм, който е продължение на култовата лента „Необратимо“ от 2002-ра. Режисьор отново е Гаспър Ное.В оригиналната версия се разказа историята на брутално изнасилена и пребита французойка (в ролята Моника Белучи), която изпада в кома. Двама нейни приятели успяват да намерят изнасилвача в гей бар и да го убият като му размазват главата с пожарогасител. Впоследствие обаче се оказва, че убитият човек не е извършителят на престъплението. Действието на филма обаче върви отзад напред.  Много хора остават крайно възмутени от насилието в него и напускат киносалоните особено по време на сцената с изнасилването, която продължава цели 11 минути.В сегашната версия сюжетната линия върви последователно.Моника Белучи изглеждаше феноменално както винаги. Тя дойде в Кан сама, след като неотдавна се раздели с последното си гадже – френски художник.Венсан Касел пък бе придружен от новата си съпруга – 22-годишната красавица Тина Кунаки, която неотдавна го направи баща на дъщеричка.Актьорът и Моника се разделиха през 2013. Двамата имат две деца – Дева и Леони Касел.", "date": "2019.09.01", "title": "Моника Белучи и бившия й мъж представиха новия си филм във Венеция"}
{"url": "http://www.cross.bg/manolova-kmet-kmetskata-1612325.html", "text": "/КРОСС/ Мая Манолова все пак се впуска в кметската битка за София. Омбудсманът ще обяви кандидатурата си за кмет на 4 септември.Тя ще бъде издигната не от БСП, а от Инициативен комитет. Софийската организация на соцпартията е в  готовност да подкрепи Манoлова и да го обяви официално на своята конференция след това.  Според източници от \"Позитано 20\" разговорите с омбудсмана са водени от председателя на БСП-София Калоян Паргов, а Корнелия Нинова нямала никакво отношение към процедурата.Нинова обаче нямала нищо против БСП да подкрепи Мая Манолова и отсега е изразила готовност при евентуална победа социалистите да работят с нея. Самата Манолова все още мълчи за окончателното си решение, но вече публикува отчет за дейността си като омбудсман за изминалите 4 години.Очаква се омбудсманът да излезе в неплатен отпуск за кампанията. По закон Манолова не е длъжна да напусне поста на обществен защитник, докато не бъде избрана на новата длъжност.Очаква се омбудсманът да излезе в неплатен отпуск за кампанията. По закон Манолова не е длъжна да напусне поста на обществен защитник, докато не бъде избрана на новата длъжност.Петима депутати на БСП се впускат в кметската надпревара. Това са Пенчо Милков в Русе, Светослав Владимиров в Перник и Николай Тишев, номиниран в Бургас. Друг депутат и бивш кмет - Кольо Милев, вече беше номиниран от социалистите в Сливен. Колегата му от парламентарната група Тодор Байчев ще атакува кметската позиция в Карнобат.Ямболските червени издигнаха за кмет общинския лидер на БСП Катя Георгиева, а във Варна социалистите няма да играят с партиен кандидат. Заради вътрешнопартийните проблеми в морската столица БСП търси вариант за непартийна кандидатура. В Добрич партията номинира сегашния секретар на общината Соня Георгиева.Бившият зам.-кмет на Търговище Рая Матева е кандидатурата на БСП и АБВ в общината. Двете партии стоплиха отношения и се явяват заедно на кметския вот на много места в страната.", "date": "2019.09.01", "title": "Инициативен комитет издига Мая Манолова за кмет на 4 септември"}
{"url": "http://www.cross.bg/dekara-pozhar-selo-1612326.html", "text": "/КРОСС/ Трима души пострадаха при пожар на лек автомобил с газова уредба, съобщи БНР.Двама мъже и една жена са със сериозни обгаряния при пожар на лек автомобил с газова уредба, който се възпламенил в движение на пътя до горнооряховското село Драганово.Пострадалите са откарани в специализирана клиника по изгаряния в Русе.Автомобилът е напълно изгорял, а огнеборците са спасили 500 декара царевична нива, върху която се прехвърлил огънят от горещия автомобил.Спасени са и 200 декара с посеви, засегнати от пожар в сухи треви в село Раданово, причинен от човешка небрежност. 10 декара борова гора изгоря в покрайнините на село Кесарево, пожарникарите са спасили 54 декара от масива.Причините за пожара са в процес на изясняване.В Свищов са спасени 9 сгради от пожар, възникнал от небрежност при боравене с открит огън.15 пожара са гасили през последното денонощие огнеборците в област Велико Търново. Спасени са 700 декара с посеви и 54 декара борова гора.", "date": "2019.09.01", "title": "Кола се запали в движение, 3 души пострадаха"}
{"url": "http://www.cross.bg/voiina-rysiya-svetovna-1612328.html", "text": "/КРОСС/ Над 250 високопоставени гости от 40 чуждестранни делегации присъстват на честванията в Полша на 80-годишнината от началото на Втората световна война.За тържествата идват президентът и канцлерът на Германия - Франк-Валтер Щайнмайер и Ангела Меркел, президентът на Украйна Владимир Зеленски и вицепрезидентът на САЩ Майкъл Пенс.Българският държавен глава Румен Радев също участва в събитието.Сред гостите обаче не е Владимир Путин, президентът на Русия, която изнесе най-голямата тежест на битката срещу хитлерофашизма по време на войната.Прави впечатление, че на тържествата са поканени лидери на бивши съветски републики.Домакините поясняват, че са поканили на тържествата в столицата Варшава представители на държави-членки на Европейския съюз, НАТО и Източното партньорство .Липсата на покана към Москва вече предизвика дипломатически стандал.Русия не се интересува от отбелязването на годишнината от Втората световна война в духа на историческата истина, обясни решението на Варшава заместник-министърът на външните работи Шимон Шинковски вел Сенк, цитиран от руски медии. \"Трудно е да си затворим очите пред настоящото отношение на Руската федерация. Искаме да отбележим тази трагична годишнина в духа на историческата истина. Русия, както потвърждават в последните дни, не се интересува от това\", каза той в изявление за медиите.\"Властите във Варшава не могат да разберат, че победата във Втората световна война няма политически цвят\", подчерта и Вячеслав Володин, председател на Държавната Дума.Полските власти решиха да не канят Русия и обясниха решението си като заявиха, че на 1 септември 1939 г. тя все още не е участвала във войната и републиката иска да отбележи годишнината с онези страни, с които сега тясно си сътрудничи.Прессекретарят на президента на Руската федерация Дмитрий Песков коментира, че Кремъл не одобрява този ход. „Всички мемориални събития във всяка страна по света, които са посветени на годишнини или на Великата отечествена война, или на Втората световна война, не могат да се считат за пълноценни без участието на Русия, тъй като ролята на страната в края на конфликта не може да бъде преоценена“, заяви Песков.Очаквайте подробности.", "date": "2019.09.01", "title": "Не поканиха Путин на честванията на 80-годишнината от началото на Втората световна война в Полша"}
{"url": "http://www.cross.bg/kilometrichna-opashka-na-gkpp-kylata-1612320.html", "text": "/КРОСС/ 2 км е опашката от ТИР-ове и автомобили на изход от България при ГКПП „Кулата“.На влизане в България трафикът е спокоен и няма задръствания.Преминаването през пункта отнема не повече от 5 - 10 минути.", "date": "2019.09.01", "title": "Километрична опашка на ГКПП „Кулата“"}
{"url": "http://www.cross.bg/zelenski-prezident-pytin-1612306.html", "text": "/КРОСС/ Украинският президент Володимир Зеленски заяви, че външното министерство на страната, сформирано при управлението на предишния президент Петро Порошенко, се е опитало да попречи на разговора му с руския президент Владимир Путин за съдбата на задържаните в Русия украински моряци, предаде ТАСС. \"Имаше напрегната атмосфера в медиите, особено във външното министерство: те никак не искаха да допуснат разговор с руския президент\", каза снощи Зеленски в интервю за украинската телевизия \"1+1\". Интервюто беше излъчено снощи, но е записано по-рано. \"За тях този въпрос е политически, за мен - човешки\", добави президентът. Той е решил да проведе краткия си разговор с Путин заради многократните молби на близки на задържаните моряци да помогне за връщането им в родината. В резултат на разговора двамата лидери са успели да решат \"по какъв начин и в какъв срок да върнат момчетата\", каза Зеленски. Вторият разговор между президентите на Русия и Украйна е засягал конфликта в Донбас. Тогава двамата държавни глави са решили да се срещнат лично, използвайки \"нормандския формат\", включващ и представители на Франция и Германия.Украйна е готова да говори със САЩ за бизнеса и за международните отношения, включително за ситуацията в Донбас, но ще бъде независима и няма да \"стои с протегната ръка\" пред Америка, заяви Зеленски. Вашингтон е стратегически партньор, от който зависи много, но Киев трябва да отстоява своите интереси, подчерта украинският президент. Необходимо е да се изработи законопроект за защита на малцинствата в Украйна, който да защитава правата им, включително по отношение на език и вероизповедание, подчерта Зеленски. Той каза това в отговор на въпрос дали ще бъде преразгледан приетия от предишния парламент закон за украинския език. Въпросът е много сложен и каквото и да е решението, то ще засегне президента и парламента, добави той. Новото правителство на премиера Олексий Хончарук ще бъде уволнено, ако не успее да намери модел за намаляване на цените на комуналните услуги, увери Зеленски, но изрази надежда, че новият кабинет ще направи всичко възможно да реши този проблем. Въпросът не е каква е цената, а какъв процент е тя от това, което получават хората - от пенсиите или заплатите. Ако се стигне до увеличаване на цените, трябва да се увеличат и пенсиите, заплатите, субсидиите, убеден е Зеленски. В интервюто той каза, че сам ръководи социалните си мрежи и отговаря лично на всички коментари.", "date": "2019.09.01", "title": "Зеленски: Предишната власт се опита да попречи на разговора ми с Путин"}
{"url": "http://www.cross.bg/deiinosti-razpredelenie-denya-1612310.html", "text": "/КРОСС/ Над 60 000 домакинства и фирми на обслужваната от ЧЕЗ Разпределение територия – Западна България – останаха без електрозахранване в резултат на скъсани кабели от строителни компании от началото на летния сезон до средата на август.Клиентите на дружеството са били засегнати от изключвания, продължили сборно повече от 90 часа. Начело на статистиката е София, където неудобства са предизвикани за 23 000 клиенти.Близо 40 са скъсаните кабели средно напрежение на ЧЕЗ Разпределение. Ремонтите оставят белези на съоръженията и създават рискове от нови аварии.Незаконни или несъобразени изкопни дейности са причините за възникване на подобни инциденти. При законното строителство ЧЕЗ Разпределение съгласува проектите. В рамките на това съгласуване в писмен вид информира строителя, че е длъжен да уведоми предварително дружеството за деня и мястото на стартиране на изкопните дейности.В голяма част от случаите тези изисквания не се спазват. Също така често информацията за стартиращите строителни дейности се получава предходния ден или в деня на тяхното стартиране. Това прави реакцията на ЧЕЗ Разпределение невъзможна.За да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности.ЧЕЗ Разпределение очаква от фирмите да информират компанията поне две седмици предварително къде ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.09.01", "title": "Над 60 000 домакинства и фирми обслужвани от ЧЕЗ останаха без електрозахранване "}
{"url": "http://www.cross.bg/promeni-pozhari-klimatichnite-1612311.html", "text": "/КРОСС/ Ненормални горещини, екстремни метеорологични условия, необичайни природни феномени! Още два градуса средно към температурата на планетата и тя ще се превърне в пустиня. За много хора, региони и дори държави въпросът вече е на живот и смърт. А в Бразилия разпали не само пожари, но и политически скандал. Първоначално президентът на южноамериканската държава Жаир Болсонаро отказа предложената от Г-7 финансова помощ и поведе словесна война, която премина и най-смелите граници на дипломацията. В социалните мрежи той сравни 66-годишната първа дама на Франция с 30-години по-младата си съпруга – Мишел. Макрон реагира незабавно. „Мисля, че бразилските жени без съмнение се срамуват да прочетат написаното от техния президент. Мисля, че бразилците, които са велик народ, са малко притеснени от поведението му и очакват от него като президент да се държи прилично с другите”, заяви Макрон. Вместо Болсонаро, извинение поднесе писателят Паулу Коелю. „Докато Амазония гори, те не разполагат с никакъв аргумент и единственото, което правят, е да обиждат, да отричат, да говорят какво ли не, за да не поемат своята отговорност”, заяви Паулу Коелю. Именно за поемане на отговорност призова шведската природозащитничка - 16-годишната Грета Тунберг, която пресече Атлантическия океан с яхта. За да убеди политиците, че въпросът с климата е „спешен”, тя плава от английския град Плимут до американския Ню Йорк, където ще участва в международна конференция на ООН. Сериозно към климатичните промени се отнесе и легендарният китарист и композитор на „Pink Floyd” Дейвид Гилмор. През юни той продаде на търг 126 китари от личната си колекция, а събраните 21,5 милиона долара дари на екологичната нестопанска организация „ClientEarth”. Преди дни китаристът на „Queen” Браян Мей предложи да бъде организиран нов благотворителен концерт, подобен на „Live Aid” от 1985 г. Този път обаче за борба с климатичните промени. А Леонардо ди Каприо, който винаги е бил загрижен за природата и многократно е призовавал световните лидери да обърнат внимание на ситуацията в Амазония, дари 5 милиона долара за борба с пожарите. Ще загасят ли даренията пламъците? Едва ли. Но е ясно, че измененията в околната среда ще засегнат почти всеки аспект от нашия живот и е крайно време да се събудим. „Данните на „Грийнпийс” показват, че през последните 10-тина години пожарите в Южното полукълбо са предимно причинени от човека. Голяма част от пожарите са възникнали в гора или е била наскоро обезлесена”, заяви Десислава Микова, „Грийнпийс”. „Голяма част от тези територии, които се ползват за земеделие, са разширени”. „Това, което става с климата, зависи много и от политиците. Това е политическа игра. Предизборният лозунг на Болсонаро беше, че хората от Амазония ще получат препитание, чрез обезлесяването на горите. Пожарите там тази година заемат с 80% повече пожари от миналата”, коментира проф. Христо Пимпирев пред Нова ТВ. „Но имаме и пожари в Сибир – друг от „белите дробове” на земята”. Според него, за да се борим с климатичните промени, трябва да се въведат мерки, които обаче ще оскъпи някои продукти.", "date": "2019.09.01", "title": "Проф. Христо Пимпирев: Климатичните промени са политическа игра"}
{"url": "http://www.cross.bg/otnovo-tryp-v-sofiya-razsledvat-ybiiistvo-1612312.html", "text": "/КРОСС/ Окървавен труп на мъж е бил открит тази сутрин в столичния квартал „Изгрев“. На зловещата находка попаднала случайно жена, която разхождала кучето си.Сигналът в полицията е подаден в 7:20 часа, а на мястото веднага са пристигнали криминалисти. заявиха пред 24 часа от МВР.Очаквайте подробности!", "date": "2019.09.01", "title": "Отново труп в София: Разследват убийство"}
{"url": "http://www.cross.bg/frantziya-politziyata-teroristichno-1612314.html", "text": "/КРОСС/ Снощното нападение във Франция вероятно е терористично, смятат властите в страната. 19-годишен от нападател с нож във Вилюрбан – предградие на Лион.Без видима причина, мъж атакувал чакащите на автобусна спирка. Той бил спрян и задържан от граждани, докато дойде полицията.Извършителят на атаката досега не е известен на полицията и службите за сигурност. Той е афганистанец, който искал да получи убежище във Франция.Трима от ранените са в тежко състояние.", "date": "2019.09.01", "title": "Нападението в Лион вероятно е терористично"}
{"url": "http://www.cross.bg/lokomotiva-vlaka-putyvali-1612315.html", "text": "/КРОСС/ Около 2 часа тази нощ при преминаване в участъка между гарите Безмер и Кермен на нощния бърз влак Варна- Пловдив машинистите усетили миризма на обгорял кабел и незабавно спрели композицията, съобщиха от БДЖ. След като локализираи източника под коша на локомотива, използвали наличните пожарогасители във влака и активирали противопожарната инсталация в локомотива.Локомотивният персонал сигнализирали Главна дирекция ”Пожарна безопасност и защита на населението”, които са се отзовали на място за оглед и допълнително обезопасяване на машината.При възникналата ситуация в нито един момент не е съществувала предпоставка за застрашаване безопасността на пътниците и персонала във влака. Няма нанесени сериозни щети по локомотива.Хората са продължили пътуването след осигуряване на друг локомотив от гара Карнобат.", "date": "2019.09.01", "title": "Подпали се локомотива на нощния влак Варна – Пловдив, в който пътували 80 души"}
{"url": "http://www.cross.bg/opera-rysenskata-ryse-1612316.html", "text": "/КРОСС/ . През пролетта на тази година, в края на предходния творчески сезон, Русенската опера отбеляза и друга, важна за Русе и за България, годишнина. На 23 април 1919 г.,, поставена изцяло със силите и средствата на русенци, организирана от Музикално дружество \"Лира\". Това е българската опера \"Камен и Цена\" по поемата \"Грамада\" на Иван Вазов, композирана от Венцеслав Кауцки и Иван Д. Иванов.Мечтите и стремежите на гражданите на Русе да имат свой собствен оперен театър намират своето щастливо удовлетворение петдесет години по-късно.  На 27 ноември 1949 г. с постановката на операта \"Травиата\" от Джузепе Верди тържествено е открита Русенската държавна опера. Спектакълът е дирижиран от знаменития български диригент и композитор Константин Илиев.Оркестърът, който изпълнява този исторически спектакъл е Русенската филхармония, одържавена само една година по-рано.На 27 ноември 1949 г. се поставя началото на един дълъг и нелек творчески път на русенския оперен театър, изпълнен с много предизвикателства, някои от които представляват в същността си постигане на високи творчески цели, а други - трудности, белязани от историческите обстоятелства и от промените в съдбата на българската държава. Въпреки това, Русенската опера завоюва и защити авторитета си на първокласен оперен театър, прославил оперното и балетното изкуство в страната и далеч отвъд пределите на България.На  в Русе и на в София на откритата сцена в двореца Врана Русенската филхармония ще представи програмата под диригентството на  - главен диригент на Симфоничния оркестър на БНР и солист  - кларинет. е следващата концертна програма, която ще подари на публиката и на Държавна опера-Русе в чест на юбилейната година виртуозният цигулар с русенски произход . Тя ще бъде представена в Русе и във Варна в средата на септември.Септември ще завърши със спектакъл на . На 30 септември на сцената на Русенската опера в ролята на Тоска ще гостува световноизвестното сопрано .Месец октомври ще бъде белязан с премиера на българско заглавие, което не е изпълнявано досега на сцената на русенския оперен театър. Известната оперна режисьорка  е потомствена солистка на Русенската опера, вписала своето певческо майсторство в историята на оперния театър. Тя активно се изявява и като режисьор-постановчик. Отново ще зарадва своята публика - този пътс постановка на оперетата от Асен Карастоянов.Премиера ще има и балетната трупа на Русенската опера. Красива и романтична постановка на балета  от Луи Херолд ще зарадва с драматургично богатия си и интригуващ си сюжет почитателите на великолепните артисти от русенския балет. За последен път балетът \"Зле опазеното момиче\" е бил представен на русенска сцена в далечната 1980 година.В навечерието на премиерата на операта \"Травиата\" Държавна опера - Русе ще отвори за широката публика малко известни документи от своя богат художествен архив с , довело до създаването на Русенската опера преди 70 години. Автор на изложбата е историкът , пазител и изследовател на Художествения архив на Русенската опера.работи върху новия си самостоятелен проект -  по известната приказка на Андерсен, чиято премиера ще се състои през ноември. Символично, този премиерен спектакъл, посветен на юбилея на Русенската опера, може да бъде наречен \"Младост\". За младите артисти на Русенската детска опера са поканени и организирани в постановъчен екип само млади творци. Това са композиторът Милен Апостолов (28 години), сценографът Антония-Мария Тонева (25 години), хореографът Зорница Петрова (26 години). Либретото и режисурата са на , постановчик е , диригент - През декември тържественото отбелязване на седемдесетия юбилеен сезон ще продължи с два забележителни концерта в София в Зала 1 на НДК. На Русенската опера ще отбележи още една знаменателна годишнина за историята на българския оперен театър -. С грандиозен концерт в Зала 1 на НДК оркестърът на Русенската опера ще излезе на сцената отново под диригентството на  с шестима от най-прославените баси, работили с Николай Гяуров. Това са италианците Джакомо Престиа и Роберто Скандиуци, британецът Робърт Лойд, полският бас Рафал Сивек, грузинецът Паата Бурчуладзе и българските баси - русенецът Орлин Анастасов и солистът на Софийската опера Димитър Станчев. Специалният тържестевен гала-концерт ще бъде представен от дъщерята на Николай Гяуров актрисата  и от . Известният български кино-документалист  ще илюстрира концерта с малко познати документални кадри от славния път на великия оперен артист.Няколко дни по-късно, на 9 декември, отново в Зала 1 на НДК в София, своя поздрав за юбилея на Русенската опера ще поднесе и един от най-великите баритони на нашето време - италианският оперен артист . Приятелят на Русенската опера, с когото нейният състав е излизал не веднъж на оперната сцена, ще изнесе рецитал с акомпанимента на оркестъра на Русенската опера под диригентството на талантливия  на Русенската опера. Ще му партнира световно признатата българска оперна певица .През новата 2020 г. празничният сезон ще продължи с мащабен гала-концерт на солистите на Държавна опера - Русе, с премиера на новата интерактивна образователна програма за деца , представяща музиката на три континента, също и с концерти на Русенската филхармония.Важно е и традиционното участие на Русенската опера в Международния фестивал . В юбилейното издание на фестивала, оперната трупа ще представи за първи път в Русе нова мащабна постановка на рядко изпълняваната у нас опера  от италианския композитор и либретист Ариго Бойто.В началото на април със съдействието на Института за изследване на изкуствата към Българската академия на науките Държавна опера-Русе организира обширна . Темата е свързана със 100-годишнината от началото на оперното дело в Русе, на предшестващите музикални инициативи в града и на създаването на Русенската опера през 1949 г. Поканени са като участници всички видни български музиколози - изследователи на историята на българската музикална култура. Научен ръководител на конференцията ще бъде , родена в Русе и израснала със спектаклите на Русенската опера.През 2020 г. са предвидени премиерни спектакли на оперетата от Жак Офенбах \"Парижки живот\", операта от Жорж Бизе \"Ловци на бисери\" и др.През този празничен сезон няма да бъдат пропуснати и традиционните камерни концерти на сцената на фоайето на Русенската опера, в които с интересни програми ще участват нейните солисти певци и инструменталисти.", "date": "2019.09.01", "title": "Русенската опера се готви за своя 70-и юбилеен сезон"}
{"url": "http://www.cross.bg/napoli-kylibali-minyta-1612313.html", "text": "/КРОСС/ Ювентус победи Наполи с 4:3 във великолепен спектакъл във втория кръг на Серия А. Това бе ранен сблъсък между шампиона и вицешмапиона от последните два сезона.В двубоя имаше абсолютно всичко, което може да се иска от футбола. Защитникът на домакините Данило откри резултата в 16-ата минута. Това бе второто му докосването до топката, при това едва 20 секунди след като влезе в игра. Той смени Де Челие, който се контузи. Само 180 секунди по-късно Гонсало Игуаин излъга Кулибали и вкара за 2:0. До края на полувремето Кедира удари греда.Карло Анчелоти промени тактиката на Наполи на 4-4-2 на почивката и това даде резултат. Южняците нападаха и имаха положения, но бианконерите вкараха за 3:0. Това направи Кристиано Роналдо в 62-ата минута.Сините обаче се върнаха в мача само за две минути. Първо Манолас вкара в 66-а минута за 3:1, като засече центриране от пряк свободен удар. После Ървинг Лосано вкара за 3:2 след пас на Мертенс. Така той спази традицията да се разписва във всеки първи мач в нов турнир. Още едно статично положение доведе до 3:3. Голът бе на Джовани Ди Лоренцо. И тримата голмайстори за Наполи бяха привлечени през лятото.Юве стигна до победата в 92-ата минута. Тогава Калиду Кулибали си отбеляза красив автогол, отново след центриране от статично положение. Кулибали бе автор на победния гол за Наполи тук през април 2018-а.", "date": "2019.09.01", "title": "Ювентус обърна Наполи в спектакъл с 4:3"}
{"url": "http://www.cross.bg/kolkoto-kolite-pochti-1612318.html", "text": "/КРОСС/ Три гoдини cлeд пoкупкaтa cрeднocтaтиcтичecки eлeктрoмoбил той губи 41% oт цeнaтa cи кaтo нoв, coчи изcлeдвaнe нa ирлaндcкия caйт зa oбяви DоnеDеаl.", "date": "2019.09.01", "title": "Колите на ток се обезценяват двойно по-бързо от бензиновите"}
{"url": "http://www.cross.bg/ychilishteto-septemvri-teroristite-1612321.html", "text": "/КРОСС/ Докато Русия посреща първия учебен ден на 1 септември като Деня на знанието, в кавказкия град Беслан (Северна Осетия) започва поредният възпоменателен тридневен траур. Тук почти няма човек, който да не е загубили свои близки или познати при терористичното нападение срещу Училище No.1 на същата дата през 2004 г.По време на тържеството по повод първия учебен ден в Беслан чеченски терористи окупират училищната сграда. Близо 500 души попадат в плен - сред тях има стотици деца, родителите им, учители. Терористите поставят условия: да бъдат освободени арестуваните по обвинения в тероризъм в Ингушетия, а руската войска да се изнесе от Чечня.Два дни по-късно руските части за специализирани операции организират щурм на сградата. Умират 334 души, 186 от които - деца.Всички заложници са затворени във физкултурния салон на училището, като терористите блокират достъпа до него с взривни устройства. Още в първите часове от атаката, една от двете жени в състава на похитителите се самоубива, като при експлозията загиват двама заложници и един от бойците.17 мъже, попаднали в плен, са накарани да запречат прозорците с чинове и маси, след което са разстреляни.Сградата на Училище No.1 е отцепена незабавно, а край нея се събират не само военни части, но и групи от местни цивилни мъже, въоръжени с пушки и автомати. 15 души, които успяват да се укрият в котелното отделение на плененото училище, успяват да се спасят.Вечерта на 1 септември с посредничеството на лекаря Леонид Рошал терористите се съгласяват да приемат 1500 бутилки вода и няколко кашона с хляб. Липсата на питейна вода е изключително остра. Един от заложниците си спомня, че терористите са подозирали, че водата може да е отровена, затова са забранявали на пленниците да я ползват.На 2 септември бившият президент на Ингушетия Руслан Аушев успява да се споразумее с терористите, за да освободят 26 жени и невръстни деца. Блокадата обаче остава. Продължава и безразборната стрелба от страна на бойците срещу съседните сгради и обекти.На 3 септември около 13 ч. екипи на Министерството на извънредните ситуации се договарят с терористите да ги допуснат в близост до сградата на училището, за да приберат телата на убитите заложници. Похитителите изхвърлят труповете през прозорците, но спасителните екипи така и не достигат до тях. В района на физкултурния салон избухват две експлозии, в резултат на които загиват множество от блокираните вътре деца и възрастни.В 13:30 ч. се чува нов мощен взрив. Сапьори успяват да проникнат в училището и започват да обезвреждат останалите устройства. Президентът на Северна Осетия Александър Дзасохов обещава, че няма да има щурм на сградата, но атаката вече е започнала.Около 17 ч. по-голямата част от училището е прочистена от терористи, като останалите живи нападатели отстъпват към столовата и складовете. Започва гасенето на пожара и активна евакуация на оцелелите заложници. Местните хора се спускат към училището, за да помагат за пренасянето на ранените. Липсват достатъчно носилки, а окървавените и разсъблечени деца се носят на ръце. Пострадалите се извозват към болниците с лични автомобили, защото линейките не достигат. В операцията се включват стотици доброволци, мнозина от които имат роднини и близки сред пострадалите.В късните часове на 3 септември армията обстрелва позициите на останалите терористи с танк Т-72. Тридесет и един души, организирали окупацията в училището, са убити. Труповете им са кремирани, а прахта им е заровена в безименни гробища. Единственият оцелял съучастник е Нурпаша Кулаев - осъден на доживотен затвор през 2006 г. Командирът Шамил Басаев, който поема отговорност за терористичния акт, е убит в Ингушетия на 10 юли 2006.Близо 600 души са приети в болница. Никой не брои колко хора са успели да се спасят невредими. Някои от семействата не могат да намерят своите близки нито сред оцелелите, нито сред мъртвите. Над 100 души остават инвалиди вследствие на нараняванията си.По думите на оцелелите заложници - терористите са започнали да се отнасят все по-зле с тях, след като са разбрали, че исканията им няма да бъдат изпълнени, а президентът Владимир Путин не желае да се свърже с тях. Децата и възрастните нямат право да пият вода, не им се разрешава да отидат до тоалетната.През цялото време близките на похитените настояват от властите да предприемат действия. Путин пристига в Беслан едва на 4 септември - ден след щурма.Докато погребенията на убитите при терористичния акт тепърва започват, във Владикавказ се организират протести с искане на оставката на президента на Северна Осетия Александър Дзасохов. До ден-днешен потърпевшите настояват да се изяснят всички причини и обстоятелства, довели до кървавия изход от обсадата. Настояват и да се повдигнат обвинения срещу всички длъжностни лица, които са отговаряли за сигурността на гражданите.Руските власти са подложени на остра критика заради употребата на тежко въоръжение, танкове и огнемети \"Шмел\", без които броят на невинните жертви вероятно можеше да е значително по-нисък. Според вътрешни полицейски документи, придобити от \"Новая газета\", МВР е знаело за подготвяната обсада няколко часа преди атаката срещу училището. Службите за сигурност обаче са смятали, че целта на бунтовниците е парламента на Северна Осетия във Владикавказ, и не са предприели мерки за защита на цивилното население.Парламентарна анкетна комисия стига до извода, че и местните, и федералните сили са допуснали нарушения по време на заложническата криза. През 2017 г. Съдът в Страсбург налага санкция на Русия в размер на 2,9 милиона евро по дело, заведено от близки на убитите.В Беслан живеят много семейства, които не могат да се справят с трагедията дори 15 години по-късно. Траурът никога не се сваля. В \"Града на ангелите\" винаги има хора, които подреждат, почистват или просто седят и гледат снимките на загиналите. Местните хора казват, че онези, които са оцелели от трагедията, вече не празнуват рождените си дни.Училище No.1 e заградено с висока ограда. В двора му на мястото на пристройката на началното училище се строи православна църква. 1 септември се отбелязва в цяла Русия като \"ден на солидарност в борбата с тероризма\".", "date": "2019.09.01", "title": "Траур в \"Града на ангелите\": 15 години от трагедията в Беслан"}
{"url": "http://www.cross.bg/levski-tzska-derbi-1612317.html", "text": "/КРОСС/ ЦСКА и Левски се изправят един срещу друг в дерби №150 на ниво Първа лига.Мачът е от 17:45 на националния стадион \"Васил Левски\", като ще бъде излъчен по Diema sport.Дербито ще е първо през сезона, а по традиция от последните години, именно първите мачове между \"сини\" и \"червени\" са най-посетени и с най-добра обстановка.В тези 149 сблъсъка на ниво първенство до момента, Левски има минимално предимство.55 победи за \"синтие\", срещу 54 за ЦСКА, а 40 мача са завършили наравно.В общия баланс във всички турнири предимството на Левски е по-сериозно - 82 победи, срещу 68 за съперника от 202 мача.Когато на терена излязат тези два отбора, подобни статистики нямат никакво значение. Същото важи за моментната форма, за контузени и наказани играчи.Единственото, което има значение са тези 90 минути на терена, в които обикновени печели отборът с по-голямо желание.Ако се замислим, трудно ще посочим повече от 2 или 3 мача между тези тимове в последните 15 години и да кажем, че наистина е имало зрелище на терена.Повечето двубои се играят нервно и предпазливо, по-скоро с мисъл да не се загуби.Въпреки това мач между ЦСКА и Левски си остава №1 в България, а след няколкомесечна пауза феновете са жадни за него.Левски влиза в двубоя като лидер в класирането, макар да са минали едва 7 кръг, това ще е осмият.ЦСКА пък започна кръга от четвъртата позиция, с 4 точки по-малко от днешния си съперник.Въпреки разликата в точките, трудно можем да посочим фаворит или отбор с предимство в този мач.Двата тима не впечатляват с невероятна игра и показват доста слабости, както в нападение, така и в отбрана.На скамейката на Левски за първи път в такъв мач ще седне Петър Хубчев.Като играч обаче той има 8 участия със \"синия\" екип, като записва 3 победи, 3 равенства и две поражения.На отсрещната страна срещу него застана човек врял и кипял във футбола, не само в тези мачове.Това ще е шесто дерби за сърбина и пето от страната на ЦСКА. Доато води Левски той записва победа, два равни и загуба, а с ЦСКА има само един мач, при това спечелен.Става въпрос за последната среща между двата тима в края наминалото първенство, когато \"червените\" надделяха с 2:0.От този последен мач двата отбора не изглеждат толкова променени, което е рядкост, предвид потока от играчи, които преминават през \"сини\" и червени\".От 11-те играчи, които започнаха за Левски, само двама не са в отбора днес - Давиде Мариани и Седрик Унтонджи.Разбира се, някои като вратаря Николай Михайлов и контузения Станислав Костов няма да започнат, но все пак още са част от състава.При ЦСКА също само двама са далеч от клуба - Божидар Чорбаджийски и Жоржиньо.Тези факти говорят, че днешното дерби няма да е непозната територия за отборите, ще видим играчи с доста опит в него.През септември двата тима са се срещали 18 пъти, когато става въпрос за първенство.Тогава Левски има леко предимство - 8 победи.Паметна остава тази със 7:1 през 1994-а. ЦСКА пък има 6 успеха през деветия месец от годината. Точно 41 години преди въпросното 7:1, ЦСКА печели с 5:0.Равните мачове през този месец са 4, като всичките са голови.Предвид стила на двата тима, трудно можем да мислим за голово шоу на националния стадион днес.Очакваме обаче шоу и над 20 хиляди по трибуните, в дерби №150 на ниво първенство между \"сини\" и \"червените\". ", "date": "2019.09.01", "title": "Време е за дерби №150 между \"сини\" и \"червени\" в първенството"}
{"url": "http://www.cross.bg/sistema-vylkanichno-wasp--1612330.html", "text": "/КРОСС/ Астрономи откриха вулканично активна екзолуна и я сравниха със спътника Йо на Юпитер и планетата Мустафар от \"Междузвездни войни\", съобщи ЮПИ. Юпитеровата луна Йо е небесното тяло с най-интензивна вулканична дейност в Слънчевата система.Екзолуната се намира в екзопланетната система WASP-49. Според астрономите от университета на Берн тя прилича също на малката огнена планета Мустафар, на която Анакин Скайуокър се превръща в Дарт Вейдър.\"Това ще е опасен вулканичен свят с повърхност от разтопена лава и температура над 1700 градуса Целзий, лунна версия на суперземи като 55 Cancri-e\", казва Апурва Оза от екипа.Специалистите обаче допускат, че е възможно екзолуната да не съществува, защото не са я наблюдавали пряко, а са регистрирали необичайно увеличаване на натрия около екзопланетата WASP-49 b. Този неутрален газ е толкова далече от нея, че не може да е стигнал там с вятър.", "date": "2019.09.01", "title": "Астрономи откриха вулканично активна екзолуна"}
{"url": "http://www.cross.bg/mita-stoki-kitaiiski-1612307.html", "text": "/КРОСС/ От 1 септември американското правителство започва да събира мита от 15 процента върху китайски внос на стойност 112 млрд. долара, предаде БТА, цитирайки ДПА. За пръв път те са насочени срещу китайски потребителски стоки, включително телевизори, книги, памперси и спортни обувки, и според експерти в средносрочен план това ще доведе до повишаване на цените за американските потребители. Търговската война между САЩ и Китай продължава вече повече от две години. Президентът Доналд Тръмп обвинява Пекин в нечестни търговски практика и кражба на интелектуална собственост. През август Китай обяви ответни мита за американски стоки на стойност 75 милиарда долара. Някои от тях влизат в сила от днес, други - от 15 декември.", "date": "2019.09.01", "title": "Днес влизат в сила нови американски мита върху китайски стоки"}
{"url": "http://www.cross.bg/kleopatra-parfyumi-otkrili-1612301.html", "text": "/КРОСС/ Учени пресъздадоха аромат на повече от 2 хиляди години, с който се обливала Клеопатра – Кралицата на Нил. Легендата гласи, че тя толкова обичала да се парфюмира, че Марк Антоний можел от мили да усети когато корабите й се завръщат от плаване.Професор Робърт Литман и д-р Джей Силвърстейн работят в момента в древния град Тимус, който някога е бил римо-елинистичен център и е носил името Тел Тимай. Там те открили няколко пещери, в които намерили съоръжение за дестилиране на парфюми и ароматни масла. На мястото имало и сребърни монети и златни бижута, което ги насочва на мисълта, че вероятно са открили най-древния „магазин“ за парфюми.Двата най-популярни парфюма по времето на митичната владетелка носили имената Мендесиан и Метопиан, чиято основна съставка била смола от смирна. При разкопките са намерени голямо количество глинени амфори и стъкленици, които били използвани за парфюмни шишенца по време на римското управление на Египет и преди това.Двамата археолози отнесли съдовете с благоухайните течности, които открили при парфюмни експерти, които сега разчитат съставките. Според тях по време на управлението на Клеопатра между 51 – 30 година пр.н.е. за производството на парфюми се използвало и зехтин, кардамон и канела. От тях и смирновото масло се получавала ароматна консистенция, която има силен и пикантен мирис.Мендсесиан има много приятен нежен, но силен аромат, докато Метопиан е с по-мускусов и тежък завършек.Базирайки се на древни гръцки текстове за вкусовете на Клеопатра, тя вероятно е била почитателка на първия парфюм. Красивата владетелка имала и други известни трикове, с които поддържала своята привлекателност – добре известно е, че се е къпела във вана с козе мляко за красива кожа. Против бръчки пък ползвала върху лицето си крокодилски екстременти.", "date": "2019.09.01", "title": "Учени пресъздадоха аромата на Клеопатра"}
{"url": "http://www.cross.bg/ermenkov-hora-tasko-1612309.html", "text": "/КРОСС/ \"Ще водим конструктивна и положителна кампания! Взехме си поуката от европейските избори!\", заяви депутатът от БСП Таско Ерменков в студиото на \"Опорни хора\".Пред Bulgaria ON AIR той обяви още, че скоро ще се разбере дали социалистите ще издигнат собствен кандидат за кмет на София или биха подкепили Мая Манолова.Ерменков беше категоричен още, че БСП имат достатъчно подготвени хора за градоначалници. ", "date": "2019.09.01", "title": "Таско Ерменков: : Взехме си поука от европейските избори"}
{"url": "http://www.cross.bg/svetovna-voiina-vtorata-1612308.html", "text": "/КРОСС/ Германският президент Франк-Валтер Щайнмайер поиска прошка от полския народ за най-кървавия конфликт в човешката история - Втората световна война, по време на церемония в полския град Велюн, предаде AFPВ град Велюн паднаха първите бомби от войната, започнала преди 80 години.„Прекланям глава пред жертвите от атаките над Велюн. Прекланям глава пред полските жертви от германската тирания. Искам прошка“, каза Щайнмайер на полски и на немски език.Президентите на Полша и Германия Анджей Дуда и Франк-Валтер Щайнмайер откриха с минута мълчание церемонията за 80-ата годишнина от началото на Втората световна война, предадоха Асошиейтед прес и ТАСС. Церемонията започна в 4:40 ч. сутринта, точният час когато според оцелелите са паднали първите бомби на германската авиация, отнемайки живота на мирни граждани. Почти едновременно с това, в 4:48 ч. нацистки крайцер обстрелва полски военни складове близо до Гданск. Тези събития полагат началото на Втората световна война.Полският президент Анджей Дуда напомни в словото си, че Втората световна война е започнала с военно престъпление. Нарочно са били бомбардирани мирни граждани, в град без армия или военни обекти. Целта е била да се покаже, че битката ще бъде тежка и компромиси няма да има. \"Кой е могъл да предположи, че това ще бъде направено от цивилизован народ, един от най-старите в Европа?\", попита Дуда. Той подчерта, че историята не трябва да бъде забравяна, за да може нищо подобно да не се случва повече където и да е по света. \"Само историческата истина може да изцери раните\", добави той, изказвайки уважение към своя германски колега, който дойде в Полша, за да участва в паметната церемония.Съхраняването на спомена от Втората световна война ще помогне да се избегне повторение на подобни събития в бъдеще, заяви полският президент Анджей Дуда, цитиран от РИА Новости.\"Светът трябваше да премине през това, за да получи този ужасен урок. Урок, който струваше десетки милиони животи на цивилни без оръжие в ръце\", каза още Дуда. Той призова да не се забравя историята на войната, дори когато нейните свидетели си отидат. Необходимо е това да не се случва никъде другаде по света, подчерта Дуда. \"Само историческата истина може да лекува рани\", добави той.\"Прекланям се пред жертвите на нападението във Велун. Прекланям се пред полските жертви на германската тирания. И искам прошка\", заяви от своя страна Щайнмайер на полски и немски, предаде Франс прес.  ", "date": "2019.09.01", "title": "Германският президент поиска прошка от полския народ за Втората световна война"}
{"url": "http://www.cross.bg/google-huawei-nyakoi-1612302.html", "text": "/КРОСС/ Тази седмица стана ясно, че предстоящият Huawei Mate 30 най-вероятно ще бъде лишен от определени приложения на Google и може би дори от достъп до платформата на Android.В петък, 30 август, Reuters разкри, че флагманът все пак ще бъде с инсталиран Android, но няма да разполага с Google Play, Google Maps, Gmail и някои други услуги на Google.Това е наистина разочароваща новина за Huawei и феновете на марката, но е и може би най-голямото предизвикателство за китайската компания до момента.Проблемът ще засегне най-вече продажбите на компанията в западните държави, след като тези в Европа и САЩ спаднаха с до 40% след въвеждането на търговските рестрикции от страна на САЩ.В Китай обаче Huawei продължава да бележи ръст в продажбите си и отсъствието на услугите на Google едва ли ще се окаже решаващо за потребителите там.  Въпреки липсата на някои ключови приложения на Google, всеобщото очакване е, че телефонът ще може да предложи всичко друго, което можем да очакваме от смартфон през 2019 г.", "date": "2019.09.01", "title": "Huawei Mate 30 ще излезе без Google Play, Google Maps и Gmail"}
{"url": "http://www.cross.bg/izplashtaneto-chyma-taneva-1612304.html", "text": "/КРОСС/ Започва изплащането на еднократна помощ от 300 лева на стопанство в 21 области в страната, съобщиха от БАБХ. Право на такова обезщетение имат стопанствата в 20-километровите санитарни зони около индустриалните ферми, които отглеждат до пет прасета.Тепърва кметовете трябва да обявят датите и часовете, по време на които стопаните да могат да получат средствата.Областите, в които ще стартира изплащането са Варна, Велико Търново, Видин, Враца, Добрич, Кюстендил, Ловеч, Монтана, Пазарджик, Перник, Плевен, Пловдив, Разград, Русе, Силистра, Смолян, София град, София област, Търговище, Шумен и Хасково. В някои от общините в тези области изплащането ще продължи в дните и след 2 септември.Плащания няма да се извършват единствено в област Кърджали, тъй като там няма подадени заявления за обезщетения.За изплащането на помощите се очаква да се включат и служители на областните дирекции по безопасност на храните.Припомняме, че на 28 август, министърът на земеделието Десислава Танева заяви, че огнищата на африканска чума намаляват.   33 са огнищата с африканска чума при домашните свине, като в последните седмициняма регистрирано нито едно огнище при домашните свине, информира министър Танева. Тогава стана ясно, че МС отпуска 28 милиона лева за мерките в борба с чумата по свинете.  ", "date": "2019.09.01", "title": "Започва изплащането на еднократната помощ за щетите от африканската чума"}
{"url": "http://www.cross.bg/zemya-amazonskata-dzhyngla-1612300.html", "text": "/КРОСС/ Броят на пожарите в Амазонската джунгла продължава да расте, въпреки че правителството въведе забрана за палене на огън с цел разчистване за земеделска земя, съобщава АФП.В първите 48 часа, след въвеждането на забраната, данни от сателита на Националния институт за космически изследвания показаха 3859 нови огнища, от които 2000 са концентрирани в района на дъждовните гори.За периода от януари до края на август 51,9 процента от 88 816 пожара в Бразилия са именно в Амазонската джунгла. Според експерти броят на огнищата е драматично висок и се дължи най-вече на изсичането на готите от фермерите.В момента е сухият сезон в бразилския амазонски регион. Според експерти обаче 2019-та е доста по-влажна спрямо предходни години – и подчертават, че огънят в джунглата не е възникнал по естествен път.Анализатори твърдят, че забраната за палене на огън за разчистване на земеделска земя е доста позакъснял ход, и е по-скоро политически, а не практически жест. Изсичането на горите се е засилило тази година, тъй като правомощията на агенциите, натоварени със задачата да следят за незаконния дърводобив бяха сериозно орязани от президента Жаир Болсонаро.Често наричан „Тръмп на тропиците“, Болсонаро постави под съмнение климатичните промени, и обяви, че често фермерите имат нужда от повече земя, за да се изхранват. Обезлесяването е една от най-сериозните заплахи за дъждовните гори и е проблем, който съществува не само в Бразилия, но и в Боливия, Колумбия, Еквадор, Френска Гвинея, Гаяна, Перу, Суринам и Венецуела.", "date": "2019.09.01", "title": "Броят на пожарите в Амазонската джунгла продължава да расте"}
{"url": "http://www.cross.bg/stranata-pozhari-oblasti-1612305.html", "text": "/КРОСС/ В 21 области на страната има опасност от пожари, съобщи БНТ, позовавайки се на данни на НИМХ.Индексът обхваща територии от областите София, София - град, Перник, Кюстендил, Благоевград, Пазарджик, Стара Загора, Хасково, Сливен, Ямбол, Варна, Добрич, Силистра, Русе, Велико Търново, Габрово, Плевен, Ловеч, Монтана, Враца и Видин.Много голям индекс за пожароопасност има в други участъци от същите региони, както и на места в по-голямата останала част от страната.Този индекс означава, че са възможни много силни пожари с частично или пълно въвличане на дървесните корони. ", "date": "2019.09.01", "title": "В 21 области на страната има опасност от пожари"}
{"url": "http://www.cross.bg/bradli-kypur-sheiik-1612303.html", "text": "/КРОСС/ Откакто Брадли Купър и Ирина Шейк се разделиха, много по-често виждаме модела с дъщеря им Леа. Малката е останала на грижите на майка си, а татко й я взима при всяка удобна да прекарат малко време заедно възможност.Както преди дни, когато Брадли и Леа посетиха Дисниленд. Двамата със сигурност са успели да се позабавляват необезпокоявани, защото Купър е доста труден за разпознаване и на пръв поглед не може да се каже, че е той.Актьорът е с променена прическа, а традиционната си брада и заменим с доста внушителен мустак, който лесно се набива на очи. ", "date": "2019.09.01", "title": "Брадли Купър е неузнаваем след раздялата с Ирина Шейк"}
{"url": "http://www.cross.bg/rysiya-pytin-protesti-1612299.html", "text": "/КРОСС/ В епизод, който би бил смешен, ако някой го прочете в творбите на Николай Гогол или Михаил Салтиков-Шчедрин, но всъщност е мрачна илюстрация на екологичната болест на Русия, управата в сибирски град миналата година беше порицана за боядисване на снега в бяло. Замърсяването във въгледобивния район е толкова ужасно, че снегът вали примесен със сажди и пепел. Длъжностните лица отговориха по типично руски провинциален бюрократичен начин, буквално замазвайки проблема, който се чувстваха безпомощни да разрешат, пише Тони Барбър за Financial Times.Защитата на околната среда е един от няколкото фронта, по които се очертават линии на конфронтация между все по-неспокойната руска общественост и властовия апарат на президента Владимир Путин. Десетки протести се проведоха в цяла Русия срещу плановете за изграждане на огромни сметища в провинцията за боклук от района на Голяма Москва и други градове. Къкрещите източници на недоволство включват инфлацията, стагниращия жизнен стандарт, вдигането на възрастта за пенсиониране, новите пътни такси за шофьори на камиони и усилията за контрол на социалните медии.Ако настъпят политически промени в Русия, те може да произтекат по-скоро от това усещане за раздразнение в ежедневието, отколкото от по-тесните призиви за демократична реформа, отправяни от най-гласовите критици на Путин. Наистина, седмичните демонстрации в Москва в подкрепа на свободните местни избори привлякоха повече хора от когато и да било след зимните вълнения през 2011-2012 г. Гневът срещу ареста на Иван Голунов, разследващ журналист, по скалъпени обвинения за наркотици, подчерта общественото възмущение от недосегаемостта на полицията и разузнавателните служби.Във време, когато представителната демокрация и върховенството на закона са под натиск в западните страни и дори биват подиграват от политици, които би трябвало да са по-добре запознати, руските протести - подобно на сходни събития в Централна и Източна Европа - са полезно напомняне, че човешкото желание за справедливост, достойнство и свобода е несломимо. Политическите демонстрации в Москва обаче нямат масовия характер на тазгодишните протести в Хонконг, Алжир или Венецуела, нито пък на вълненията в бившия Съветски съюз през 1989-1991 г.Една от причините за ограниченото въздействие на московските протести е, че досега те не успяват да интегрират оплакванията на руското общество относно, да речем, влошаването на околната среда и разходите за живот. В призива си за истински честни избори те приличат на миналогодишните протести в Полша срещу наложените от правителството промени в съдебната система, насочени към затягане на политическия контрол върху съдилищата. И двете са достойни каузи, но и на двете липсва широката привлекателност, която идва от изразяването на най-големите опасения на обществото. Друг аргумент, изразяван от симпатизантите на Путин на запад, е, че президентът все още се радва на подкрепа от руското общество, макар и популярността му да е спаднала от високите нива, достигнати след анексията на Крим през 2014 г. и военната намеса в източна Украйна. Въпреки това, проучванията на общественото мнение, които целят да измерят популярността на полуавторитарен владетел, който затваря опонентите си и блокира всички начини за смяната му чрез свободни и честни избори, трябва да се тълкуват с повишено внимание.Социологическо проучване, проведено през 1980 г., когато Леонид Брежнев управляваше Съветския съюз в продължение на вече 16 години, а Андрей Сахаров, дисидентът физик и лидер на съветското движение за човешки права, беше арестуван и изпратен във вътрешно изгнание, може би щеше да покаже, че Брежнев е по-популярен. Как иначе се очаква да отговорят хората, когато не виждат никаква перспектива да променят системата? Обаче веднага щом имаше шанс за промяна, което се случи при частично свободните избори от 1989 г., Сахаров и други реформатори спечелиха убедителни победи.В случая с Путин нещата стоят по-различно. Той наистина беше популярен лидер от 2000 до 2008 г., отчасти за това, че сложи край на социалните вълнения от ерата на Борис Елцин и защото бе лидер по време на ръст на доходите, които бяха вдигнати от високите цени за енергийния експорт на страната. Дори ако изборите в този период бяха най-свободните в руската история - каквито те не бяха - той със сигурност пак щеше да ги спечели.През последните години икономическите недоволства, опасенията за околната среда и оплакванията от злоупотреби с власт урониха престижа на Путин пред руската общественост. Правим уговорката, че неговият контрол над властта не е слаб. В крайна сметка той разполага с огромна сила, за да смаже инакомислието, и антураж, чието богатство и оцеляване зависи от него. Нина Хрушчова, професор по международни отношения, базирана в Ню Йорк, и внучка на Никита Хрушчов, покойният съветски лидер, отбелязва: „Путин изгради съвършена система на корупция, подозрения, несправедливост и сплашване“.И все пак ходът на времето има значение и в Русия, както във всяко общество. Поколенията, които си спомнят за икономическия и социален крах от ранния посткомунистически период, отстъпват на по-младите руснаци, които не познават друг ръководител освен Путин. Поне някои от тях са жадни за промяна.В руската история е имало подобни периоди и преди: към края на дългото автократично управление на Николай I през 50-те години на XIX век, след смъртта на диктатора Йосиф Сталин през 1953 г., както и през 80-те години на миналия век, когато т.нар. „ера на застой” при Брежнев и неговите геронтократични наследници приближи своя край. В някои отношения историята на Русия от Петър Велики насам представлява редуващи се цикли на реформа и реакция.Може би е преждевременно да търсим в московските демонстрации и екологичните протести първите наченки на следващия цикъл на либерализация. Системата на Путин все още не е изправена пред сериозни проблеми. Но нищо не е завинаги, дори във вечната Русия.  ", "date": "2019.09.01", "title": "Промяната в Русия може да дойде по-скоро след социални искания"}
{"url": "http://www.cross.bg/polsha-voiina-andzheii-1612291.html", "text": "/КРОСС/ Президентът Румен Радев и редица световни и европейски лидери ще бъдат в Полша, за участие във възпоменателна церемония по повод 80- годишнината от началото на Втората световна война.Президентите на Полша и Германия Анджей Дуда и Франк-Валтер Щайнмайер откриха с минута мълчание церемонията тази сутрин в 4,40 - точният час когато според оцелелите са паднали първите бомби на германската авиация, отнемайки живота на мирни граждани.На 1-ви септември 1939 година германският боен кораб „Шлезвиг-Холщайн“ стреля срещу гарнизон с полски войници, позиционирани на полуостров Вестерплате. Атаката бележи началото на война, която ще отнеме през следващите години живота на милиони и ще бъде запомнена като най-ужасяващият конфликт в историята на човечеството.Полският президент Анджей Дуда покани лидерите на държавите от ЕС, НАТО и Източното партньорство, както и генералният секретар на ООН за церемонията. Основните възпоменания започват тази сутрин на площад „Пилсудски“ във Варшава, където се намира гробът на Незнайния войн.Полският президент Анджей Дуда и германският му колега Франк-Валтер Щанмайер ще участват  в церемония и в град Велюн в централна Полша. Велюн е първият град, който пада под ударите на германските нацисти.", "date": "2019.09.01", "title": "Световни лидери отбелязват в Полша 80-годишнината от началото на Втората световна война"}
{"url": "http://www.cross.bg/dzhonsun-parlamenta-premier-1612289.html", "text": "/КРОСС/ Обединеното кралство е на крачка от собствената си революция на фона на последните изключително непопулярни решения на новия премиер на страната Борис Джонсън.Както съобщават местните медии днес стотици хиляди граждани излязоха на улиците на градовете, противопоставящи се на \"замразяването\" на парламента, инициирано от Джонсън. Проявите се разгърнаха в Бирмингам, Глазгоу, Ливърпул, Манчестър, Нюкасъл.Лидерът на Лейбъристката партия Джеръми Корбин вече подкрепи протестиращите, като подчерта, че гражданите имат пълно право да изразят несъгласието си с решенията на премиера.Освен това в социална мрежа Корбин обвини Джонсън в „изкореняване на демокрацията“ и призова всеки град в кралството да се присъедини към демонстрациите.Както по-рано News News съобщи, британският премиер Борис Джонсън изпрати на кралица Елизабет Втора молба за спиране на парламента до 14 октомври тази година.Искането беше одобрено, въпреки острите критики от много парламентарни фракции, които дори не изключиха отстраняването на правителството.", "date": "2019.09.01", "title": "Многохилядни протести на Острова срещу разпускането на парламента"}
{"url": "http://www.cross.bg/dyshi-byrya-intzidenta-1612296.html", "text": "/КРОСС/ Двадесет и осем души бяха ранени на рап-концерт на открито в германския град Есен, след като буря събори стена от LED екрани, предаде ДПА, цитирайки информация на полицията. Двама души са пострадали сериозно при инцидента, случил се по време на изпълнение на рапърите Мартерия и Каспър. На концерта присъстваха около 18 000 души.Германската метеорологична служба беше издала предупреждение за буря в 19:30 ч. (17:30 ч. по Гринуич). Говорителка на службата потвърди, че е имало кратка, но мощна буря.Лекари са оказали помощ на около 150 посетители на концерта, много от които са страдали от шок. Тъмнината и дъжда затрудняваха работата им.Първоначално рапърите продължиха изпълнението си, но силният дъжд наложи да го прекратят скоро след това.Полицията започна разследване на причините за инцидента. ", "date": "2019.09.01", "title": "Десетки ранени при инцидент на рап-концерт в Германия"}
{"url": "http://www.cross.bg/novoto-omagyosvashto-parche-na-lana-del-reii-1612295.html", "text": "/КРОСС/ Най-новото парче от петия албум на великолепната Лана Дел Рей Norman Fucking Rockwell е вече тук, казва се Doin’ Time и е може би най-добрият начин да ви пожелаем приятен неделен ден.Чуйте го, но не със затворени очи, защото и клипът си го бива.\n\t\t\t\t\t", "date": "2019.09.01", "title": "Новото омагьосващо парче на Лана Дел Рей"}
{"url": "http://www.cross.bg/miting-golyam-poredniya-1612298.html", "text": "/КРОСС/ Хиляди души участваха в поредния съботен митинг с искане опозиционни кандидати да бъдят допуснати до местните избори в Москва, предава Новая газета.Властите поддържаха в центъра голям брой полиция с цел сплашване на хората, излезли да протестират.Митингът не е бил разрешен от московското кметство.Кореспонденти на правителствената телевизия „Россия 1“ са били освиркани от портестиращите.Сред демонстрантите имало слухове, че властите ще провокират сблъсъци със изпратени за целта футболни хулигани и казаци, с цел дискредитация на протестие.Споменава се за голям митинг и в Санкт-Петербург.", "date": "2019.09.01", "title": "Хиляди души участваха в поредния съботен митинг в Москва"}
{"url": "http://www.cross.bg/akvapark-noemvri-kraya-1612297.html", "text": "/КРОСС/ Строителството на първия аквапарк в София ще приключи в началото на ноември. Това съобщи кметът на града Йорданка Фандъкова, която провери ремонтните дейности. Водната атракция ще бъде в парк \"Възраждане\", а до момента е изградена на 80%.\"Очаквам до 5 ноември да приключат строителните дейности, след това да започне приемането на обекта, узаконяването на басейна, така че до края на тази, началото на следващата година да заработи закрития басейн. Следващото лято децата и всички софиянци ще се радват на този публичен аквапарк\", заяви Фандъкова.Строителството на аквапарка започна в края на януари. По проект на терен от 25 дка ще бъдат изградени 5 открити басейна - три, от които детски, един развлекателен с дълбочина 140 см и хидромасажен.Проектът предвижда 2 водни пързалки тип \"ролба\" с по 1 улей и 1 пързалка с 3 успоредни улея в северната част на комплекса, предназначени за лица с ръст над 130 см. В зоната ще има закрит басейн и SPA център с ползване на минералната вода от находището \"Баталова воденица\".Водният атракцион ще може да приеме до 500 посетители. В обслужващата сграда ще бъде разположено и заведение за бързо хранене, предава Канал 3. В зелените площи е предвидено поставянето на 130 пейки, шезлонги и 2 чешми. Пет зелени площадки ще бъдат разположени в периферията на парка в близост до второстепенните подход. Специална атракция ще бъде съществуващият сега голям дъб с корона с диаметър 25 метра. В централната зона на парка пък ще бъдат оформени поляни за слънчеви бани, пикник и свободни игри.", "date": "2019.09.01", "title": "Зрелищният аквапарк в София готов през ноември"}
{"url": "http://www.cross.bg/dyha-ymeren-vyatur-1612285.html", "text": "/КРОСС/ Септември започва със слънчево време. Ще духа слаб, в Източна България до умерен вятър от изток-североизток.Такава е прогнозата за времето на Националния институт по метеорология и хидрология.. Ще духа до умерен вятър от изток-североизток. Максимални температури на въздуха 27°-29°. Температурата на морската вода 26-27°. Вълнението на морето ще бъде 2-3 бала. също ще бъде слънчево. Ще духа слаб, по високите части умерен вятър от изток-североизток. Максимална температура на височина 1200 метра около 23°, на 2000 метра – около 15°.Атмосферното налягане през деня слабо ще се понижи и ще бъде малко по-ниско от средното за септември.В началото на следващата седмица времето ще се задържи без съществена промяна – предимно слънчево, в следобедните часове с временни увеличения на облачността, без валежи. Ще духа слаб до умерен източен вятър. Максималните температури ще останат между 30° и 35°. Към сряда след обяд ще има повече купеста облачност и на отделни места е възможно да превали краткотрайно. Вятърът ще е от изток-североизток. Температурите ще са с градус-два по-ниски.", "date": "2019.09.01", "title": "Влизаме в септември с топло време и високи температури"}
{"url": "http://www.cross.bg/kraii-narkoplantatziya-politziya-1612284.html", "text": "/КРОСС/ Двама горски служители, които се оказаха сред деветимата арестувани от бургаската полиция при разбиването на голяма наркоплантация край Созопол, са освободени след изтичане на 24-часовото им задържане, установи репортерска проверка, съобщи \"24 часа\".Все още не е ясно на колко от деветимата арестувани на 30 август ще бъдат повдигнати обвинения. От полицията и прокуратурата в Бургас засега не дават официална информация по случая.По данни на разследващи наркоплантацията се намира в землището на созополското село Зидарово. Тя била с площ над 3 дка, на които освен канабис имало и други легални насаждения. Така дрогата била скрита между различни култури, за да не бие на очи.По време на акцията, в която освен криминалисти от Областната дирекция на МВР са участвали полицаи от спецподразделението и жандармерията, е конфискувано значително количество канабис, готов за продажба. Това е втори по-мащабен удар на местната полиция по линия на отглеждането и разпространението на марихуана, след като през юли край поморийското село Бата бе разбита модерна наркоплантация с капково напояване, стопанисвана от бившия параходчия Тодор Стамов. Тогава бяха иззети близо 200 канабисови растения, някои достигнали до 1,79 м. височина.", "date": "2019.09.01", "title": "Пуснаха горските, задържани заради наркоплантация край Созопол"}
{"url": "http://www.cross.bg/voiina-polsha-napadenie-1612286.html", "text": "/КРОСС/ Нa 1 ceптeмври 1939 г. Aдoлф Хитлeр нaпaдa Пoлшa.Нaпaдeниeтo зaпoчвa вeчeртa нa 31 aвгуcт 1939 г., кoгaтo групa въoръжeни ececoвци нaхълтвaт в cгрaдaтa нa рaдиocтaнциятa нa крaйгрaничния пo тoвa врeмe c Пoлшa гeрмaнcки грaд Глaйвиц.Кaтo дaвaт някoлкo изcтрeлa прeд микрoфoнa, хитлeриcтитe прoчитaт прeдвaритeлнo cъcтaвeн нa пoлcки eзик тeкcт, кoйтo cъдържa призив зa вoйнa нa Пoлшa cрeщу Гeрмaния.Зa oщe пo-cилнa зaблудa нa гeрмaнcкия нaрoд Хитлeр инcцeнирa пoдoбни \"нaпaдeния\" и в други учacтъци нa гeрмaнo-пoлcкaтa грaницa.Cкoрo cлeд тoвa нeмcкитe рaдиocтaнции прeдaвaт в eфир извънрeдни cъoбщeния зa уж извършeнo oт пoляцитe нaпaдeниe върху гeрмaнcкa тeритoрия. Кaтo дoкaзaтeлcтвo ce изнacяли нa пoкaз трупoвe нa \"пoлcки вoeннocлужeщи\", кoитo в дeйcтвитeлнocт били рaзcтрeляни oт ececoвцитe гeрмaнcки прecтъпници, взeти oт зaтвoритe нa Трeтия рaйх.Пoлcкaтa aрмия, кoятo нe билa гoтoвa зa нaпaдeниe, ce изпрaвя прeд нeмcкaтa вoйcкa бeз прoтивoтaнкoви oръдия и тaнкoви дивизии и буквaлнo e пoмeтeнa c рeшитeлнoтo прeвъзхoдcтвo в учacтъкa нa прoбивa. Тoвa e нaчaлoтo нa Втoрaтa cвeтoвнa вoйнa.Aнглия и Фрaнция, cвързaни c Пoлшa чрeз cъюзничecки дoгoвoри, oбявявaт вoйнa нa Гeрмaния нa 3 ceптeмври 1939. Cъщият дeн във вoйнaтa ce включвaт Aвcтрaлия и Индия, a ceдмицa пo-къcнo и Кaнaдa.В нaчaлoтo нa oктoмври и пocлeднитe пoлcки вoйници ce прeдaвaт и Вaршaвa пaдa пoд нeмcкo кoмaндвaнe.C дeкрeт нa фaшиcткoтo прaвитeлcтвo oт 8 oктoмври зaпaднитe oблacти нa cтрaнaтa ca oбявeни зa \"гeрмaнcки зeми\" и приcъeдинeни към Трeтия рaйх. Ocтaнaлaтa тeритoрия нa oкупирaнaтa oт хитлeриcтитe Пoлшa зaпoчвa дa ce нaричa \"гeнeрeлгубeрнaтoрcтвo\".Oт мoмeнтa нa зaпoчвaнeтo нa гeрмaнo-пoлcкaтa вoйнa дo прoлeттa нa 1940 г. Aнглия и Фрaнция, oт eднa cтрaнa, и Гeрмaния ,oт другa, в дeйcтвитeлнocт нe вoдят вoeнни дeйcтвия в Зaпaднa Eврoпa. Юридичecки тeзи cтрaни ce нaмирaт в cъcтoяниe нa вoйнa, cъщecтвувa фрoнт, къдeтo ca cъcрeдoтoчeни oгрoмни вoйcкoви кoнтингeнти, нo тaм цaри cпoкoйcтвиe. Тaзи cитуaция ocтaвa в иcтoриятa пoд нaимeнoвaниeтo \"Cтрaннaтa вoйнa\".Тoвa имe идвa oт фрeнcкия eзик, нo тo имa другo знaчeниe в прeвoд oт нeмcкия-\"кoмичнaтa вoйнa\".\"Cтрaннaтa вoйнa\" приключвa нa 9 aприл 1940 г. c гeрмaнcкoтo нaхлувaнe в Дaния и Нoрвeгия бeз прeдупрeждeниe. ", "date": "2019.09.01", "title": "На 1 септември 1939 г. 04.45 ч.: Немски войници нахлуват в Полша. Започва Втората световна война"}
{"url": "http://www.cross.bg/liderite-idlib-siriya-1612283.html", "text": "/КРОСС/ Американските сили атакуваха лидерите на джихадистите в Сирия в събота, съобщиха от Пентагона, а според данни на Сирийската обсерватория за човешки права, базирана в Лондон при удара са загинали 40 души, предава AFP. Министерството на отбраната на САЩ заяви, че атаката е насочена срещу лидерите на “Ал Кайда” в Сирия на север от Идлиб. Не се съобщава какъв вид оръжие е използвано, нито са предоставени повече подробности. Ударът е бил насочени срещу лидери на джихадистки групи и техни съюзнически фракции близо до Идлиб, съобщи Сирийската обсерватория за правата на човека. Въздушните удари на сирийското правителство върху управлявания от джихадистите регион Идлиб бяха спрени в събота, след като режимът се съгласи на подкрепено от Русия прекратяване на огъня след четири месеца бомбардировки, съобщиха от Обсерваторията. Но \"ракетното нападение беше насочено към среща, проведена от лидерите на Хурас ал-Дийн, Ансар ал Таухид и други съюзнически групи в тренировъчен лагер\" близо до град Идлиб, заяви Рами Абдел Рахман, ръководител на Обсерваторията. Атаката уби най-малко 40 лидери на джихадистите, съобщи базираният в Лондон наблюдател. Централното командване на САЩ каза в изявление, че атаката е насочена към лидерите на Ал Кайда в Сирия, \"отговорни за нападенията, заплашващи американски граждани, нашите партньори и невинни цивилни граждани. Освен това премахването на това съоръжение ще влоши още повече техните способности за провеждане на бъдещи атаки и дестабилизиране на региона.\"", "date": "2019.09.01", "title": "САЩ удариха лидери на джихадистите в Сирия, съобщава се за 40 убити"}
{"url": "http://www.cross.bg/ekipa-lineiikite-nito-1612287.html", "text": "/КРОСС/ Придружители на спешни пациенти да не бъдат допускани в линейките. Това поискаха от Асоциацията на спешните медици.Причината - пространството е тясно и в случай на реанимационни действия близките биха попречили на екипа. Друга причина - в случай на пътно-транспортно произшествие придружителят няма застраховка.През лятото на 2018 г. екип на Спешна помощ отказа да качи 8-годишно дете в спешния автомобил заедно с баба му. А през юни тази година майката на млад мъж беше свалена от линейка на път към болницата.От Асоциацията на спешните медици не пожелаха да коментират предложенията си преди да стане ясно дали ще има регламент. Лекари подкрепят идеята.Единият мотив гласи: .Друг мотив - заради специалния режим на движение на линейките, има риск от катастрофи. Обикновено щети се покриват само за пациента и екипа. Така, ако линейка, в която има придружител ,катастрофира - медиците може да дължат обезщетения.От здравното министерство отговориха, че застраховките се правят според видовете превозни средства. Това означава, че са на брой места, а не пътници. Така дали придружителят е обезпечен, зависи от типа линейка и състава на екипа.Понякога обаче придружителите са нужни, казват бивши служители в системата. Например, когато екипът е не от трима, а от двама души. Против ограниченията са пациентските организации.\"Когато възникне някакъв проблем в бъдеще, ще може да каже - те се грижеха или не се грижеха\", коментира пред bTV Пламен Таушанов.А понякога придружителите имат ключова роля - да помогнат с информация за пострадалия.Така качването на придружители остава нито разрешено, нито забранено - в стандарта за спешна медицина има раздел \"Транспорт\". В него обаче няма нито дума по въпроса.Според пациентските организации здравното министерство трябва да предвиди застраховка и за придружителя. ", "date": "2019.09.01", "title": " Без придружители в линейките"}
{"url": "http://www.cross.bg/chasa-provede-seloto-1612279.html", "text": "/КРОСС/ От 11.00 часа на ъгъла на бул. „Ломско шосе\" и ул. „Обелски път\" народни представители от БСП ще подкрепят протест на граждани от кв. „Обеля\" срещу отчуждаването на имотите им по бул. „Ломско шосе\".От 11.30 часа за пета поредна година ще се проведе състезание по ролер ски за Купа „Асеновград\".От 18.00 часа в културен център „Морско Казино\" ще бъдат експонирани 180 настолни корабни модели от 12 държави.От 18.00 часа на открита сцена „Охлюва\" ще започне церемония за представяне на участниците и откриване на Европейския шампионат по корабомоделен спорт в клас „С\".От 18.00 часа Dixieland band ще изнесат концерт на остров Св. Анастасия.От 19.00 часа в залата на Дружеството на художниците в Бургас художникът Евгений Петров ще представи изложба живопис „Алхимия на щастието\".От 21.30 часа в Туристически комплекс „Акве Калиде\" ще бъде представен филм за Леа Иванова.От 10.30 часа в Музея за Нова история на Варна ще се проведе третата поредна среща от поредицата „Опознай родния край!\" Изданието е посветено на емблематични събития от българската история, случили се през месец септември.Лектори: Кольо Хубенов, уредник в РИМ-Варна; Симеон Кулиш, историк, научен секретар на ТНИ-Варна; Траян Димитров, уредник в РИМ-Варна.От 20.15 часа в Летния театър в парк „Марно поле\" проект „Лятно кино под звездите\" представя„Angry Birds - Филмът 2\".От 11.00 часа до параклиса „Свети Илия\" над с. Сугарево, Мелнишко, ВМРО ще отдаде почит към паметта на легендарния водач на Организацията Тодор Александров.От 09.30 часа пред читалището в кв. „Църква\" ще продължи 13-ия Многожанров републикански фестивал на хората с увреждания.От 12.00 часа в Пресклуб на БТА - Плевенще се състои пресконференция на политическа партия АБВ.В 11.00 часа на брега на река Марица ще започне шоуто „Празник на реката\" по повод навършването на петата годишнина от избирането на града за Европейска столица на културата.В 18.30 часа на северен вход на Античния театър ще се състои втората изложба на 6-ти Международен фото салон - МФС Пловдив 2019.От 11.30 часа в клуб „Дебати\" към Центъра за подкрепа за личностно развитие към Община Стара Загора ще се проведе Национално състезание по дебати.От 18.00 часа в парк „Пети октомври\" ще се проведе Хора за хората - общоградска инициатива.От 11.00 часа на площада на селото ще се проведе Празник на гроздето.От 11.00 часа на Мемориал „Военно гробище- 1916\" край село Шуменци ще се състои Национален събор- възпоминание „103 години Тутраканска епопея\".От 12.00 часа в селото ще бъде проведен турнир по мазни борби в памет на легендарния борец Коджа Юсуф.От 13.30 часа в селото председателят на БЗНС Н. Ненчев и председателят на ДОСТ Лютви Местан заедно с председателите на местните организации на БЗНС и ДОСТ ще проведат съвместна пресконференция.От 12.00 часа в центъра на селото ще се проведе Кулинарен фестивал „Забравени традиции- обредни трапези\".   ", "date": "2019.09.01", "title": "Предстоящи събития в страната на 1 септември"}
{"url": "http://www.cross.bg/tyrtziya-nyama-sigyrnost-1612288.html", "text": "/КРОСС/ \"Турция няма намерение да се отказва от членство в НАТО, нито от своите съюзници\", това заяви турският президент Реджеп Тайип Ердоган в Истанбул.Държавният глава на Турция засегна и ситуацията в районите на Сирия източно от Ефрат.Според него Турция вече не може да си позволи да забави въпроса със зоната за сигурност, която ще бъде създадена в районите на Сирия източно от Ефрат.\"Ако нашите войски не започнат да контролират тази зона в рамките на няколко седмици, тогава Турция ще разработи своя план за действие»-, каза Ердоган. Ако в следващите две или три седмици зона за сигурност с участието на турските военни и като се вземат предвид интересите на Турция не бъде създадена в районите на Сирия източно от Ефрат, тогава противниците на Анкара ще поемат цялата отговорност за последствията\", отбеляза държавният глава.Президентът засегна и въпроса за възможната продажба на Турция ЗРК Patriot.„Ако въпросът за продажбата на ЗРК Patriot стане инструмент за натиск върху Анкара, което не ни позволява да задоволим нуждите си от сигурност, Турция няма да се колебае да даде предпочитание на други системи“-, каза Ердоган.Държавният глава на Турция засегна и темата за самолети F-35 от пето поколение.„ Отказват ни доставките на самолетите F-35. Разбира се, няма да стоим със скръстени ръце и да чакаме решението на САЩ “-, каза Ердоган.", "date": "2019.09.01", "title": "Турция няма намерение да се отказва от членство в НАТО"}
{"url": "http://www.cross.bg/gsdp-konservatorite-germaniya-1612282.html", "text": "/КРОСС/ Днес в две източногермански провинции - Бранденбург и Саксония - предстоят избори за местен парламент, съобщава Ройтерс. Очаква се подкрепата за крайната десница да се увеличи и това да засили натиска върху коалиционния партньор на канцлера Ангела Меркел - Германската социалдемократическа партия (ГСДП) - по такъв начин, че партията да напусне правителството.Очаква се, че Християндемократическият съюз на Ангела Меркел (ХДС) няма да се представи особено добре.Но с повече ще загуби ГСДП, сочат предварителните социологически проучвания.Алтернатива за Германия се явява своеобразен социален отдушник - тя отговаря на гневните изблици на избирателите, провокирани от мигрантите, и от затварянето на въглищните мини в двете провинции. Освен това Алтернатива за Германия се представя за наследник на протестните движения, довели до падането на Берлинската стена преди три десетилетия.В Бранденбург ГСДП е силно обвързана с антимигрантската Алтернатива за Германия, тъй като една евентуална безпрецедентна победа на крайнодясната партия би усилила онези леви гласове в лявоцентристката партия, които искат да излязат от управляващата коалиция и да възстановят силите си като опозиция.Последните проучвания дават 22% за ГСДП в Бранденбург, което е само с един процент пред Алтернатива за Германия и то в провинция, в която германските социалдемократи управляват без прекъсване след обединението на двете Германии преди 30 години.\"Земетресение на изток, земетресение в Берлин?\" - гласи заглавие на мюнхенския вестник \"Меркур\". В \"превод\" това означава: \"Ако ГСДП загуби в източната провинция, то това ще бъде сериозен повод за критики в коалицията.\"В момента начело на ГСДП е временен ръководен екип, след като през юни след болезнена загуба на изборите за Европейски парламент тогавашната лидерка Андреа Налес трябваше да подаде оставка. Тогава партията й спечели рекордно ниските 15%.Очаква се новият лидер на ГСДП да бъде избран през декември, а от партията обещаха на членовете си да оценят партньорските си взаимоотношения с консерваторите на Меркел в края на годината.Ако се стигне до разпадане на коалицията, това би предизвикало избори на федерално ниво много преди 2021 г., но те биха били неблагоприятни за ГСДП - по предварителни данни на първо място ще бъдат консерваторите на Меркел, в гърба й ще дишат Зелените, а някъде далеч зад тях ще бъдат ГСДП и изравняващата се с нея Алтернатива за Германия.Възможна опция е и консервативно правителство на малцинството, но това се приема като проклятие от германците, които традиционно предпочитат стабилността.За да продължат да служат на правителството на Меркел, лидерите от ГСДП могат да поискат болезнени отстъпки от консерваторите, като например щедри държавни пенсии за работници с ниски доходи и по-високи данъци за богатите.Това би разгневило много от консерваторите, които биха предпочели да въведат данъчни облекчения за компаниите и не биха се трогнали от допълнителни разделения в коалицията, която така или иначе трудно приемат и която е загубила влияние, раздирана от спорове около политиките на предоставяне на убежище, определяне на данъци и на размера на пенсиите.\"Коалицията не е самоцел за нас\", твърди Ралф Бринкхаус, лидер на консерваторите в националния парламент, като по този начин отправя предупреждение към ГСДП в интервю за списание \"Фокус\". \"Ние, като консерватори, със сигурност няма да се наведем само и само за да изкараме пълен мандат до 2021 г.\"Притеснителното е, че в 4-милионната провинция на границата с Полша и Чехия се очаква подкрепата за консерваторите да падне с над 7 пункта и да достигне до 32%, като причината за това ще е, че техните досегашни избиратели ще предпочетат да гласуват или за Алтернатива за Германия, или за Зелените.Унизителният резултат за Християдемократическия съюз миналата година в Долна Саксония ще постави на дневен ред въпроса дали настоящият лидер на ХДС и министър на отбраната Анегрет Крамп-Каренбауер, известна още като AKK, е правилният човек, който да оглавява партията на следващите федерални избори.Крамп-Каренбауер допусна поредица от гафове миналата година, които намалиха подкрепата, с която първоначално се ползваше.\"На АКК ще й бъде трудно. Сега тя трябва да доказва, че е подходяща за поста министър на отбраната, после, когато от ГСДП решат да напуснат коалицията, тя ще трябва да ги убеждава да не го правят\", пише \"Берлинер Моргенпост\".- Но дали авторитетът й е достатъчно голям, за да се справи с тези предизвикателства? Популярността й не е голяма, а едни евентуални слаби резултати на изборите ще накарат консерваторите да започнат да обсъждат бъдещето й\", предупреждават от \"Берлинер Моргенпост\".", "date": "2019.09.01", "title": "Земетръсни избори в Източна Германия заплашват да разрушат коалицията на Меркел"}
{"url": "http://www.cross.bg/bivsh-predsedatel-aktrisa-1612280.html", "text": "/КРОСС/ , бивш председател на БАН;, волейболист;, актриса;, конституционен съдия;, журналист, бивш гл. редактор на в. \"Труд\";, бивш депутат;, пианист и композитор;, бивш министър на МВР, бивш директор служба Военна информация;, диетолог, основател и ръководител на медицински център;, председател на българската Асоциация на сдруженията от автомобилния транспорт;, актриса; ", "date": "2019.09.01", "title": "Родени на 1 септември"}
{"url": "http://www.cross.bg/zagora-stara-suvetnitzi-1612281.html", "text": "/КРОСС/ Изпълнителният директор на РАО „Тракия” и преподавател в Тракийския университет проф. Иван Върляков бе избран почти единодушно за кандидат- кмет на Стара Загора. Делегатите на конференцията гласуваха проф. Върляков да бъде и водач на листата с 51 общински съветници. Той представи своята визия за управлението на областния град на база събирания опит  през 20-те години, посветени на местното самоуправление в Асоциацията на общините. За него от изключителна важност в общинската политика е интереса на гражданите. „Стара Загора е град, който заслужава да има избор, а не да бъде управляван години само с един подход и по една политическа и икономическа матрица. Общинските съветници и кметът трябва да работят за благото на общината. Задължителен трябва да бъде общественият договор на кмета и общинските съветници. Политиките за дългосрочна перспектива се реализират от професионалисти и добър екип”, каза кандидатът за кмет на БСП, представяйки приоритетите.„Виждаме, че хората са отвратени от управлението на ГЕРБ – корупция, административен натиск, липса на държавност, не остана система, която да не е пробита или функционирането й да не е свързано със скандал. Предстоящите местни избори са реална възможност коалиция „БСП за България” да промени  управлението  в община Стара Загора. Искаме  общината да стане нашия добре уреден дом.”, каза председателят на БСП  – втора в листата със съветници. Тя представи пред общинската организация задачите за предизборната кампания на делегатите на 48-та конференция.Форумът  утвърди  4-та, 10-та и 20-та позиция в листата за гражданска квота, както и три позиции за коалиционните партньори. Социалистите издигнаха кандидати и за селата Братя Кунчеви – , Горно Ботево – , Загоре –, Змейово – , Малка Верея – , Оряховица – , Хан Аспарухово – .Гласувана бе и предизборната платформа с приоритетите за мандат 2019 – 2023г.: Стара Загора – център на модерна икономика, осигуряваща висока заетост и доходи, повече пари за хората и общината, с ефективни мерки срещу демографската криза, образование, култура и духовност.", "date": "2019.09.01", "title": "Изпълнителният директор на РАО „Тракия”  е кандидатът на БСП за кмет на Стара Загора"}
{"url": "http://www.cross.bg/godina-simeon-simeonovden-1612253.html", "text": "/КРОСС/ Днес (1 септември) Българската православна църква отбелязва Симеоновден. Празникът е в чест на св. Симеон Стълпник и неговата майка Св. Марта. Днес е и християнската Нова година.Симеон Стълпник се родил през 357 година, припомня pravoslavieto.com. Родината му е пограничната област между Сирия и Киликия, в Мала Азия. Като станал на 18 години, постъпил в манастир, но все му се струвало, че малко се труди за Христа. Един ден оставил своята бедна и тясна килия, навлязъл навътре в планината, изкачил се високо, намерил удобно място, усамотил се там.По-късно си изградил място за молитва - тясна килия върху стълб от камъни. Там приемал дошлите за съвет хора. Свети Симеон прекарал на стълба няколко десетки години. Блажено починал на 103-годишна възраст - в 460 г.С празника Симеоновден започват есенната оран и стопанската нова година.На този ден обикновено започва бруленето и събирането на орехите.Нищо не се дава назаем на този ден и нищо не се изнася от къщата, защото така ще се изнесе плодородието.Не се кладе огън, докато не се върне орачът, за да се предпазят посевите от пожари. Жените не перат и не простират, за да не са празни класовете. Забранена е и всякаква домашна работа, свързана с вълна, за да не нападат вълци стадата.Празникът е известен и с обичая полазване (Летен полазник) - всички в къщата следят за първия влязъл в къщата - ако е богат, значи реколтата ще бъде добра.В Западна България се счита, че ако на Симеоновден е слънчево и топло, такова ще е времето и през януари следващата година. В Пиринско се гадае каква ще е зимата.Имен ден празнуват: Симеон, Симеона, Симон, Симона, Симо, Сима, Симана, Мона, Марта.", "date": "2019.09.01", "title": "Отбелязваме Симеоновден"}
{"url": "http://www.cross.bg/zaslyzhava-poritzanie-sram-1612250.html", "text": "/КРОСС/ \"Който не знае какво е срам, заслужава не само порицание, но и наказание\".Марк Тулий Цицерон", "date": "2019.09.01", "title": "Който не знае какво е срам, заслужава не само порицание"}
{"url": "http://www.cross.bg/godini-mesetz-godina-1612251.html", "text": "/КРОСС/ По каква причина бил установен този празник?Именно в този месец, когато водите на потопа започнали да намаляват, Ноевият ковчег се установил на Араратските планини.В този месец свети пророк Моисей слязъл от планината с лице, осияно от Божествената слава, и донесъл новите скрижали, на които бил написан законът, даден от Самия Господ.В този месец било започнато съоръжаването на Господнята Скиния сред стана на израилтяните.В този месец първосвещеникът, един-единствен път в годината, влизал в Светая Светих да принася служба, \"и то не без кръв... за себе си и за греховете на народа, сторени по незнание\".В този месец Божият народ, смирявайки с пост душите си и принасяйки на Господа жертва на всесъжение, приемал очистване от греховете си, извършени през годината.В този месец се извършило тържественото освещаване на великолепния храм Господен, построен от цар Соломон, и в този храм бил внесен Ковчегът на Завета.В този месец всички колена на Израилския народ отвсякъде се стичали в Иерусалим за празника, изпълнявайки Господнята заповед:От този месец започвало броенето на годините, отделно за всеки петдесет години.По времето, когато израилският народ влязъл в обетованата земя, Господ заповядал хората отделно да празнуват всяка петдесета година; и не само те да участват в празника, но и слугите и добитъкът им; даже самата земя, където се поселили израилтяните, било заповядано да се оставя да почива, да не се оре и засява, да не се събират нито класове, нито лозови, нито градински плодове: всичко това се предоставяло за храна на бедните, а също и на зверовете и птиците.За това в Моисеевите книги е написано следното:, и не обирайте посветените (на Бога) по нея, но . В тази петдесета година се опрощавали всички дългове на длъжниците, освобождавали се робите, и всеки човек внимателно следял себе си ­ да не прогневи Господа с някакъв грях и да не наскърби ближния си. Това била година на всеопрощаване и очистване от грехове.Този петдесетгодишен кръг, по повеление на Господа, се разделял на седем годишни седмици (тоест седем пъти по седем години) и всяка седма година се наричала събота или покой. За това чрез Моисей Господ дал следната наредба:  и ще умножа житата, но Всички тези години, в които Господ установил празнична почивка и за хората, и за земята, също започвали, по повеление на Господа, от месец септември.  ­ казал Господ ­ тоест през септември, тъй като септември е седмият месец, считано от март, първия месец от сътворението на света.Но годината започвала от първи септември не само по ветхозаветния, но и по езическия индиктион. За този индиктион се разказва следното.Когато Август, след като победил Антоний и Клеопатра, управляващи Египетската страна, и станал единовластен над цялата вселена, то, за по-удобно събиране на данъците от всички страни, той установил индиктион на петнадесет години. Този индиктион Август разделил на три периода от пет години, така че в продължение на целия индиктион три пъти, веднъж на всеки пет години, да се събират данъците.Този закон бил издаден най-вече за отдалечените области на държавата, в които ежегодното събиране на данъците било затруднено, тъй като събраните данъци и след пет години едва успявали да стигнат до столицата Рим. Всеки петгодишен период се наричал \"луструм\", тоест \"светло\", защото, давайки кесаревото Кесарю, хората в това време се отдавали на веселие и палели свещи.Народът не изнемогвал от данъците, защото те били неголеми и поносими, и се плащали доброволно. Индиктионът продължавал петнадесет години по следната причина.В първите пет години плащали данък с желязо и мед, които се използвали за изработване на мечове, копия, шлемове, щитове, брони и всякакво друго оръжие; във вторите пет години се събирал данък от сребро за заплата на войската; а в третите пет години в Рим донасяли злато за украсяване на идолите. Като завършели петнадесетгодишния кръг на индиктиона, започвали следващия и първата година от индиктиона наричали нова година.Този обичай бил установен от първи септември, защото именно на този ден била извоювана победа над Антоний и било провъзгласено единовластието на Август.", "date": "2019.09.01", "title": "Начало на Индикта - Църковна нова година"}
{"url": "http://www.cross.bg/voiina-stava-zapochva-1612252.html", "text": "/КРОСС/ - Григорий X е избран за римски папа. - Папа Урбан V издава указ за създаване на Краковската академия. - Казашкият атаман Ермак Тимофеевич започва военния си поход в Сибир. - Немският астроном Карл Лудвиг Хардинг открива третия астероид в Слънчевата система - 3 Юнона. - Френско-пруската война: В Битката при Седан Прусия постига решителна победа. - Съставено е петнадесетото правителство на България, начело със Стефан Стамболов. - В Бостън, Масачузетс е открито първото метро в Северна Америка. - Санкт Петербург сменя името си на Петроград. - Първа световна война: България обявява война на Румъния. - Франция създава Ливан, който е под френска протектура до 1946 г.- Голямото земетресение в Канто опустошава района на Токио в Япония, жертвите са над 140 000, а бездомните 2,5 милиона. - Албания е обявена за кралство и първи крал става Зог I. - Открит е изложбеният център Ърлс Корт Сентър в Лондон, Великобритания. - Втора световна война: Нацистка Германия напада Полша, с което започва войната. - В Париж се състои първият конгрес на Международната астрономическа федерация.- Създадена е израелската комунистическа партия Маки.- Водачът на Пражката пролет Александър Дубчек претърпява автомобилна катастрофа и по-късно умира през 1992 г. - След държавен преврат в Либия, полковник Муамар ал-Кадафи взима властта, която по-късно предава на Народни Комитети.- В Рейкявик, Исландия, американецът Боби Фишер побеждава руснака Борис Спаски и става световен шампион по шахмат. - Във Враца е открит газопроводът СССР-НРБ. - Американският космически кораб Пионер 11 става първият апарат, който посещава Сатурн, като минава покрай планетата на разстояние от 21 000 км. - Студената война: Военни изтребители на СССР свалят над остров Сахалин южнокорейски пътнически самолет Боинг-747, когато навлиза в съветското въздушно пространство; всичките 269 пътници на борда загиват.- Съвместна американско-френска експедиция локализира останките на Титаник. - Узбекистан обявява независимостта си от СССР. - 11 миньори загиват в мини Бобов дол вследствие на експлозия.- Ботев (Луковит) отново започва дейност. - Терористичен акт в Беслан: Въоръжени терористи взимат за заложници стотици ученици в руския град Беслан в Северна Осетия. ", "date": "2019.09.01", "title": "1 септември в историята"}
{"url": "http://www.cross.bg/temi-i-gosti-v-sytreshnite-blokove-na-televiziite-na-septemvri-1612278.html", "text": "/КРОСС/  - предаването е във ваканция Най-доброто от сезон 2019; Без пясъчници. Как ще растат децата ни? Климатична грешка. Ще изместят ли жегите есента? Световен отзвук: Българка опакова сграда във Виена; ", "date": "2019.09.01", "title": "Теми и гости в сутрешните блокове на телевизиите на 1 септември "}
{"url": "http://www.cross.bg/dimitrov-izpravya-chetvurtfinal-1612293.html", "text": "/КРОСС/ В търсене на своя първи четвъртфинал Григор Димитров се изправя пред четвъртото си изпитание на US Open. Българският тенисист излиза срещу 20-годишният австралиец Алекс Де Минор в един от най-интересните сблъсъци от осминафиналите в турнира. Димитров изравнява най-доброто си постижение в Ню Йорк (2014 и 2016) с участието на тази фаза, като никога в кариерата си не е играл на четвъртфинал.Срещата между двамата е втора от програмата на корт Grandstand и трябва да започне около 19.30 часа българско време. Преди това има мач на двойки.В България срещите от Големия шлем се излъчват в каналите на Eurosport.Дотук Димитров никога не е играл срещу 20-годишния Де Минор. Австралиецът стигна осминафиналите след успех над седмия в света Кей Нишикори, като това беше първата му победа над играч от топ 10. С достигането до четвърти кръг австралиецът записва и своя най-добър резултат в Шлема.За Димитров срещата е важна, като той продължава изкачването си след няколко трудни месеца. През годината българинът има само един четвъртфинал, като той дойде още в първия турнир за 2019 г. Бризбейн.\"Последните няколко месеца бяха трудни за мен. Радвам се, че съм тук и мога да разчитам на подкрепата на моя екип и приятелите ми. Благодаря на всички мои сънародници, днес видях много български знамена. Искам да продължа колкото се може по-напред. Знам на какво съм способен. Заради моменти като този всяко усилие и всяка болка си струват\", каза Димитров след успеха над Камил Майхжак от Полша.Други интересни срещи от програмата за неделния ден включват сблъсък между Роджър Федерер и Давид Гофен. Именно победителят от тази двойка ще срещне продължилия напред от Димитров и Де Минор.Серена Уилямс се изправя срещу Петра Мартич, а при мъжете има и друг голям сблъсък - Новак Джокович срещу Стан Вавринка.", "date": "2019.09.01", "title": "Григор Димитров се изправя пред поредното си изпитание на US Open"}
{"url": "http://www.cross.bg/vitamin-asperzhite-asperzhi-1612294.html", "text": "/КРОСС/ С какво тези зеленчуци са толкова полезни и защо е хубаво понякога да ги включвате в своето хранително меню? За всички ползи от консумацията на аспержи, научете сега:Съществуват : ,  и . Най-разпространените аспержи са зелените, белите са по-трудни за отглеждане, а лилавите са по-малки и с по-плодов вкус.Смята се, че за . Тяхното . В началото аспержите били , известни със своите полезни действия.Интересен факт е, че , когато зеленчуците трябвало да бъдат отнесени в Алпите и по този начин да се замразят за зимата. За говори , открита в започнали да отглеждат аспержите през , а  – около . Вкусните и питателни зеленчуци пък станали известни в .В тях се съдържат  като . Ето защо аспержите са , които човек може да консумира.Освен това те са известни със своите , заради които и са били използвани в медицината още преди векове.  Освен , аспержите помагат и при Важно е да споменем също така, че в аспержите , а (само 20 калории в пет стъбла). също са ограничени, а .", "date": "2019.09.01", "title": "Аспержите – тайно оръжие за добро здраве"}
{"url": "http://www.cross.bg/telegraf-vodeshti-chasa-1612292.html", "text": "/КРОСС/  - Беше им жал само за кучето; - Наследници на композитор изнудват дете на \"Пирин фолк\"; - Втори курс химиотерапия за Мила в Германия, след като касата отпусна € 35 000; - Премиерът: Ако бях от Варна, щях да търпя ГЕРБ, докато е готова „Хемус\"; - 300 000 бачкат на Съединението; - Клошар и тийнейджър се гаврят с момиченце; - Оперната прима Веселина Кацарова: По-добра съм като артист, отколкото като певица;  - Училището не е хотел; ", "date": "2019.09.01", "title": "Преглед на печата за 1 септември"}
{"url": "http://www.cross.bg/pozhar-suobshti-zagora-1612290.html", "text": "/КРОСС/ Няколко големи пожара пламнаха в събота следобед на територията на Старозагорска област.Единият голям пожар е в квартал „Лозенец” в Стара Загора. Там горят горски масиви. Заради огнената стихия е евакуиран дом \"Майка и дете\", за да се предпазят обитателите му от евентуално навлизане на пламъци в опасна близост до сградата. Заплашен е също така и новоизграден католически храм, съобщи Дарик.Директорът на Дома за медико-социални грижи за деца д-р Георги Узунов съобщи, че екипът на дома е реагирал изключително бързо и адекватно. Децата са в безопасност. Той уточни, че над 30 са пациентите със затруднено движение, които са били преместени заради опасността от избухналия пожар в района около дома .Община Стара Загора има готовност при опасност за децата те да бъдат преместени, съобщи д-р Антония Тодорова, началник отдел \"Здравеопазване и социални дейности\".Вторият голям пожар, при който има големи щети, е в село Тъжа, където почти напълно изгоря училището в селото. Тепърва ще се изясняват щетите.Пламъците още бушуват. На място има десетки пожарникари.", "date": "2019.09.01", "title": "Пожари в Старозагорско. Изгоря училище, евакуираха дом за социални грижи"}
