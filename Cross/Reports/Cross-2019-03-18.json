{"url": "http://www.cross.bg/zelen-ekstrakt-maznini-1599409.html", "text": "/КРОСС/ Учени от университета на Охайо установиха, че зеленият чай помага да се справим със затлъстяването и намалява броя на възпалителните биомаркери, съобщи сайтът MedicalXpress.В рамките на изследването специалисти преценили въздействието на 2-процентен екстракт от зелен чай върху организмите на мишки. Една група гризачи 8 седмици следвала хранителен режим с високо съдържание на мазнини, докато друга приемала нормална дажба храна. Всяка група била разделена на две части, едната от които приемала екстракт от зелен чай.Учените изследвали телесното тегло на гризачите, резистентността им към инсулина и други показатели, свързани с транслокацията на ендотоксин в кръвта, количеството мастна тъкан, състава на чревния микробиом и възпалителни процеси в стомашно-чревния тракт.Оказало се, че консумацията на зелен чай допринесла мишките, които следвали хранителен режим с голямо съдържание на мазнини, да са с 20 на сто по-малко нарастване на теглото си и с по-малка резистентност към инсулина в сравнение с гризачите, които не приели екстракт от зелен чай.Освен това зеленият чай възпрепятствал проникването на отделяния от някои бактерии ендотоксин в кръвта. Зеленият чай допринесъл също за подобряване здравето на чревния микробиом.", "date": "2019.03.18", "title": "Зеленият чай помага в борбата с диабета и затлъстяването"}
{"url": "http://www.cross.bg/bombardirovkite-vreme-nyama-1599404.html", "text": "/КРОСС/ Това каза в понеделник, 18 март, от сръбския президент Александър Вучич откривайки международната конференция „Двадесет години след бомбардировките на Югославия — уроци за европейската сигурност през 21 век”.»Статистиката показва, че през последните десетилетия захарът е убивал много повече хора, отколкото барутът, но Сърбия още дълго време няма да бъде страна с аналогична статистика- заявипрезидентът на Сърбия.В същото време сръбският лидер призова винаги да се анализира случващото се със студен ум, признавайки обаче, че е трудно да се сдържат емоциите, когато се знае колко деца са загинали по време на бомбардировките на НАТО.Александър Вучич отбеляза, че днес ситуацията в света е съвсем различна: биполярната система е заменена от многополюсна:“Ние не се отървахме от вековните основи на конфликта. Имаме своеобразно гето за сърбите и албанците и ситуацията няма да се промени, докато и сърбите, и албанците не осъзнаят, че самите те трябва да защитават бъдещето си. »", "date": "2019.03.18", "title": "„Двадесет години след бомбардировките на Югославия — уроци за европейската сигурност през 21 век”"}
{"url": "http://www.cross.bg/krim-godishnina-pytin-1599402.html", "text": "/КРОСС/ Руският президент Владимир Путин отбелязва днес петата годишнина от руската анексия на Крим от Украйна с визита на черноморския полуостров, предаде Асошиейтед прес.    Президентът на Русия присъства в Севастопол на пускането в пълна експлоатация на Балаклавската ТЕЦ, а по видеоконферентна връзка - и на пускането на Таврическата ТЕЦ и на подстанция в Таман.     Двете нови топлоелекроцентрали в Крим, които заработиха на пълни обороти, са част от усилията на Москва да осъвремени инфраструктурата на региона, предаде ТАСС. Първите енергоблокове на двете ТЕЦ влязоха в експлоатация през октомври миналата година.     Украйна спря енергоснабдяването на полуострова и блокира доставките на стоки за Крим през своя територия, след като Москва анексира региона през 2014 г., припомня АП.    Усилията на Русия за модернизация включваха също строителството на 19-километров мост над Керченския проток, свързващ Черно и Азовско море, който беше открит миналата година. Проектът на стойност 6,3 милиарда долара улесни връзките с Крим, който преди това зависеше от фериботна връзка, която често беше нарушавана от бури.    Русия анексира Крим през март 2014 г., след набързо организиран референдум, стъпка, която доведе до санкции на САЩ и ЕС.    По-късно днес Путин ще посети и Симферопол, където ще участва в празненства по случай 5-ата годишнина от анексията на Крим. Освен с представители на обществеността, руският президент ще се срещне и с Тиери Мариани - ръководител на делегацията от френски политици и председател на асоциацията \"Френско-руски диалог\". Той също е в Крим за тържествата по случай петата годишнина на \"Кримската пролет\", посочва ТАСС.    ", "date": "2019.03.18", "title": "Президентът Путин пристигна в Севастопол за тържествата за петата годишнина от анексията на Крим"}
{"url": "http://www.cross.bg/konstitytziya-turnovskata-subranie-1599408.html", "text": "/КРОСС/ Непоказвани досега артефакти, свързани с приемането преди 140 г. на Търновската конституция - портрети, книги, лични вещи на български политици от онова време, показва от днес Националният исторически музей. По повод кръглата годишнина музеят вади за пръв път от архивите си някои от експонатите.Луксозното издание на \"Алманах на българската конституция\" съдържа почти 1000 страници с 1200 портрета на дейци и държавници. Сборникът, публикуван през 1911г.,. съдържа и официални документи, свързани със създаването на Търновската конституция.Търновската конституция, чийто оригинал се съхранява в Централния държавен архив, е един от експонатите. Тя е поставена в червена кожена подвързия с надпис: \"Конституция на българското княжество\".Посетителите ще имат възможността да видят оригинални снимки на народните представители в Учредителното събрание от 1879г. Ще бъдат показани някои лични вещи - сребърните чаша и кутия на Драган Цанков и поставката за писма на Петко Каравелов - водачи на либералите в Учредителното събрание.Дневниците на Учредителното събрание от 1890г., по които авторът Симеон Радев написва произведението \"Строители на съвременна България\", и посребреният медал с лика на Антим I също са част от експозицията.Експонатите могат да се разглеждат от 18-ти март през работното време на музея (9.00-17.30ч.). Таксата за вход е 10 лв. за възрастни и 1 лв. за ученици и студенти.", "date": "2019.03.18", "title": "За 140 г. от Търновската конституция историческият музей отваря архивите си"}
{"url": "http://www.cross.bg/maybash-bude-ato-1599411.html", "text": "/КРОСС/ Koмпaниятa Меrсеdеѕ-Мауbасh плaниpa дa пpeдcтaви пъpвия cи cepиeн ĸpocoyвъp дo ĸpaя нa 2019 гoдинa.Oчaĸвa ce пpeмиepaтa нa aвтoмoбилa Мауbасh GLЅ дa ce пpoвeдe нa cпeциaлнo cъбитиe в Kитaй. Toвa пишe Аutоmоtіvе Nеwѕ, ĸaтo ce пoзoвaвa нa Дитмap Eĸcлep, пpeзидeнт и глaвeн изпълнитeлeн диpeĸтop нa Меrсеdеѕ-Веnz UЅА.Πpoдaжбитe нa aвтoмoбили тpябвa дa зaпoчнaт в нaчaлoтo нa cлeдвaщaтa гoдинa. Ocнoвнитe мy ĸoнĸypeнти нa пaзapa щe бъдaт лyĸcoзнитe ЅUV мoдeли Веntlеу Веntауgа и Rоllѕ-Rоусе Сullіnаn. Πpoизвoдcтвoтo нa нoвия мoдeл щe бъдe opгaнизиpaнo в зaвoдa в щaтa Aлaбaмa. Ceгa тaм ce пpoизвeждaт мoдeлитe GLЅ, GLЕ и GLЕ Соuре.Oчaĸвa ce цeнaтa нa ĸpocoyвъpa дa бъдe oĸoлo $200 000. Taĸa нoвият Мауbасh щe бъдe eдин oт нaй-cĸъпитe aвтoмoбили, пpaвeни няĸoгa в CAЩ и цялa Ceвepнa Aмepиĸa.Aвтoмoбилът щe бъдe изгpaдeн възocнoвa нa тpeтoтo пoĸoлeниe нa ĸpocoyвъpa GLЅ. Toй щe бъдe oбopyдвaн c бeнзинoв двигaтeл V6 c мoщнocт 560 ĸoнcĸи cили, c aвтoмaтичнa тpaнcмиcия и зaдвижвaнe нa вcичĸи ĸoлeлa. Bcичĸи дpyги тexничecĸи xapaĸтepиcтиĸи нa мoдeлa ce пaзят в тaйнa.Mинaлaтa гoдинa Меrсеdеѕ-Мауbасh пpeдcтaви нoвия cи ĸoнцeптyaлeн ĸpocoyвъp, нapeчea Vіѕіоn Меrсеdеѕ-Мауbасh Ultіmаtе Luхurу. Aвтoмoбилът пoлyчи чeтиpи eлeĸтpичecĸи мoтopa, ĸoитo въpтят вcяĸo oт ĸoлeлaтa. Oбщaтa мoщнocт нa cилoвия aгpeгaт e 750 ĸoнcĸи cили. Mнoгo peшeния, дeмoнcтpиpaни в тoзи пpoтoтип, щe пpилжoжeни в бъдeщe вepcия нa Мауbасh вepcия GLЅ.Koмпaниятa Мауbасh e ocнoвaнa пpeз 1909 г. и cъщecтвyвa дo 50-тe гoдини нa минaлия вeĸ ĸaтo пpoизвoдитeл нa cyпep лyĸcoзни aвтoмoбили. Mapĸaтa e възpoдeнa oт Меrсеdеѕ-Веnz пpeз 2002 г. и e cпpянa пpeз 2012 г. пopaди изĸлючитeлнo ниcĸитe oбeми нa пpoдaжби. Πpeз 2014 г. Меrсеdеѕ-Веnz peши дa ce въpнe нa пaзapa Мауbасh ĸaтo пoдмapĸa, пoд ĸoятo ĸoмпaниятa пpoдaвa Ѕ-Сlаѕѕ ceдaни в дългa вepcия и въpxoвнo нивo нa изпълнeниe. ", "date": "2019.03.18", "title": "Серийният кросоувър Maybach излиза на пазара с цена $200 000"}
{"url": "http://www.cross.bg/trydovi-knizhki-minalata-1599403.html", "text": "/КРОСС/ Социалният министър Бисер Петков обяви, че започва проверка по сигнала за издаване на нерегламентирани трудови книжки с фалшиви формуляри. Това съобщи БНР.Той беше подаден от президента на Конфедерация на труда «Подкрепа» Димитър Манолов миналата седмица. Министър Петков обясни:Предстои да се провери доколко договорът на министерството обвързва само една фирма като оторизирана да издава и да разпечатва трудови книжки.", "date": "2019.03.18", "title": " Проверка по сигнала за издаване на нерегламентирани трудови книжки"}
{"url": "http://www.cross.bg/nato-filma-rysiya-1599405.html", "text": "/КРОСС/ Трейлър на филма «Балканска линия» (2019): съвместна руско-сръбска продукция, отбелязваща 20-годишнината от атаката на НАТО срещу Югославия.Патриотичната драма на Андрей Волгин разкрива историята за гигантския 600-километровия марш на руски десантен батальон от Босна до военното летище на Косово и за предшестващата го операция на руските спецчасти, превзели важния за НАТО терен.Според историците това събитие е най-опасното изостряне на отношенията между Русия и Запада от времената на на Карибската криза. Макар и руският план да претърпява неуспех, XX в. можеше да завърши с избухването на световна война.Във филма участват Гоша Куценко, Милош Бикович, Антон Пампушни, Гойко Митич, Милена Радулович и други известни актьори.\"Балканска линия\" е осъществен с държавната подкрепа на министерствата на културата на Русия и Сърбия. Филмът ще се появи по кината през 2019 година казва сайта . ", "date": "2019.03.18", "title": " «Балканска линия» - продукция, отбелязваща 20-годишнината от атаката на НАТО срещу Югославия"}
{"url": "http://www.cross.bg/rekord-gradysa-temperatyren-1599406.html", "text": "/КРОСС/ Втори температурен рекорд за датата 18 март е регистриран в 17.00 часа в Силистра - 27.8 градуса, съобщиха от Метеорологичната обсерватория в града. Първият рекорд беше измерен в 14.11 часа - 27.1 градуса. Досегашният температурен рекорд за тази дата е бил 23.8 градуса, измерен през 2012 година. ...", "date": "2019.03.18", "title": "Втори температурен рекорд на 18 март е регистриран в Силистра"}
{"url": "http://www.cross.bg/listata-stanishev-sergeii-1599407.html", "text": "/КРОСС/ Лидерът на БСП Корнелия Нинова обяви днес, че Националният съвет на партията ще реши в началото на април дали президентът на Партията на европейските социалисти (ПЕС) Сергей Станишев ще бъде в листата с кандидати за евродепутати и на кое място. Коментарът й бе в отговор на въпроси на журналисти.В неделя след четири часа дебати и тайно гласуване Националният съвет на БСП избра журналиста и депутат Елена Йончева за водач на листата с кандидати за евродепутати за изборите през май. За Йончева са гласували 95 от участниците в закрития пленум, а за другия претендент Сергей Станишев - 75.Резултатът може да се тълкува като преброяване на подкрепата за най-тясното ръководство и за вътрешната опозиция в БСП, а разликата се оказа малка, коментираха социалисти. Мотивът на партийния лидер Корнелия Нинова и Изпълнителното бюро на БСП да издигнат непартиен кандидат за водаческото място е желанието да разширят подкрепата на предстоящите избори. Йончева е лансирана като \"борец срещу корупцията\".По неофициална информация Сергей Станишев е бил издигнат на 87% от местата, а зад кандидатурата му седят някои от ключовите преди лица на БСП като Георги Гергов, Михаил Миков - предишен лидер на лявата партия, Димитър Дъбов, Георги Пирински, Ангел Найденов и Атанас Мерджанов.Окончателната подредба на листата трябва да е готова на 6 април. На избираеми места се очаква да бъдат Деница Златева, Петър Курумбашев, Момчил Неков, проф. Иво Христов и Румен Гечев. В листата ще участват и депутатите Петър Витанов и Димитър Данчев.", "date": "2019.03.18", "title": "Дали Станишев ще бъде в евролистата ще реши пленумът на БСП, обяви Нинова"}
{"url": "http://www.cross.bg/ppevozvach-arlne-natzionalen-1599410.html", "text": "/КРОСС/ Haциoнaлният пpeвoзвaч Аіr Аlbаnіа щe пycнe пъpвия cи пoлeт дo ĸpaя нa тoзи мeceц, cъoбщи миниcтъpът нa инфpacтpyĸтypaтa, цитиpaн oт ЅееNеwѕ.Koмпaниятa e изпълнилa вcичĸи изиcĸвaния зa тecтoвe, тpeниpoвĸa и лицeнзи. Haдeждитe нa пpaвитeлcтвoтo ca, чe aвиoĸoмпaниятa щe yвeличи ĸoнĸypeнциятa нa пaзapa и щe пoнижи цeнитe зa aлбaнcĸитe гpaждaни.Mинaлият мeceц инфpacтpyĸтypнoтo миниcтepcтвo пoдпиca финaнcoвo cпopaзyмeни c Тurkіѕh Аіrlіnеѕ и aлбaнcĸaтa ĸoмпaния МDN Іnvеѕtmеnt зa cъздaвaнeтo нa aлбaнcĸи нaциoнaлeн пpeвoзвaч, пocoчи пpeмиepът Eди Paмa.Kъм мoмeнтa ĸoмпaниятa имa eдин caмoлeт Аіrbuѕ 319, ĸaтo ce плaниpa пopъчĸaтa нa дpyги двa А320.Πpeз ceптeмвpи пpaвитeлcтвoтo oдoбpи пapтньopcтвoтo. Дъpжaвният дocтaвчиĸ нa aвиoнaвигaциoнни ycлyги Аlbсоntrоl и мecтнaтa МDN щe дъpжaт дял oт 51%, a Тurkіѕh Аіrlіnеѕ ocтaнaлитe.Аіr Аlbаnіа щe изпълнявa пoлeти дo Cĸoпиe, Πpищинa, Πoдгopицa, Capaeвo и Зaгpeб, ĸaĸтo и дo Зaпaднa Eвpoпa.Аlbаnіаn Аіrlіnеѕ, ĸoятo имaшe poлятa нa нaциoнaлeн пpeвoзвaч, бe зaĸpитa пpeз 2011 г. ", "date": "2019.03.18", "title": "Hoвият нaциoнaлeн пpeвoзвaч нa Aлбaния пpaви пъpвия cи пoлeт дo ĸpaя нa мeceцa"}
{"url": "http://www.cross.bg/surtzeto-spirane-vnezapno-1599392.html", "text": "/КРОСС/ Лекарствени препарати за понижаване на кръвното налягане и срещу стенокардия могат да доведат до внезапно спиране фунционирането на сърцето, съобщи Юрик алърт, позовавайки се на съобщение на Европейското дружество по кардиология.Става въпрос за лекарства, съдържащи нифедипин. В съобщението се отбелязва, че високите дози от това съединение увеличават риска от камерна фибрилация.Нифедипин и амлодипин често се предписват от кардиолози, а изборът на лекарството в редица случаи зависи от предпочитанията и опита на лекаря, поясниха авторите на изследването.Двата препарата обикновено са смятани за еднакво ефикасни и безвредни, като нито един от тях не е свързан с внезапно спиране функционирането на сърцето.Резултатите от изследването навеждат на мисълта, че високите дози нифедипин могат да увеличат риска от внезапно спиране функционирането на сърцето вследствие на фатална сърдечна аритмия, за разлика от амлодипин.", "date": "2019.03.18", "title": "Лекарства за понижаване на кръвното налягане може да са опасно за сърцето"}
{"url": "http://www.cross.bg/voda-predi-dori-1599396.html", "text": "/КРОСС/ Със сигурност знаете колко важно е да миете плодовете и зеленчуците и едва ли влагате излишни мисли, докато ги поставяте под водната струя. Някои от тях обаче се нуждаят от по-специфично измиване, тъй като лесно задържат бактерии и паразитни организми дори след като през тях е минала вода.Те са много лесни за употреба и макар да не са толкова полезни, колкото пресните, пак имат своите ползи. Проблемът е, че повечето хора се подлъгват по заледения слой върху тях и директно ги слагат при останалите съставки. Бактериите по тях обаче трябва да се отмият предварително, дори да ги подлагате на топлинна обработка след това.Свинската тения е често срещан паразит в растения, по зеленчуци като зеле, броколи и карфиол. Затова е важно да измивате тези зеленчуци много старателно преди консумация. Правилният начин да се измие зелето е да се премахнат горните два слоя, да се нареже фино и да се натопи във вода с малко оцет за няколко минути. Изплакнете зелето с чиста вода след това. Ако приготвяте карфиол, трябва да почистите всяко местенце, след като го разделите на парчета.Измиването на риба/пиле преди готвене е задължителна стъпка. Изненадващото за вас вероятно е, че ако поставите пилето/рибата под течащата вода на мивката, може да разпространите бактериите из кухнята си. Най-добрият начин е да изкиснете или залеете с вряща вода, която гарантирано убива всичко вредно. Не забравяйте да измиете внимателно ножа, дъската за рязане и ръцете си, след като нарежете пилето.Повечето плодове, дори български – са пръскани с пестициди. Ябълките, които заливат пазара целогодишно също! За да избегнете досега на организма с вредни химикали, накиснете ябълката във вода със сода за хляб за 12 минути преди консумация.Разделете листовете маруля и накиснете във вода за няколко минутки. После ги минете още веднъж през течаща вода.", "date": "2019.03.18", "title": "5 храни, които трябва да миете специфично"}
{"url": "http://www.cross.bg/kilograma-plastmasa-murtuv-1599398.html", "text": "/КРОСС/ 40 килограма пластмаса бяха открити в стомаха на мъртъв кит, който е бил изхвърлен от морето на бряг във Филипините, съобщава Би Би Си. Морското животно е било открито по-рано този месец на изток от Давао Сити и след това изследвано от служители на музей „D’Bone“.От стомаха на кита са били извадени общо 40 килограма пластмасови опаковки., коментира директорът на музея Даръл Блачли.Според различни изследвания изхвърлянето на пластмасови продукти за еднократна употреба е сериозен проблем в някои страни в Източна Азия.Според изследване от 2015-та година Китай, Индонезия, Филипините, Виетнам и Тайланд са отговорни за 60 процента от пластмасовите отпадъци, които се озовават в световния океан. През юни миналата година в Тайланд бе открит мъртъв кит, погълнал 80 найлонови торби.", "date": "2019.03.18", "title": "Откриха 40 килограма пластмаса в мъртъв кит"}
{"url": "http://www.cross.bg/ytreht-holandskiya-intzidenta-1599397.html", "text": "/КРОСС/ Трима са убитите и 9 ранените приТова съобщи кметът на града.За момента няма .Официалните лица твърдят, че търсят 37-годишен мъж, роден в Турция, на име Гокман Танис. В момента се провежда операция в жилищна сграда близо до инцидента.В Туитър те публикуваха кадър като камера за видеонаблюдение на трамвая.Тя е придружена с надпис „не се приближавай.“ Полицията предупреди, че той е изключително опасен и ако хората го видят да не го доближават, но да съобщят за него.Снимката е направена около  10:41часа  – около четири минути преди инцидента стрелбата в трамвая на площад 24 Октомври.В цяла Холандия са засилени мерките за сигурност на правителствените учреждения, железопътните гари, самолетите и джамиите. Затворени са всички пътища, по които се стига в Утрехт. Властите на града наредиха училищата да не пускат децата навън, затворен е градският университет.Заради днешното нападение холандските политически партии преустановиха кампаниите за насрочените за сряда провинциални избори, които ще определят състава на горната камара на холандския парламент.", "date": "2019.03.18", "title": "Трима убити и девет ранени след стрелбата в Утрехт"}
{"url": "http://www.cross.bg/ytreht-nyama-intzidenta-1599395.html", "text": "/КРОСС/ Към 13:30 ч. българско време посолството на София в Хага не разполагало с информация за пострадали български граждани при атаката в холандския град Утрехт.Това съобщи Министерството на външните работи на страницата си във \"Фейсбук\".\"Посолството на България в Холандия следи развитието на ситуацията след инцидента в град Утрехт, при който неизвестен засега извършител откри стрелба в трамвай,\" продължава публикацията.\"Потвърдено е за един загинал, но няма точни данни за броя на ранените,\" се казва още в съобщението, макар към 15:10 ч. българско време да няма официални изявления на полицията или други холандски институции за броя убити при атаката.\"Холандските власти са отцепили района на площада, където е станал инцидента, като призовават гражданите да се въздържат от движение в района, за да позволят по-лесното достигане на медицинските екипи. Трамвайният транспорт също е временно спрян. В провинция Утрехт е въведена най-високата степен на заплаха 5 като до момента в цялата страната важеше степен 4.\"", "date": "2019.03.18", "title": "Засега няма информация за пострадали българи в Утрехт"}
{"url": "http://www.cross.bg/nosove-suznatelno-otchypeni-1599393.html", "text": "/КРОСС/ Повечето древноегипетски статуи са с отчупени носове, защото крадците съзнателно са ги повреждали, за да попречат на душите на мъртъвците да им отмъстят, съобщи в. \"Дейли мейл\".Макар и стърчащият нос да изглежда уязвим, Едуард Блийбър от Бруклинския музей, който е посветил изследване на темата, е убеден, че това не е случайно. Според него счупването на носа е \"съзнателно разрушаване\".За древните египтяни статуите са били \"съд\", който е съхранявал душата на изобразения човек. Вандалите са вярвали, че като отчупят нещо от нея, ще намалят силата му, както и че повредената част вече няма да може да функционира. Ако бъде счупен носът, статуята няма да може да диша.Древноегипетски статуи без носове са включени в подготвената от Блийбърг изложба в музея на фондацията за изкуства \"Пулицър\" в Сейнт Луис.", "date": "2019.03.18", "title": "Разкриха защо повечето древноегипетски статуи са с отчупени носове"}
{"url": "http://www.cross.bg/zemedelska-partiya-ninova-1599394.html", "text": "/КРОСС/ „Днес проведохме среща с Българска земеделска партия – това е поредната ни среща с извънпарламентарни партии и граждански сдружения, в желанието ни да съберем повече подкрепа в общ фронт за гарантиране на честни избори”, това заяви председателят на БСП Корнелия Нинова по време на на пресконференция на „Позитано 20”.По думите й по време на разговора са били обсъдени позициите на двете страни за промяната на изборните правила, като те имат съвпадение по тях.„Имаме опасения от фалшификация и подмяна на вота, но имаме и решимост с общи възможности да противодействаме, за да гарантираме свободен, честен и почтен избор”, коментира Нинова.Председателят на БСП използва случая, за да призове българските граждани да гласуват за когото те предпочитат, но да упражнят демократичното си право на глас. „Тези разговори прерастват в разговори за политики. Българската земеделска партия представлява малки, средни, дребни земеделски производители. Днес обсъждахме как с общи усилия можем да защитим техните права – не само тук, но и с оглед на предстоящите европейски избори”, заяви Нинова.„Искаме да гарантираме равнопоставеност на българския дребен земеделски производител със земеделските производители на другите европейски държави”, добави тя. По думите й е била обсъдена и програмата на БСП за развитие на земеделието, която се подкрепя от Българска земеделска партия. От своя страна, от Българската земеделска партия благодариха за срещата и разискваните политики в сектор земеделие, Изборния кодекс и предстоящите избори.„Обсъдихме в нашия Управителен съвет отношението на БСП към българското земеделие и общите ни политики, които съвпадат в посока европейско и българско земеделие. Затова решихме да работим заедно по този процес”, коментира председателят на партията д-р Пейчо Касъров. Той смята, че трябват гаранции правото на избор да не бъде опорочавано.", "date": "2019.03.18", "title": "Корнелия Нинова: Имаме опасения от фалшификации, но и решимост да гарантираме свободен и честен избор"}
{"url": "http://www.cross.bg/huawei-rheinland-mate-1599399.html", "text": "/КРОСС/ Huawei Mate X получи първия в света 5G CE сертификат на TÜV Rheinland, който свидетелства, че сгъваемият смартфон на глобалния бранд е преминал успешно всички тестове и вече официално е първият 5G смартфон, одобрен от регулаторния орган на Европейския съюз.Брус Лий, вицепрезидент на отдел „Handset Business\" в Huawei Consumer Business Group, сподели на церемонията по награждаването, че: „5G технологиите и продуктите, работещи с тях, са много по-комплексни в сравнение с тези от предходните поколения. 5G сертифицирането се базира на непрекъснат прогрес, така че да се оценяват 5G смартфони в момента е напълно ново предизвикателство. Чрез ценното партньорство между екипите на Huawei и TÜV Rheinland успяхме да направим голяма крачка напред в тази посока. В бъдеще ще продължим да работим заедно по отношение на сертифициране на нови комуникационни технологии и осъществяване на по-подробни изследвания в областта на 5G\".Щефан Кишка, президент на IoT отдела на TÜV Rheinland, добави: „Радвам се, че нашата организация стана свидетел на глобалния възход на Huawei в областта на 5G, тъй като това е много вълнуваща сфера както за потребителите, така и за производителите. От много години TÜV Rheinland работи неуморно за развитието на безжичните комуникационни технологии очакваме с оптимизъм бъдещата ни съвместна работа с Huawei, за да можем заедно да създадем новата 5G ера“.В качеството си на първия 5G смартфон Huawei Mate X притежава най-развитите технологии на глобалния бранд. Mate X е захранван от едночиповата система Balong 5000, която е първата в света многофункционална 5G едночипова система със 7-нанометров процесор, благодарение на който системата може да поддържа 2G, 3G, 4G и 5G само с един чип. В допълнение на това в корпуса на Mate X са вградени четири типа иновативни 5G антени, благодарение на които 5G сигналът е бърз, силен и устойчив. Тези нововъведения правят Huawei Mate X напълно готов за масовата употреба на 5G връзката от страна на потребителите по целия свят.От своя страна TÜV Rheinland отговаря за целия процес на сертифицирането на 5G смартфоните на Huawei. CE сертификатът е необходимо изискване за внасянето и продажбата на 5G продукти на територията на Европейския съюз.Престижният сетификат е огромно признание за всяка компания, желаеща да се реализира на европейския пазар.Полуачването на първия в света 5G CE сертификат, присъден на смартфон, е солидна основа за бъдещото масово разпространение на 5G услугите на пазара на смартфони и за пореден път затвърждава позицията на Huawei като глобален лидер в развитието на 5G.", "date": "2019.03.18", "title": "Huawei Mate X получи първия в света 5G CE сертификат на TÜV Rheinland"}
{"url": "http://www.cross.bg/zhelyazkov-rosen-predi-1599400.html", "text": "/КРОСС/ Министърът на транспорта, информационните технологии и съобщенията Росен Желязков се срещна с представители на автомобилния бранш. Той представи актуална информация, свързана с Пакета за мобилност I, преди предстоящото заседание на Европейския парламент, на 27 март 2019 г.Росен Желязков изтъкна, че според публикуваната проекто-програма на 20 март предстои да бъде проведено заседание на Председателския съвет, на което ще бъде одобрен финален проект на дневен ред за пленарната сесия.„Мненията на отделните политически семейства са разнопосочни и поради това е рано да се правят заключения дали Пакетът за мобилност I ще влезе в пленарна зала преди края на политическия живот на този европарламент“, заяви министър Росен Желязков. По думите му част от настроенията на европейските депутати са Пакетът да мине гласуване в пленарна зала на всяка цена, независимо от последиците, а другата позиция, която се подкрепя и от нашата страна, е за разглеждане на текстовете от следващия парламент. Министърът увери превозвачите, че от българска страна се предприемат всички необходими процедури и по същество действия за отстояване на заявената до момента позиция. Желязков подчерта, че постоянният диалог между Министерството на транспорта, информационните технологии и съобщенията и представителите на българските превозвачи продължава.", "date": "2019.03.18", "title": "Министър Росен Желязков обсъди с превозвачите Пакета за мобилност I преди заседанието на ЕП"}
{"url": "http://www.cross.bg/informatziya-planiral-stanalo-1599401.html", "text": "/КРОСС/ Екстремист, който планирал атентати в Париж и на територията на България, е бил арестуван от френските власти, съобщава онлайн изданието на „Фигаро”, като цитира и информация на „Франс прес”, предаде bTV.Задържането е станало случайно в нощта на неделя срещу понеделник. Издирваният с Европейска заповед за арест пътувал в автомобил с видимо пиян шофьор, който бил спрян за полицейска проверка. Когато униформените проверили данните на двамата пътници в колата, станало ясно, че единият е именно търсеният екстремист.По информация във френски медии, става дума за човек, който е бил следен от службите заради данни, че се е радикализирал. Води се разследване за участието му в „престъпна дейност, изразяваща се в подготовката на терористични актове”.За момента няма повече информация за разкритите му планове.", "date": "2019.03.18", "title": "Във Франция задържаха терорист, планирал атака в България"}
{"url": "http://www.cross.bg/lyubimtzi-domashni-grobishte-1599386.html", "text": "/КРОСС/ В събота, 16 март, на един от най-престижните световни кинофестивали South by Southwest (SXSW) се състоя световната премиера на Гробище за домашни любимци.Екранизацията на едноименния бестселър от автора на То Стивън Кинг предстои да смрази кръвта на българските кинозрители на 5 април.Звезди, критици и обикновени зрители, които имаха възможност да присъстват на събитието в Остин, Тексас, определиха Гробище за домашни любимци за една от най-добрите адаптации по произведение на Краля на ужаса.Смразяващ, изключително напрегнат, пълен с изненади и със страхотна актьорска игра, където ярко се откроява младата Жуте Лорънс, са само част от суперлативите, които получи филмът.Сред гостите на премиерата беше и творческият екип на филма в лицето на актьорите Джейсън Кларк, Ейми Саймец, Жуте Лорънс, Алиса Брук Левин и малките близнаци Хюго и Лукас Лавоа, режисьорите Денис Уидмайър и Кевин Кьолш и продуцентите Лоренцо ди Бонавентура, Марк Варадиан и Стивън Шнайдър.Гробище за домашни любимци разказва за ужаса на едно семейство, което научава, че понякога смъртта е за предпочитане. Д-р Луис Крийд (Джейсън Кларк), заедно със съпругата си Рейчъл (Ейми Саймец) и двете им малки деца, се мести от Бостън в красива стара къща в провинциален Мейн. Когато в семейството се случва трагедия, Луис разбира колко далеч е склонен да стигне човек, за да задържи смъртта далеч от най-близките си. Отчаянието завлича съкрушения баща надолу по саморазрушителна спирала. В края на която лежи мистериозно древно гробище със свръхестествената сила да връща живот от отвъдното. Но цената за това ще се окаже ужасяваща.Режисьори на Гробище за домашни любимци са Денис Уидмайър и Кевин Кьолш (Starry Eyes). Филмът е по идея на Мат Гройнбърг, а сценарият е на Джеф Бюлер по едноименния роман на Стивън Кинг. Продуценти са Лоренцо ди Бонавентура, Марк Варадиан и Стивън Шнайдър. Ще посетим Гробище за домашни любимци само в кината от 5 април 2019 г.", "date": "2019.03.18", "title": "Световната премиера на \"Гробище за домашни любимци\" смрази посетителите на кинофестивала SWSX в Остин, Тексас"}
{"url": "http://www.cross.bg/lokomotiv-gara-vidinskata-1599382.html", "text": "/КРОСС/ Гасиха локомотив на видинската гара. В 10:02 часа на тел.112 е получен сигнал за горящ локомотив на жп линията на видинската гара. Локомотивът бил част от композиция с цистерни, съобщиха от ОД на МВР-Видин.Два екипа на пожарната във Видин са установили, че са горели въглеродни частици в ауспух на дизеловия локомотив. При опит на машиниста да стартира повторно двигателя, въглеродни частици отново се запалили. Няма нанесени щети по локомотива и цистерните.", "date": "2019.03.18", "title": "Гасиха локомотив на видинската гара"}
{"url": "http://www.cross.bg/tramvaya-politziyata-stanal-1599389.html", "text": "/КРОСС/ Няколко души са ранени, след като мъж стреля в трамвай в холандския град Утрехт, съобщи полицията.Не е известно дали има загинали, някои медии пишат, че поне един човек е убит. Предполагаемият извършител още се издирва, служителите на реда допуска,т че може да е избягал с кола.Полицията на Утрехт съобщи в \"Туитър\", че при разследването се има предвид и възможен терористичен мотив. По-късно правителствена агенция, цитиран от \"Ройтерс\", обяви, че нивото на терористична заплаха в западната холандска провинция ще бъде повишено до най-високото възможно.Мотивите не са известни, но премиерът Марк Рюте обяви, че вече е свикана \"кризисна среща\" на правителството, а местни издания твърдят, че и антерористичното звено към полицията провежда такава среща. Властите са помолили училищата да държат вратите си затворени.Площад близо до спирка на трамвая е отцепен от полицията, според която инцидентът е станал в центъра на града. Спешни медицински екипи са пристигнали на мястото на инцидента, станал в 11:45 ч. българско време.Белгийската BFMTV съобщи, че атаката е станала в трамвая, а не е стреляно отвън, както се смяташе първоначално. Това написа и журналист от местен вестник, който е на мястото на събитието.За местната телевизия RTV Utrecht свидетели казват, че са видели жена да лежи на земята, а няколко мъже са избягали.Свидетел, цитиран от NU.nl, разказва, че мъж \"яростно\" е открил огън в трамвая.\n\t\t\t\t\t", "date": "2019.03.18", "title": "Мъж стреля в трамвай в Утрехт, има ранени (ВИДЕО)"}
{"url": "http://www.cross.bg/kushtata-bili-dokymenti-1599383.html", "text": "/КРОСС/ Новооткрити документи и книга с молитви от времето, когато Винсент ван Гог живее в южен Лондон, ще дадат нова светлина за ключови месеци от живота на художника, разказва \"Гардиън\".Смачканите книжа и памфлет с молитви и химни от 1867 г. са били открити скрити под дъските на пода и между дървени трупи на тавана в къщата на \"Хакфорд Роуд\" 87 близо до Брикстън, където художникът живее повече от година от май 1873 г. Скривалището бе открито по време на ремонтни дейности, започнали по-рано тази година, обяснява специалистът по Ван Гог и разследващ журналист на Art Newspaper Мартин Бейли.Документите, някои от които се обработват от арт реставратори, се отнасят до значим период от емоционалния и духовен живот на холандския творец. Докато живее на \"Хакфорд Роуд\", той работи като търговец на изкуство в галерия в Ковънт Гардън. Смята се, че в този период той се влюбва в Юджийн Лойър - 19-годишната дъщеря на хазяйката си.По това време той вероятно става и отдаден християнин. Религиозният памфлет е публикуван от компания, помещаваща се на същата улица, на която Ван Гог работи, така че може да е бил четен както от него, така и от неговата хазяйка Урсула Лойър.\"Това е интригуващо разкритие за времето на Ван Гог в Брикстън\", смята Бейли, който е един от кураторите на изложбата в \"Тейт Бритън\" със заглавие \"Ван Гог и Британия\", която се открива на 27 март. В нея ще бъде включена реплика на фасадата на къщата на \"Хакфорд Роуд\".Два от откритите документи представляват застрахователни полици на името на Лойър и са от времето на престоя на Ван Гог в къщата. Оценена на 100 паунда тогава, къщата на номер 87 е застрахована срещу пожар. Един от строителните работници открил късове хартия, нарисувани с акварелни цветя, вероятно от Юджийн. Те били скрити под дъските на пода в стаята на последния етаж, в която спял художникът. Заедно с тях имало и няколко други доста вехти документи, които все още не са проучени.Фактът, че цял вързоп документи са били скрити в пода, предполага, че те са били важни и са били поставени там с цел да бъдат запазени, пише още Бейли в Art Newspaper.Къщата е идентифицирана за пръв път през 1971 г. от любопитен пощальон. По време на дълга стачка на пощите Пол Чалкрофт използвал свободното си време, за да открие кой точно номер на улицата преди е бил собственост на г-жа Лойър.Бившият цигулар Жиан (Джеймс) Уанг и съпругата му Алис Чайлдс купуват триетажната къща на търг през 2012 г. и сега почти са завършили нейния ремонт. Те възнамеряват да превърнат къщата в творческа база за китайски посетители. Бейли смята, че е много подходящо, че къщата сега ще подслонява художници от Китай.\"", "date": "2019.03.18", "title": "Новооктирити документи разкриват детайли от лондонския период на Ван Гог"}
{"url": "http://www.cross.bg/madyro-podadat-dluzhnostta-1599384.html", "text": "/КРОСС/ Президентът на Венецуела Николас Мадуро призова своите министри да подадат оставка за преструктуриране на кабинета. За това съобщи в неделя изпълняващият длъжността вицепрезидент Делси Родригес в Twitter.\"Президентът Николас Мадуро се обръща към всички в изпълнителната власт с молба да подадат оставка с цел на дълбоко преструктуриране на дейността на боливийско правителство\", написа тя.Родригес допълни, че целта на рестрикцията е да \"Защити Родината на (Симон) Боливар и (Уго) Чавес от всяка заплаха\".На 23 януари лидерът на венецуелската опозиция Хуан Гуайдо, чието назначение на поста говорител на парламента бе анулирано два дни по-рано от Върховния съд, се обяви за изпълняващ длъжността президент.В същия ден САЩ го признаха за президент, към него се присъединиха и участници от Групата на Лима (за изключение на Мексико), Организацията на американската страна и редица други страни.Президентът на Венецуела Николас Мадуро определи случващото се като опит за преврат и заяви за разрив на дипломатическите отношения със САЩ. В подкрепа на Мадуро се обявиха Русия, Беларус, Боливия, Иран, Китай Куба, Никарагуа, Салвадор, Сирия и Турция.", "date": "2019.03.18", "title": "Мадуро призова министрите си да подадат оставка"}
{"url": "http://www.cross.bg/zhelyazkov-ministur-tarifite-1599385.html", "text": "/КРОСС/ Въздействието на Брекзит върху роуминг тарифите, обсъдиха на среща днес министърът на транспорта, информационните технологии и съобщенията Росен Желязков и министърът на общинското развитие, природните ресурси и развитието на цифровите технологии на Ирландия Шон Кани.Вярвам, че ще бъдат намерени правилните решения за всички, както беше направено с двустранните споразумения за намаляване на тарифите между операторите от държавите на Западните Балкани, каза българският министър.Той припомни, че ако Великобритания напусне Европейския съюз без споразумение, цените на услугите ще бъдат предмет на свободно търговско договаряне. „Министерството на транспорта, информационните технологии и съобщенията вече изпрати официално писмо със запитване към нашите оператори, как планират да действат, тъй като роуминг тарифите са един от основните приоритети за нас като страна членка на Съюза“, каза още Росен Желязков.България и Ирландия ще си сътрудничат в координираното въвеждане на 5G услугите. Министър Желязков информира своя колега, че България продължава работата си по пълно освобождаване на радиочестотните ленти, определени за услуги от пето поколение.По думите му, осигуряването на качествена и високоскоростна свързаност е един от приоритетите на политиката в областта на информационните технологии. От своя страна, министър Кани подчерта, че България е една от държавите в ЕС с високоскоростен интернет достъп.В тази връзка, се планира продължение на инвестициите в инфраструктура за бърз интернет в отдалечените райони, информира българският министър.Целта е да се осигурят приемливи цени на свързване към световната мрежа на хората от отдалечените населени места. България силно подкрепя и инициативата WiFi4EU, която ще осигури бърза и висококачествена Wi-Fi връзка за гражданите и посетителите в публичните пространства в цяла Европа, заяви министър Желязков.Той припомни, че в първия конкурс на инициативата, 43% от българските общини получиха финансиране. Сред печелившите общини има много малки населени места в селски райони, което е чудесна възможност за местните власти да стимулират използването на високоскоростни връзки за достъп до услуги на електронното управление, електронното здравеопазване, развитието на малки предприятия, каза още министър Желязков.", "date": "2019.03.18", "title": "Роуминг тарифите след Брекзит и въвеждането на 5G свързаност"}
{"url": "http://www.cross.bg/pletachna-izpletoha-mashina-1599387.html", "text": "/КРОСС/ На 15 март 2019 г. по повод световния Ден на потребителя EVN и пловдивчани изплетоха над 100 бр. шалове, използвайки своята енергия. Това стана възможно чрез специална инсталация, разработена от EVN, която включва фиксиран велосипед и плетачна машина.Въртенето на педалите на велосипеда задвижва плетачна машина, която произвежда шал. Времето необходимо за изплитането на един шал е около 5 минути.Всеки шал е с дължина 1,5 метра, с тегло около 100 грама. С тази инициатива EVN България продължава да напомня, че малките стъпки за енергийна ефективност могат да имат реален ефект, когато ги прилагаме редовно и последователно.", "date": "2019.03.18", "title": "Повече от 100 шала изплетоха EVN и пловдивчани, използвайки своята енергия"}
{"url": "http://www.cross.bg/prezidenta-ezik-suvet-1599391.html", "text": "/КРОСС/ Държавният глава Румен Радев създава със свой указ Стратегически съвет към президента на Републиката, съобщиха от прессекретариата на президента.Стратегическият съвет е консултативен орган, работещ на обществени начала при президента на Република България и има за цел изготвянето на документи със стратегическо значение, позиции, становища, анализи и др. Председател на Стратегическия съвет при президента е началникът на кабинета на държавния глава, Иво Христов. Иво Христов завършва средното си образование в Брюксел през 1988 г., а висшето си юридическо образование - в СУ \"Св. Климент Охридски\". Преводач, работил е и като журналист в RFI-България, НТВ, БНТ и сп. \"Europe Magazine\", издавано в Париж (2000-2001 г.), автор на политическата биография на Франсоа Митеран, издадена на български език през 2000 г. Създател е на сдружение \"Солидарна България\". Владее френски, английски, руски и испански език. Назначен e за началник на кабинета на държавния глава с указ на президента от 23 януари 2017 г. Заместник-председател на Съвета е Невин Фети, съветник на президента по правни въпроси. Тя завършва езикова гимназия с изучаване на френски език във Варна. През 2001 г. придобива магистърска степен по право от Софийския университет \"Св. Климент Охридски\", от 2005 г. има магистърска степен по защита на националната сигурност от Академията на Министерството на вътрешните работи. Има образователно-научна степен \"доктор\" по въпросите на сключването и изпълнението на договори с достъп до класифицирана информация. През 2002 г. е съдебен кандидат в Софийския градски съд. Била е адвокат в Софийската адвокатска колегия /2002-2003/, работила е в Държавната комисия по сигурност на информацията /2003-2004/, заемала е последователно длъжностите асистент, старши асистент и главен асистент в Академията на МВР/2004-2012/. В периода 2007-2011 е секретар на президента по юридически въпроси. Хоноруван преподавател по \"Гражданско право - обща част\" в Юридическия факултет на СУ \"Св. Климент Охридски\", дългогодишен преподавател в Националния институт на правосъдието по въпросите на защитата на класифицираната информация. Владее турски, френски, руски и английски език.Членовете на Съвета са Александър Маринов, Атанас Пеканов, Владимир Шейтанов,Гергана Пирозова, Еленко Божков, Жасмина Мирчева,Живко Георгиев, Калоян Методиев, Петър Воденски, Румен Гълъбинов.", "date": "2019.03.18", "title": "Създава се Стратегически съвет към президента - ето кой ще влиза в него"}
{"url": "http://www.cross.bg/biznesa-biznes-svyat-1599390.html", "text": "/КРОСС/ На 21 март 2019 г., в хотел Маринела, зала EFE ще се проведе ТОП бизнес събитието „BUSINESS EXCELLENCE 2022” и Годишните награди „КОМПАНИЯ НА ГОДИНАТА”. Организатор на инициативата е групата на списанията Bulgaria Business Review и Business Lady.Нетрадиционен подход към бизнеса, провокиращи и вдъхновяващи истории от световни и български лидери в различни области на бизнеса.Как да постигнем бизнес превъзходство и отлични икономически постижения, преминавайки през залагане на правилната стратегия, към новите модели на управление, професиите на бъдещето, спецификите на различните поколения потребители и новият свят на комуникациите и маркетинга.Дигитализацията на бизнеса ще разкрие нов свят на роботика, изкуствен интелект, Internet of things, Blockchain и Кибер сигурност.", "date": "2019.03.18", "title": " „BUSINESS EXCELLENCE 2022” - вдъхновяващи истории от водещи световни бизнес експерти"}
{"url": "http://www.cross.bg/mlyako-konservi-most-1599388.html", "text": "/КРОСС/ 7200 л спирт, маскиран като кокосово мляко, иззеха митнически служители в района на Дунав мост 2 при проверка, извършена на 15 март, съобщиха от Агенция „Митници”.Стоката е била описана в придружаващите документи като кокосово мляко и открита при проверка на товарен автомобил с българска регистрация, пътуващ в посока Западна Европа през Дунав мост при Видин - Калафат.При отваряне на една от фабрично запечатаните консерви, подредени в десет палета с общо тегло над 6 тона, митническите служители установили, че „кокосовото мляко“ всъщност представлява безцветна течност с мирис на спирт. Чрез измерване с денситометър е потвърден високия алкохолен градус на течността – 96,8. Взети са проби за лабораторен анализ.Образувано е административно-наказателно производство, работата по случая продължава.", "date": "2019.03.18", "title": "Задържаха 7200 л спирт в консерви, опаковани като кокосово мляко"}
{"url": "http://www.cross.bg/azis-kolata-predi-1599379.html", "text": "/КРОСС/ 48-годишният афганистанец Абдул Азис беше обявен за герой в Нова Зеландия, след като се оказа, че е предотвратил смъртта на много хора по време на стрелбата срещу джамии в Крайстчърч. Той започнал игра на котка и мишка със стрелеца, преди да успее да го прогони, съобщи Евронюс.Когато нападателят тръгнал към джамията Линууд, разстрелвайки всички на пътя си, Абдул Азис не се скрил. Вместо това взел първото нещо, което намерил – терминал за кредитни карти, изтичал навън и започнал да крещи „Ела тук!“.Латеф Алаби, имамът на джамията Линууд, каза, че броят на загиналите е щял да бъде много по-голям, ако не е бил Азис. Алаби чул глас отвън около 13.55 ч., спрял молитвата, която водел, и погледнал през прозореца. Видял мъж с черно военно облекло и шлем, който държи голямо оръжие. Предположил, че е полицай. След това видял два трупа и чул стрелецът да крещи обидни думи.„Разбрах, че е нещо друго. Това е убиец“, казва имамът. Изкрещял на молещите се повече от 80 души да залегнат.Азис изтичал навън с викове, за да разсее нападателя. Тарант обаче се върнал до колата си, за да вземе друго оръжие, а Азис хвърлил по него терминала за кредитни карти.Тогава чул двамата си най-малки синове - на 11 и 5 години, да го молят да се върне вътре при тях и да се скрие. Стрелецът обаче се обърнал и открил огън. Тогава Азис започнал да бяха на зиг-заг между колите, паркирани пред джамията. Така нападателят не успял да го уцели. Азис видял, че Тарант е забравил оръжие в колата, взел го, прицелил се и натиснал спусъка. Но оръжието било празно. В този момент екстремистът се върнал за втори път до колата си, вероятно да вземе още едно оръжие.„Когато стигна до колата си, точно бях хванал оръжието и го хвърлих по прозореца му като стрела. Стъклото се пръсна“, казва Азис. Стрелецът го ругае, крещи, че ще убие всички. Но подкарва колата си, а Азис хуква да го преследва по улицата, преди нападателят да направи обратен завой и да избяга от мястото. На кадри от момента се вижда как полицай успява да спре колата и да извлече заподозрения от нея.Роден в Кабул, Азис е бежанец от дете и живее повече от 25 години в Австралия, преди да се премести в Нова Зеландия преди 2 години. ", "date": "2019.03.18", "title": "Афганистанец е героят, който успява да спре Тарант във втората джамия"}
{"url": "http://www.cross.bg/zhelyazkov-proekti-rosen-1599377.html", "text": "/КРОСС/ Необходимият бюджет за реализацията на всички стратегически жп проекти у нас след 2021 г. е 4 млрд. лева. Това заяви министърът на транспорта, информационните технологии и съобщенията Росен Желязков по време на работна закуска с представители на Германо-българската индустриално-търговска камара (ГБИТК) и на Австрийското търговско представителство ADVANTAGE AUSTRIA.По думите му това включва жп връзките със Сърбия и Северна Македония, участъците Видин-Медковец, Карнобат-Синдел, внедряване на Европейска система за управление на влаковете в няколко участъка в страната, както и развитие на жп възел Варна и този в Горна Оряховица.„Като страна членка на ЕС, ние следваме ясна политика, в съответствие с европейските приоритети, като целта е да се постигне оптимална интеграция на транспортните мрежи в Съюза\", обясни Росен Желязков. Според транспортния министър, до 2030 г. следва да бъдат завършени проектите, разположени на основната TEN-T мрежа, а до 2050 г. - всички проекти на широкообхватната мрежа.Пред представителите на германския и австрийския бизнес, министър Желязков заяви, че ще бъдат реализирани редица проекти и в пътния сектор.Той посочи, че предстои строителството на автомагистрали „Русе - Велико Търново\" и „Калотина\", и скоростни пътища „Видин - Монтана - Враца\" и „Мездра - Ботевград\". „Индикативният бюджет на тези четири проекта е 3,605 млрд. лева, като в това число не е включено завършването на автомагистралите „Струма\" и „Хемус\",които са в процес на изпълнение\", обясни Желязков.В рамките на срещата бяха обсъдени и текущите концесионни процедури, на които Министерството е възложител, както и предстоящото въвеждане на ТОЛ-система за тежкотоварните превозни средства.", "date": "2019.03.18", "title": "Росен Желязков: Необходими са 4 млрд. лева за изграждането на всички стратегически жп проекти в страната"}
{"url": "http://www.cross.bg/pensiya-pensii-godina-1599365.html", "text": "/КРОСС/ 411 559 българи живеят с  пенсии до 207,60 лв., колкото е размерът на минималната от началото на тази година.Най-бедните пенсионери са в Разградско, където средният размер е 295,21 лв. Това показва справка на Националния осигурителен институт (НОИ) за 2018 г.В Кърджали пък средната пенсия е 296,15 лв.Под линията на бедност, която за тази година е 348 лв., са средните пенсии в още 12 области - Благоевград, Велико Търново, Видин, Ловеч, Монтана, Пазарджик, Плевен, Русе, Силистра, Сливен, Търговище и Шумен, пише „24 часа“.Най-високите пенсии пък са в София - 438,98 лв. среден размер. Така ножицата между столицата и Разград става 144,77 лв.Вторите най-богати пенсионери са от Перник, където средният размер е 415,24 лв. Третата област с пенсии над 400 лв. пък е Бургас.Общо за страната средната пенсия през миналата година е била 364,32 лв.Женската пенсия обаче догонва мъжката. През 2017 г. разликата между тях е била 121,57 лв., но една година по-късно тя вече е 102,57 лв. на жените.Средната пенсия на мъжете през миналата година е била 424,06 лв. на месец спрямо 321,49 лв. Причината е, че мъжете са получавали по-високи заплати, а и се пенсионират по-късно от жените, обясняват експерти.Общо 2 158 047 души са получавали пенсия през миналата година. За тях са изплатени над 9,45 млрд. лв.Всяка трета пенсия, която изплаща НОИ, е инвалидна. Броят на хората, които получават поне една инвалидна пенсия, е 626 376.Половината от тях са с решение от ТЕЛК за инвалидност между 71 и 90%. При инвалидите средната пенсия е 267,79 лв., което е с 96,53 по-малко от тези за осигурителен стаж.Под минималната пенсия са личните пенсии на над 670 хил. българи.На другия полюс са 94 хил. пенсионери, които взимат между 800 и 910 лв.Близо 644 хил. българи взимат пенсии между 300 и 450 лв.Най-много са пенсионерите в столицата, където броят им стига 342 хил., докато във Видин те са близо 35 хил.От 1 юли 2019 г. всички пенсии ще бъдат вдигнати с 5,7%.Така минималната ще стане 219,43 лв. Средната пък ще достигне 386,27 лв., което е с 23,45 лв. повече от тази година.Социалната пенсия за старост от 1 юли ще се вдигне от 125,58 на 132,74 лева.", "date": "2019.03.18", "title": "Най-високи пенсии взимат в София, най-ниски в Разград  "}
{"url": "http://www.cross.bg/brekzit-sdelkata-hamund-1599359.html", "text": "/КРОСС/ Премиерът на Великобритания Тереза Мей може да отложи третото гласуванев парламента по сделката за Брекзит .Провеждането на ново гласуване трудно може да бъде оправдано, ако предварително е ясно, че ще то ще завърши с поражение, заяви министърът по външнотърговските отношения Лиъм Фокс пред телевизионния канал Sky News.Аналогичен коментар направи и министърът на финансите Филип Хамънд.Той на свой ред заяви, че правителството няма да подлага на ново гласуване споразумението с ЕС, ако не бъде осигурена достатъчна подкрепа за него сред консерваторите, както и от страна на коалиционния партньор - северноирландската Демократична юнионистка партия.Към момента Тереза Мей не разполага с достатъчна подкрепа в своята партия. Правителството полага усилия тя да бъде постигната, увери Хамънд в интервю за Би Би Си.Третият вот по сделката за Брекзит беше насрочен за 19 март, след като парламентът гласува срещу излизането от ЕС без споразумение и отхвърли провеждането на втори референдум.", "date": "2019.03.18", "title": "Мей може да отложи третото гласуване по сделката за Брекзит"}
{"url": "http://www.cross.bg/rysiya-rymen-petkov-1599375.html", "text": "/КРОСС/ В рамките на Международна конференция на Стратегическия диалог в Белград, председателят на ПП АБВ Румен Петков и лидерът на АБВ-Младежи Пламена Заячка се срещнаха с Андрей Турчак, секретар на Генералния съвет на руската управляваща партия „Единна Русия\". По време на срещата те обсъдиха отношенията между ПП АБВ и „Единна Русия\".Румен Петков сподели принципната позиция на АБВ за сваляне на санкциите срещу Русия от страна на Европа и респ., от страна на Русия към Европа.Рестрикциите не само са контрапродуктивни, но и пример за проява на двойни стандарти, посочи Петков.Пред Турчак той изрази тревога по отношение на реализацията на съвместните енергийните проекти. Беше обсъдено и посещението, по покана на АБВ на представителна руска делегация на 9 и 10 май.Пламена Заячка запозна Андрей Турчак с инициативата на АБВ-Младежи - Световното движение за мир, което само за десет дни вече има посланици на четири континента. Тя отново подчерта доброто сътрудничество между младежите на АБВ и младежите на Единна Русия - „Млада гвардия\" и изрази увереност, че те също ще прегърнат идеите на Световното движение за мир.Румен Петков и Пламена Заячка за в Белград, където ще вземат участие в Международна конференция на Стратегическия диалог \"ДВАДЕСЕТ ГОДИНИ ОТ БОМБИРАНЕТО НА ЮГОСЛАВИЯ - ПОУКИ ЗА ЕВРОПЕЙСКА БЕЗОПАСНОСТ В 21 ВЕК\".", "date": "2019.03.18", "title": "Румен Петков и Пламена Заячка в Белград се срещнаха с Андрей Турчак"}
{"url": "http://www.cross.bg/tarant-stranata-gurtziya-1599380.html", "text": "/КРОСС/ Полицията в Гърция разпространи подробности относно престоя на терориста Брентън Тарант в страната, информира БГНЕС.Нападателят, който уби 50 души и рани още толкова в град Крайстчърч, Нова Зеландия, е преминавал през южната ни съседка два пъти.През 2016 година Тарант е пристигнал в Гърция с полет от Истанбул. Той бил няколко дни на остров Крит, в местността Хералклион.След това терористът отишъл на остров Санторини.Гръцкото МВР уточнява, че Тарант е минал транзитно през страната 2 пъти - - на 29 ноември и на 10 декември 2016 година.Компетентните органи в страната към момента проверяват всички телефонни разговори на терориста по време на престоя му там. Проверява се и какви покупки е направил нападателят от Нова Зеландия.Припомняме, родните служби за сигурност разпространиха данни, че Тарант си е направил разходка на Балканите. Той със сигурност е бил в България, Турция, Хърватия и Унгария.До момента няколко държави от региона официално потвърдиха, че 28-годишният Брентън Тарант е посетил техните страни - България, Турция, Хърватия, Сърбия, Черна гора, Босна и Херцеговина. Бил и в Унгария.Предполага се, че той е бил в страната ни като турист - посещавал е исторически обекти, свързани с антиосманското движение у нас.", "date": "2019.03.18", "title": "Гърция оповести маршрута от разходката на терориста Тарант"}
{"url": "http://www.cross.bg/kitaii-syperkompyutri-myasto-1599381.html", "text": "/КРОСС/ Китай планира да инвестира милиарди долари в инфраструктура от най-бързите суперкомпютри в света. Очаква се да бъде с 50% по-бърз от американските, пише South China Morning Post, позовавайки се на източници.Целта на Китай е да излезе на първо място в класацията TOP500 с ново поколение компютри. Ако всичко върви по план, Пекин очаква да си върне първото място от Вашингтон, след като САЩ излязоха на челна позиция с най-бързия компютър, изпреварвайки Китай през 2018 г.TOP500 е проект на няколко учени от Германия (Манхайм) и САЩ (Бъркли и Ноксвил), създаден през 1993 г., имащ като основна цел да класира 500-те най-високопроизводителни самостоятелни (не разпределени) компютърни системи (суперкомпютри) в света. Класацията се обновява два пъти годишно - през юни и ноември - и се основава на теста за производителност LINPACK.В момента Китай притежава 45,4% и САЩ 21,8% от най-бързите суперкомпютри в света. Пекин и Вашингтон са следвани от Япония (6%) и Великобритания (4%).", "date": "2019.03.18", "title": "Китай инвестира милиарди, за да изпревари САЩ по суперкомпютри"}
{"url": "http://www.cross.bg/iioncheva-vigenin-hora-1599376.html", "text": "/КРОСС/ Елена Йончева е човекът, който може да мотивира по-широк кръг хора, заяви пред БНР Кристиан Вигенин от БСП. Вчера Националният съвет на социалистите избра Йончева за водач на листата за европейските избори.„Преценката е, че Елена Йончева е човекът, който в по-голяма степен може не само да мотивира социалистите и симпатизантите им, а и един по-широк кръг хора, които виждат в нея символ на две неща, по които България е на дъното на европейските класации – борбата с корупцията и свободата на медиите. … Елена Йончева е част от ръководството на парламентарната група. Тя в никакъв случай не е чужда на БСП, но в същото време носи различен ореол, бонуса на човек, който все пак не е партиец, но изповядва идеи, които в голяма степен са близки до нашите“, коментира Вигенин в интервю за предаването „Преди всички“.Вигенин изрази увереност, че Йончева ще бъде от тези, чиито глас ще се чува в ЕП. Той подчерта, че Сергей Станишев има място в следващия ЕП и може да бъде много полезен и за България, и за БСП.„Битката за България ще се води и в Брюксел, и в София. Въпрос на преценка е кой къде ще бъде най-полезен. Най-важното е, че направихме първа и важна крачка вчера на Националния съвет на БСП. Основната задача на БСП в тези избори е да ги спечели. Изборът на Националния съвет беше фокусиран върху това. Тук не става въпрос за някакви съществени различия във фокуса на политиката на БСП на европейско равнище“, посочи Вигенин. Той подчерта, че има много сходства между платформата на БСП и тази на ПЕС.Вигенин подчерта, че на този етап левицата няма основание да се върне в парламента:\"Ако видим, че нашите условия се изпълняват, че нещо драматично се е променило в парламента, може да обсъдим тази идея. На този етап не виждам натиск нито от т.нар. опозиция, нито от други среди\".", "date": "2019.03.18", "title": "Кристиан Вигенин: Йончева е човекът, който може да мотивира по-широк кръг хора"}
{"url": "http://www.cross.bg/rysiya-ykraiina-strana-1599378.html", "text": "/КРОСС/ Пет години след незаконното анексиране на Автономна република Крим и град Севастопол от Руската федерация Европейският съюз потвърждава категоричната си ангажираност с въпроса за суверенитета и териториалната цялост на Украйна, се казва в декларация на върховния представител на ЕС за външната политика и сигурността Федерика Могерини.ЕС изтъква отново, че не признава и осъжда това нарушение на международното право и остава ангажиран с прилагането на политиката си на непризнаване, в това число посредством ограничителни мерки. ЕС призовава отново държавите - членки на ООН, да обмислят подобни мерки за непризнаване в съответствие с резолюция 68/262 на Общото събрание на ООН, се казва в документа, публикуван вчера от Съвета на ЕС.Нарушаването на международното право от страна на Русия доведе до опасно покачване на напрежението в Керченския проток и Азовско море. Необоснованото използване на сила от Русия срещу Украйна на 25 ноември 2018 г. напомня за негативните последици от незаконното анексиране на Кримския полуостров за регионалната стабилност. ЕС отново призовава Русия да освободи безусловно и без повече забавяне незаконно задържаните украински членове на екипажа, плавателните съдове и оборудването, се посочва в декларацията.Европейският съюз осъжда изграждането на Керченския мост без съгласието на Украйна, което представлява още едно нарушение на суверенитета и териториалната цялост на Украйна. ЕС очаква Русия да гарантира безпрепятствено и свободно преминаване на всички кораби през Керченския проток до и от Азовско море в съответствие с международното право.В декларацията се посочва също, че ЕС не признава провеждането на избори от страна на Руската федерация на Кримския полуостров, и се отбелязва, че нарастващата милитаризация на полуострова продължава да оказва отрицателно влияние върху сигурността в региона на Черно море.В документа се казва също, че след незаконното анексиране на Крим положението с правата на човека там значително се е влошило и сериозно са били нарушени правата на кримските татари. ЕС подчертава, че на кримските татари, украинците и всички етнически и религиозни общности на полуострова трябва да се гарантира възможността да поддържат и развиват своята култура, традиции от културното наследство, образование и идентичност.ЕС отново призовава за незабавното освобождаване на Олег Сенцов, Едем Бекиров, Олександър Колченко, Микола Семена, Володимир Балух, Емир-Усеин Куку и на всички лица, задържани на Кримския полуостров и осъдени в нарушение на международното право.В края на миналата седмица Съветът на ЕС, представляващ държавите членки, съобщи, че добавя осем руски служители към списъка с ограничителни мерки заради действия, подкопаващи или застрашаващи териториалната цялост, суверенитета и независимостта на Украйна. ЕС освен това удължи санкциите срещу Русия заради действията й против Украйна.В публикувано в събота комюнике на руското външно министерство, цитирано от ТАСС и БТА, се посочва, че Русия задължително ще отговори на новите санкции.\"Мотивът за включването на наши сънародници в незаконните санкционни списъци на ЕС поразява с лицемерието си и цинизма. По същество става дума за сътрудници на граничната служба на Федералната служба за сигурност на Руската федерация, които мъжествено изпълняват своя дълг за защита на държавната граница на нашата страна. \"Вината\" на нашите граничари е в това, че със своите решителни действия те са се противопоставили на грубата провокация в района на Керченския пролив, организирана от киевските власти на 25 ноември 2018 година. Руската страна няма да остави без отговор враждебната акция на ЕС\", се посочва в комюникето на руското външно министерство.", "date": "2019.03.18", "title": "На петата годишнина от анексирането на Крим ЕС напомни, че категорично не го признава"}
{"url": "http://www.cross.bg/moskovskiii-tzirk-mart-1599371.html", "text": "/КРОСС/ 29 годишният Олег Александров е потомствен дресьор и акробат. През 2017 г. по време на репетиция пада от 18 метра и като по чудо остава жив.„Майка ми е въздушен акробат. Когато е била бременна, тя не е спирала и на практика до петия месец да лети с мен във въздуха. А на манежа стъпих за първи път на четири години. Заедно с баща ми направихме музикален номер“ разказва Олег.След невероятния успех на високотехнологичните програми “Circus 2.0” и “UFO”, “Большой Московский Цирк” стремглаво се завръща с разтърсващ двучасов шоу спектакъл “OFU - ПРИЗЕМЯВАНЕТО ”, който ще бъде показан пред българска публика за първи път. Премиерните представления в България са: 21 март Русе Арена “Монбат”, 24 март Пловдив „Колодрум”, 26 март София Арена “Армеец”.Зрителите, които успяха да се сдобият с билет за невероятното шоу “UFO”, преди две години, още говорят за увлекателната история на човека, похитен от извънземни.Програмата “OFU - ПРИЗЕМЯВАНЕТО ” обръща сюжета наопаки и разказва за извънземно, случайно попаднало на планетата Земя. Неочаквани сюжетни обрати, опасни приключения, каскади с коне и кучета, “агенти в черно” и едно изгубено извънземно. Декорите на спектакъла надвишат очакванията и на най-разглезения зрител!Освен гигантска летяща чиния, на арената ще видите огромен лунапарк, строителен кран, хиподрум, декоративен съветски цирк, Третяковска галерия и лаборатория за изследване на извънземни! Шоу спектакълът “OFU” ще остави трайна следа в съзнанието ви с невиждани циркови номера, каскади с животни, впечатляващи видео и лазерни ефекти, , пищни костюми, авторска музика и много други изненади!Мащабната продукция превишава 100 души - акробати , еквилибристи, фокусници, клоуни и дресьори на животни. На арената на цирка ще излязат едни от най – добрите циркови артисти в света - водещи имена на руския цирк, лауреати на престижни фестивали и майстори на спорта от международна класа.Основатели на \"Болшой Московский Цирк\" са Братята Асколд и Едгар, от циркова династия Запашни - абсолютни лидери по продажба на билети в Русия и в света. На година броят на зрителите им превишава 700 000 души. Освен, че са в ТОП 100 на руския Форбс , двамата са режисьори на спектаклите на \"Болшой Московский Цирк\" .Фен базата на “Большой Московский Цирк” е огромна - от световни рок легенди като Мерилин Менсън, до политическата фигура номер 1 в Русия - Владимир Путин. Кралското семейство на Монако не пропуска спектакълите на трупата когато са във Франция!„Большой Московский Цирк” няма еквивалент в света и предлага неповторимо зрелище за малки и големи! Деца до 7 годишна възраст се допускат без билет и право на отделно място.  Учтиво молим, родителите/ придружителите/ , да носят копие на акта за раждане на детето.", "date": "2019.03.18", "title": "Акробатът паднал от 18 метра ще покаже своя коронен животозастрашаващ номер в България!"}
{"url": "http://www.cross.bg/telk-pensiya-nyama-1599372.html", "text": "/КРОСС/ Хиляди българи отпадат от системата на ТЕЛК, заради новите правила за издаване на решенията за инвалидност. Те са в сила от август миналата година и много хора, получаващи досега пенсия, вече няма да могат да я вземат, заради новата методика на изчисление на процента нетрудоспособност. Така хора, които са здрави пред ТЕЛК, реално остават „зад борда” - и в социален, и в икономически план.Един такъв случай е Галю Иванов е на 55 години. Преди 3 години получава първия си инфаркт, малко след като е съкратен от кораборемонтния завод във Варна. Така той стига до първия си ТЕЛК. През 2011 г. обаче, инфарктът го покосява отново и се налага да се направи стент. 13 години Галю е с инвалидна пенсия.„Тогава беше 80% инвалид за една година, след това процентите станаха 50. Въпреки това - при 50% получава пенсия\", разказва пред NOVA съпругата му Невяна Иванова. От ден обаче, вече няма право на нея, тъй като заболяването му - стенокардия - е предвидено като 40% нетрудоспособност в новата наредба за ТЕЛК. Преди 3 години, когато е минавал за последно ТЕЛК - в решението е записано 51% нетрудоспособност, отбелязани са и 10% нетрудоспособност заради развит диабет.От ТЕЛК казват, че според новата наредба, ако не присъстват поне 50 % по една от всичките 2-3 болести, оставаш без пенсия. От август разликата била, че се гледат систуалната и диастулната функция от ехографията. „Когато има диастулна дисфункция е 40%, което е нищо и няма пенсия вече, а когато и систулна - тогава може да бъде и 50, може и повече в зависимост от застоя и от сърдечната недостатъчност”, казва д-р Анелия Колева, председател на ТЕЛК.Съпругата му споделя, че така се оказва, че той е без пенсия, макар че заболяванията нито са намалели, а са се увеличили, след установяването на захарен диабет. Лекарствата трябвало да продължава да си ги пие доживот. „Промяна той да е по-добре няма. Промяна има само, че го лишават от пенсията, поне е спокоен, че каквото и да се случи - лекарства има. Всъщност сега трябва сам да си плаща здравните осигуровки, защото те спират след като няма тоя ТЕЛК”, допълни Невяна.Галю е притеснен, че при липсата на работа, няма да разполага с финанси да си закупи лекарства. Решението е той да се яви пред Националната експертна лекарска комисия, където да докаже, че заради заболяванията нетрудоспособността му е над 50%.", "date": "2019.03.18", "title": "Хиляди отпадат от ТЕЛК заради новите правила за издаване на решенията"}
{"url": "http://www.cross.bg/stanishev-suvet-natzionalniya-1599363.html", "text": "/КРОСС/ \"Това, което вчера се случи на пленума на БСП, беше една пропусната възможност за партията да излезем обединени, с воля да спечелим евроизборите. Аз предложих такова решение, което щеше да реши този проблем – нарисувах и пред Националния съвет следната картина. Аз предложих да гласуваме челен тандем за евровота, защото е ясно, че Елена Йончева и аз бяхме фаворитите на партията – и двамата имаме 80-85 процента от номинациите в общините и сме най-желани по същество чрез този партиен референдум\" това каза в сутрешния блок на БТВ „Тази сутрин” председателят на ПЕС Сергей Станишев.  За съжаление това мое предложение не беше гласувано вчера заради позицията на председателя на Националния съвет в лицето на Корнелия Нинова, допълни той. Европейските избори са на първо място избори на мобилизация на твърдите ядра на партиите – когато си разколебаеш ядрото и да привличаш периферия, не е достатъчно, каза още Станишев. Председателят на ПЕС коментира и тезата на Корнелия Нинова, че не е задължително той дори да е кандидат за евродепутат. Водещият цитира изказване на лидера на БСП за това, че по този начин тя иска да спести неудобството от това ако БСП са на различно мнение и позиция от ПЕС и така тя иска да спести това Сергей Станишев да е в двойна позиция в европарламента. Тук става дума за търсене на поводи и очевидно това е личното виждане на Корнелия Нинова. Предстои да видим какво ще е виждането на Националния съвет по темата на един следващ пленум, защото този аргумент просто няма под себе си почва, каза още Станишев.", "date": "2019.03.18", "title": " Сергей Станишев: Елена Йончева и аз бяхме фаворитите на партията "}
{"url": "http://www.cross.bg/dybrovnik-direktni-poleti-1599350.html", "text": "/КРОСС/ Американската авиокомпания Американ ерлайнс въвежда директни полети до Дубровник от началото на юни тази година, съобщи директорката на Туристическия съвет на Дубровник Романа Власич, цитирана от Макфакс.Полетите ще продължат до края на септември.Това ще бъдат първите директни полети от САЩ до Дубровник от 28 години.Романа Власич уточни, че американската авиокомпания планира да лети от Филаделфия до Дубровник три пъти седмично със самолети с капацитет 200 места.", "date": "2019.03.18", "title": "Американ ерлайнс с директни полети до Дубровник"}
{"url": "http://www.cross.bg/martines-minyta-milan-1599366.html", "text": "/КРОСС/ Интер спечели с 3:2 лудото 170-о дерби с Милан. Голям мач за “нерадзурите” направи аржентинецът Лаутаро Мартинес, който вкара от дузпа и даде асистенция за успеха на тима си. Така Мартинес накара феновете на тима си да забравят за Мауро Икарди.Още в 3-та минута Мартинес подаде на Матиас Весино, а в началото на второто полувреме Стефан де Фрай (51) удвои. Милан намали чрез Тимуйе Бакайоко в 57-та минута, но малко след това Лаутаро вкара трети гол от дузпа. Матео Мусакио върна надеждите на “росонерите” в 71-та минута, но хората на Дженаро Гатузо нямаха време за нещо повече.С този успех Интер се върна на третото място в класирането, като има актив от 53 точки, вече с две повече от Милан.Близо 78 000 зрители изгледаха на живо дербито на “Сан Сиро”, като феновете на двата отбора се бяха подготвили перфектно с прекрасни хореографии.", "date": "2019.03.18", "title": "Интер спечели с 3:2 лудото 170-о дерби с Милан  "}
{"url": "http://www.cross.bg/klasa-klas-ofroyd-1599351.html", "text": "/КРОСС/ Завърши шестото издание на „Кърджали офроуд фест”.Километри - мръсна газ, разпъване на лебедките, запален автомобил в екстрема, ремонти, помощ от публиката. Горещата точка през вторият ден беше група от екстремни спускания по сипей в три различни ръкави, по шест/седем джипа едновременно.На старта първият ден застанаха 90 състезателни машини, а до финала достигнаха 68. Състезателите от България, Гърция, Турция и Казахстан мериха сили не само по екстремите и пресечените терени из Родопите, но и на затвореното трасе през третия ден около водното огледала в центъра на Кърджали, пред повече от 5 000 фенове на офроуд спорта.Състезателите в различните дисциплини направиха по 2 обиколки на трасето, което е с дължина 2000 метра и специално изградени изкуствени препядствия и денивелации на много къси разстояния. Почти всеки втори състезател изправяше публиката на крака и получаваше възгласи на одобрение, а показаните от тях резултати оформиха и крайното класиране.За поредна година в престижната надпревара „Кърджали офроуд фест” видяхме атрактивната АТВ дама - Рени Христова с KTM 525 XC, която се качи на почетната стълбичка. Следвана от Симеон Стоянов и Стоян Стоянов и тримата от клуб “4x4 Adventure”.Туристическят клас беше разделен в две категории, като едната премина трасетата с GPS, а другато с пътна книга. Първи от категорията с GPS навигация са Емил Димитров/Андон Андонов от Петрич, а при втората група Крум Трендафилов/Ангел Хазуров с общо време 5h34:04. Победител в класа Standart до 2400 CC е асеновградския екипаж Мехмед Мехмедов/Живко Белев със Suzuki Vitara, а над 2400 CC Андриан Ноев/Страхил Стоянов с Jeep Cherokee.В „Standart +”, класа на автомобилите с промени и подобрения на двгателя на почетната стълбица застанаха Николай Колев/Христомир Илиев с Nissan Patrol. В най-бързият клас, с насечен и бърз терен без екстреми и шест отпаднали екипажа за трите дни, най-бързи бяха Живко Михайлов/ Гергана Михайлова. Двама отпаднали и трима успешно преминали екстремните трасета в клас UTV/Buggy, като най-добър е екипажа Vabonti -Владислав Велков/Илиан Георгиев с общо време 4h01:18.Тежката артилерия в изданието “Кърджали Офроуд Фест” са Експертите – така нареченият кралски клас, прототипи на найбързите, най-добре оборудваните, най-силните и подготвени машини и пилоти е разделен в два класа - Прототипи и Модефицирани. Двете обиколки на затвореното трасе за тях бяха с по-голяма сложност и по-екстремни препядствия.В трите дни на състезанието феновете имаха възможност да наблюдават тяхното майсторско шофиране и преодоляване на екстремите.В класа на модифициранте след оспорвана битка победители са представтелте на клуб „Svoge 4x4” Калин Митров/Владимир Велков, следвани от Димитър Димтров/Христо Дряновски от „TermoKing”.Турските екипажи отстъпиха първите места на българите и се класираха от 7 до 9 място. Класа на Прототипите, където бяха и най-многобройните участници от Турция и Гърция, победител е смесеният екипаж Рулис Цикмесоглу/Млен Дечев с 24 минути пред Кириус Пампорис/Евтимас Казанздис. Последните щрихи от състезанието са снимките с всички участници и пожеланията за нови срещи.", "date": "2019.03.18", "title": "Над 5000 хиляди души наблюдаваха затворенето трасе на „Кърджали офроуд фест”"}
{"url": "http://www.cross.bg/tarant-kolata-brentun-1599357.html", "text": "/КРОСС/ Извършителят на масовото убийство в новозеландския Крайстчърч - Брентън Тарант, е оказал съпротива при задържането му, а в колата му са намерени две самоделни бомби.Това съобщи на пресконференция комисарят от полицията на Нова Зеландия Майк Буш, цитиран от \"Ройтерс\".По думите му, полицаите, които са спрели колата му, са действали с изключително храбро и с риск за живота си са предотвратили възможността той да извърши други престъпления.От полицията смятат, че Тарант е можел да предприеме ново нападение, ако не е бил задържан.Времето от началото на атаката до задържането му е 36 минути, уточнява комисар Буш.Изданието \"NZ Herald\" съобщава, че полицейският екип, който е задържал терориста, случайно е бил в Крайстчърч - той е пристигнал в града за учение. Чувайки сигнала за тревога, полицаите, чиито имена не се назовават, доброволно са тръгнали да патрулират и почти веднага са забелязали издирвания автомобил.Теса преценили, че най-добрият начин да го спрат е с таран и са действали именно по този начин.Припомняме, на 15 март Брентън Тарант откри огън в две джамии, като уби на място 49 души и рани други 48. На 17 март в болница почина един от ранените.", "date": "2019.03.18", "title": "В колата на терориста Брентън Тарант са открити две бомби"}
{"url": "http://www.cross.bg/marinov-bulgarskoto-ministur-1599355.html", "text": "/КРОСС/ МВР няма информация нападателят срещу джамиите в Нова Зеландия да е имал контакти с български граждани по време на престоя си у нас. Това заяви за Българското Национално Радио от Вашингтон вътрешният министър Младен Маринов.„Категорично на този етап можем да твърдим, че неговата цел тук е била единствено туризъм и до този момент нямаме информация той да се е срещал с български граждани или да е познавал такива.“Маринов припомни, че нападателят е бил в България в периода 9-15 ноември миналата година.Вътрешният министър определи атаката в Нова Зеландия като недопустим терористичен акт.Маринов е на посещение в Съединените Щати, което включва срещи с ръководството на ФБР, Сикрет  Сървис и службите за гранична сигурност.За Българското национално радио той също каза, че очаква в скоро време българите да могат да получават паспорти с по-дълъг срок на годност.„Тече обществена поръчка, която сме обявили. Надяваме се 2020-та година да започне подмяната като се предвижда и това международният паспорт да бъде удължен, неговият срок на действие да е десет годишен.“Според проект за промени кандидатстващите за документа ще имат възможност за избор и на действащата в момента валидност от пет години. По време на визитата си в САЩ Маринов ще посети границата с Мексико.За Българското национално радио Маринов заяви, че целта му е да разгледа съоръженията по американската южна граница с надеждата да обмени опит за противодействие на „мигрантския натиск“ в България.По темата за мигрантите вътрешният министър коментира и доклада на Държавния департамент на САЩ за човешките права, който посочва грубото отношение към мигранти и превишаване правомощията на властите като едни от проблемните области за страната ни.„Категорично по отношение на мигрантите и лицата, които са задържани мога да кажа, че се спазва изцяло законът и техните права. На всеки един от тях се дава пълната възможност включително и адвокатска защита и възможност да поиска убежище и всички процедури, които свързани с това. Всеки един случай и сигнал за превишаване на правомощията от полицейски служители се извършва незабавна проверка. Ние сме го доказали, че там, където сме констатирали някакви нарушения сме предприели незабавни действия. “Маринов също увери, че властите разследват всеки един сигнал за език на омразата.", "date": "2019.03.18", "title": "Младен Маринов: Новозеландският атентатор не се е познавал с български граждани"}
{"url": "http://www.cross.bg/teatur-stzenata-myzikalen-1599368.html", "text": "/КРОСС/ Победителката от X Factor излиза на 23 март на сцената на Националния музикален театър в ролята на Кристин във „Фантомът на операта”. Това е една от първите й големи роли на професионална сцена след спечелването на популярния музикален формат през 2016 година. „Щастлива съм да играя на сцената на Националния музикален театър” – споделя Християна. „Ролята на Кристин от „Фантомът на операта” винаги е била роля-мечта за мен. Тя е мечта и за много певици по света. Благодарна съм на директора на Музикалния театър Марияна Арсенова за тази възможност.”Зрелищният спектакъл се завръща на сцената на Националния музикален театър от 23 март. Той ще се играе единствено до 14 април през този театрален сезон. След изчерпването на билетите за всичките първоначално договорени 25 спектакъла театърът води дълги преговори и откупи нови десет спектакъла. Така вместо до 30 март „Фантомът на операта” ще се играе до 14 април на сцената на Музикалния театър.", "date": "2019.03.18", "title": "Християна Лоизу дебютира във „Фантомът на операта” в Музикалния театър"}
{"url": "http://www.cross.bg/live-club-tzena-1599373.html", "text": "/КРОСС/ „ТУТУРУТКА - смях до дупка” е уникален комедиен спектакъл, който включва скечове, песни, стенд-ъп комеди, буфосинхронади и анимация с публиката.На 20 март, царете на хумора, ще ви разбият от страстни ритми и танци в школата по ЦИЦОМБА с Майстор 7 дан Алфредо Стораро, ще надникнат зад кулисите на най-гледаното риалити за всички времена \"БЪЛГАРИЯ ТЪРСИ МУТАНТ\", с водещ Слави Халваджиян, и ще изиграят на живо поредния епизод от култовата сапунена сага \"БАЙГЪН\", в която толерантният Аладин и коварният Шейтан водят епична битка за сърцето и краката на малката Карабатак.Групата ще представи за първи път пред публика и най-новия си хит - песента “ШЕ ТЕ ЛАЙКНА”. €URO ТУТУRНЕТО стартира от столицата в Sofia Live Club, за да премине през Валета, Варна, Памплона, Барселона, Нюрнберг, Мюнхен, Виена, Ларнака, Копенхаген и Малмьо. БИЛЕТИ: на предварителна продажба в мрежата на EVENTIM на цена 15 лева и на място в деня на събитието на цена 20 лева.", "date": "2019.03.18", "title": "„ТУТУРУТКА - смях до дупка” с европейско турне и участие на сцената на Sofia Live Club"}
{"url": "http://www.cross.bg/otmushtenie-stranata-gara-1599374.html", "text": "/КРОСС/ Белгийските служби за сигурност проверяват анонимна заплаха за отмъщение в отговор на атентата в Крайстчърч, съобщиха местни медии.Преди два дни службите са засекли съобщение с призив за атентат с автоматично оръжие на \"централна гара\" в страната. Съобщението е било придружено от снимка на централната гара в Антверпен и е завършвало с арабския израз \"Аллах е велик\".В съобщението се призовава за отмъщение за \"братята мюсюлмани\", загинали при терористичния удар срещу две джамии в Нова Зеландия.Уточнява се, че службите за сигурност в Белгия извършват задълбочена проверка на съобщението. Допълва се, че засега не се предвижда повишаване на защитата на гарите в страната.", "date": "2019.03.18", "title": "Белгия е получила заплаха за отмъщение след атентата в Крайстчърч"}
{"url": "http://www.cross.bg/ekspertut-komentira-bulgariya-1599364.html", "text": "/КРОСС/ \"Стрелецът от Крайстчърч се е интересувал от българската история, защото тя е много важна за периода, когато християните са водили борба с Османската империя\" това каза в сутрешния блок на БТВ „Тази сутрин”експертът по антитероризъм Христо Смоленов, който коментира терористичната атака в Нова Зеландия. В този човек явно има някаква фиксация, добави той. Според експертът не трябва да се поставя фокус само върху извършителя, а трябва да се направи крачка напред. Христо Смоленов коментира, че неколкократно е заявявал, че трябва да се очаква стратегическа провокация. Възможно е този човек да е бил манипулиран от някакви наддържавни сили и едва ли той е бил вълк единак, добави експертът. Според него има опити за християнска радикализация, която да отговори на ислямската радикализация. Според Христо Смоленов, когато нападателят от Нова Зеландия е обикалял България, той не е имал терористични проявления. Факт е, че той е бил в България, когато ние ясно заявихме, че Западните Балкани трябва да станат част от ЕС. Явно надпартийните сили, които подкрепят този човек, не искат това да се случва и в този регион да има мир, коментира още експертът. Всички видяхме в събота как реагира Турция и Реджеп Ердоган, който веднага втърди тона. Неслучайно и в Пловдив се появи вагон с мигранти. Това според експертът по антитероризъм е предупреждение.", "date": "2019.03.18", "title": "Когато нападателят от Нова Зеландия е обикалял България, той не е имал терористични проявления"}
{"url": "http://www.cross.bg/boing-maks-proizvoditel-1599347.html", "text": "/КРОСС/ Федералното авиационно управление на САЩ е заключило, че самолетът \"Боинг 737 МАКС 8\" (Boeing 737 MAX 8) отговаря на всички регулаторни и сертификационни изисквания. Това заяви днес говорител на компанията производител Боинг (Boeing), цитиран от Ройтерс.Той подчерта, че 737 МАКС е преминал през процедурите, които са били приложени при всички предишни нови самолети. Анализът на сигурността на новата система за контрол на полетите на модела самолет \"Боинг 737 МАКС 8\", направен от компанията производител, е имал няколко ключови пропуска, писа по-рано днес в. \"Сиатъл таймс\", цитиран от Ройтерс.Според американското издание, което се позовава на инженери - настоящи и бивши служители на Федералното авиационно управление на САЩ - е била подценена мощта на системата MCAS.Управлението от своя страна не е направило никакви подробни проучвания на този модел самолети и е издало необходимите разрешителни, за да може те да летят, по стандартна процедура.Според \"Сиатъл таймс\" компанията производител и ресорната администрация са били уведомени за тези пропуски и са им били поискани отговори преди 11 дни - преди катастрофата на 10 март на \"Боинг 737 МАКС 8\" на Етиопските авиолинии (Ethiopian Airlines), при която загинаха всичките 157 души на борда.През октомври миналата година се разби самолет от този модел на индонезийската авиокомпания Лайън еър (Lion Air). Загинаха всичките 189 души на борда.Данните от черните кутии на разбилия се преди седмица в Етиопия \"Боинг 737 МАКС 8\" показват \"явни прилики\" с катастрофата на индонезийски самолет от същия модел през октомври. Това обяви по-рано днес етиопската министърка на транспорта Дагмавит Могес, цитирана от световните агенции.Черната кутия, записваща параметрите на полета, е показала \"ясни прилики\" между катастрофите на двата самолета от един и същи модел, каза Могес на пресконференция. Тя отбеляза, че устройството е в добро състояние.Предварителният доклад за причините за авиокатастрофата ще бъде публикуван до 30 дни, допълни етиопската министърка на транспорта предаде БТА.", "date": "2019.03.18", "title": "\"Боинг 737 МАКС 8\" отговаря на всички изисквания, заяви компанията производител"}
{"url": "http://www.cross.bg/lenta-tynela-dvizhenieto-1599369.html", "text": "/КРОСС/ От 10.00 до 12.00 часа днес движението в тунела \"Правешки ханове\" на автомагистрала \"Хемус\" в посока Варна ще се осъществява в една лента поради ремонтни дейности по антените на мобилните оператори. Това съобщи пресцентърът на Агенцията \"Пътна инфраструктура\" (АПИ).Движението ще бъде ограничено по активната лента. Трафикът ще преминава по изпреварващата лента.", "date": "2019.03.18", "title": "Движението в тунела „Правешки ханове” ще е в едната лента"}
{"url": "http://www.cross.bg/dimitur-izpit-asenovgrad-1599361.html", "text": "/КРОСС/ 11-годишен ученик от Асеновград вече е студент в Софтуерен университет в София. Въпреки крехката си възраст, Димитър Самаров взема първия си изпит с блестящ резултат - 250 от 300 възможни точки. Момчето учи предимно онлайн, за да не пропуска и часовете в училище, разказа БНТ.Още на 8 години Митко проявява специален интерес към компютрите, затова и става част от екипа на клуб \"Компютър\" в Асеновград.\"Научих много неща за устройството на компютъра и като цяло тук се запалих към техниката\", казва момчето.\"Това момче, когато идваме тук заедно да оправяме тази техника на неговата възраст, отваря сам чичо Гугъл или както той казва, Ютуб е по-добра търсачка, учи мен самата и започва да слуша лекция за това как да се справи и софтуерно и хардуерно проблемчето в залата\", добавя Полина Симова, ръководител на клуб \"Компютър\".Миналата година Димитър разбира, че ще бъде проведено безплатно компютърно обучение в града от специалисти от Софтуерен университет. След края на програмата всеки има право да се яви на изпит, който дава шанс за дистанционно следване в университета.\"Когато той каза искам да се явя, аз му обясних, че вероятността е много малка, даже не попитах какъв е резултата, той дойде много развълнуван и каза аз имам 5.60 на изпита, резултатът е много висок\", допълни майка му Ралица Самарова:Сега Димитър е вече студент и даже е взел първия си изпит.\"Не беше твърде тежък изпита, важното е да не се притесняваш. Няма нищо страшно да сбъднеш мечтите си, просто трябва да вярваш в себе си\", казва още Митко.Освен интерес към компютрите, той проявява любопитство и към танците. Има завоювани над 25 медала, половината от които златни, в категорията \"Изгряващи звезди\" - латино и стандартни танци.", "date": "2019.03.18", "title": "11-годишно дете от Асеновград вече е студент по програмиране"}
{"url": "http://www.cross.bg/losho-momiche-hydozhestvena-1599370.html", "text": "/КРОСС/ Залата на кино „Люмиер Лидл“ се оказа малка за желаещите да гледат първата прожекция на дебютния филм на обичания актьор Мариан Вълев – „Лошо момиче“, на който той е сценарист и режисьор. Продукцията на Българската национална телевизия бе представена в рамките на 23-ото издание на международния филмов фестивал „София филм фест“ със специалното участие на творческия екип и актьорския състав.„Лошо момиче“ е едно от 10-те български заглавия в програмата на фестивала, по време на който се състоя и неговата световна премиера. Филмът „Лошо момиче“ разказва историята на една талантлива художествена гимнастичка, в чийто живот настъпват драматични обрати.В главната роля влиза Любомира Башева, позната на зрителите на обществената медия от хитовия сериал „Под прикритие“. В сюжета на лентата са разгледани редица актуални теми, сред които конфликтните взаимоотношения между родителите и техните деца; устойчивостта на ценностната система в съвременния свят; сблъсъкът на различни културни течения, повлияли обществото и най-вече – личният житейски избор, като социален феномен.„Лошо момиче“ разказва за пропадането, но всъщност е филм за близостта между хората. Всички герои в него са много самотни. Някои от тях успяват да намерят близост, други не. Вълнува ме процесът на сближаване между хората, на усещането за близост.Искам да дам шанс на хората да могат се сближат помежду си – това е важно за мен и именно това искам да постигна с филма“, сподели Мариан Вълев. Сюжетът на „Лошо момиче“ е вдъхновен от истински истории и героите имат реални прототипи.В ролите във филма се превъплъщават актьорите: Деян Донков, Саня Армутлиева, Велислав Павлов, Елена Телбис, Диляна Попова, Дария Симеонова, Георги Кадурин. Специално участие в продукцията имат и националните състезателки по художествена гимнастика, Бранимира Маркова (главен мениджър на националния отбор по художествена гимнастика – индивидуално) и Илиана Раева (председател на УС на Българската федерация по художествена гимнастика), като част от сцените са заснети в залата, в която тренират „златните момичета“ на България.„Щастливи сме, че филмът на БНТ бе оценен като продукция, която може да бъде представена на голям екран. Обикновено нашите филми са предназначени за телевизионно излъчване и прецедентът „Лошо момиче“ да има премиера в киносалоните преди да бъде показан в ефира на обществената медия е показателен за качествата, с които тази продукция се отличава“, каза Боряна Пунчева – главен продуцент на Продуцентски център „Студия екран“, която е и продуцент на филма от страна на БНТ, заедно с филмовия експерт Янко Терзиев. Оператор на „Лошо момиче“ е Антон Бакарски („Възвишение“, „Лов на дребни хищници“, „Под прикритие“ и др.).Изпълнителен продуцент на филма е Нина Алтъпармакова, а разпространител е „А Плюс Филмс“. Премиерата на филма в киносалоните в страната ще бъде на 12 април 2019 г.", "date": "2019.03.18", "title": "\"Лошо момиче\" с първи зрители на \"София Филм Фест\""}
{"url": "http://www.cross.bg/kletki-vreme-oktopodite-1599349.html", "text": "/КРОСС/ Учени са установили, че октоподите променят цвета си и потъмняват по време на сън, пише в. \"Дейли мейл\", цитиран от БТА.Специалисти от зоологическата градина в град Уестминстър в Колорадо са заснели странното поведение на свой питомец. Според тях е възможно мимикрията да е предизвикана от това, че октоподът сънува хищници.Добре известна е способността на тези същества да се сливат до неузнаваемост със заобикалящата ги среда посредством специални клетки в кожата им - хроматофори. Тези специализирани клетки се разширяват и свиват и изтласкват пигменти на повърхността на кожата.На заснетите кадри от зооложката Сара Стивънс се вижда как октопод променя цвета си от светъл на тъмен по време на сън. Учените си задават въпроса дали тези животни също като хората преминават през фаза на бързо движение на очите, докато спят.Изследователите се затрудняват и от факта, че за разлика от човека, октоподите нямат една централна нервна система. Мозъчните им клетки са разпределени по цялото им тяло и това дава възможност на тези мекотели да имат изключително прецизен контрол над всички части на своята анатомия.Специалистите допускат, че невроните на октоподите, отговарящи за пигментните им клетки, се активират несъзнателно по време на сън, ако животните сънуват заплаха. ", "date": "2019.03.18", "title": "Октоподите променят цвета си по време на сън"}
{"url": "http://www.cross.bg/deloto-prokopiev-dyankov-1599367.html", "text": "/КРОСС/ Днес ще има ново заседание по делото срещу Симеон Дянков, Трайчо Трайков и Иво Прокопиев. Тримата са обвинени в това, че през 2011г. са участвали впродажбата на 33% от акциите на електроразпределителното дружество EVN на занижени цени.Специализираният наказателен съд вече изслуша няколко свидетели по делото, сред които и тогавашния шеф на Агенцията за приватизация и настоящ министър Емил Караниколов. Той заяви, че е имало натиск по какви критерии да бъде избран инвестиционният посредник за сделката. Обвиняемите от своя страна обявиха, че са жертва на политическа репресия.На 3 октомври Спецпрокуратурата внесе отново в Специализирания наказателен съд обвинителен акт по делото за продажба на занижени цени на държавния дял на енергоразпределителното дружество EVN.Според държавното обвинение бившият вицепремиер Симеон Дянков и бизнесменът Иво Прокопиев са извършили длъжностно престъпление, от което са настъпили значителни вредни последици, които възлизат близо на 28 млн. лева щети на държавния бюджет. ", "date": "2019.03.18", "title": "Гледат делото срещу Симеон Дянков, Трайчо Трайков и Иво Прокопиев"}
{"url": "http://www.cross.bg/intelekt-kitaii-izkystveniya-1599362.html", "text": "/КРОСС/ Китай бързо наваксва в изследванията на изкуствения интелект и може да стане водещата сила в това до 2030 г. Това показва анализ на института \"Алън\", който изследва изкуствения интелект. Той носи името на съоснователя на \"Майкрософт\" Пол Алън.Анализирайки над 2 млн. академични текста, публикувани в научни издания или или изготвени за конференции през 2018 г., институтът прогнозира, че Китай ще измести САЩ като страна с най-цитирани изследвания в областта поетапно до 2025 г. Анализът предполага, че по този показател Китай ще задмине САЩ пет години преди предвиденото от властите лидерство в изкуствения интелект (работата на института \"Алън\" е в отговор на тази заявка).Според организацията е нужно САЩ спешно да увеличат финансирането за изследванията в тази област и да предлагат визи на студенти и експерти. Вашингтон направи крачка в ангажимента към развитието на изкуствен интелект, след като президентът Доналд Тръмп подписа указ, озаглавен \"Американската инициатива за изкуствения интелект\", но той не включваше адекватна финансова подкрепа. MIT Technology Review пък заключава: плановете на Белия дом да се съкратят разходите за наука не биха могли да дойдат в по-лош момент за амбициите на страната да е лидер в изкуствения интелект.Използван е инструментът Semantic Scholar, разработен от института за търсене и анализ на изследвания, публикувани онлайн. Резултатите сочат, че при Китай не само броят научни разработки вече прави впечатление - променя се и качеството им. Азиатската държава води по брой разработки още от 2006 г., но \"не всички изследвания са създадени равни\". Същевременно делът на САЩ в 10-те процента най-цитирани спада - от 47% през 1982 г. до 29% през 2018-а. Китай пък увеличава дела си при 26.5% през 2018, а тенденцията е за нарастване.Някои са предпазливи за това изследване, пише MIT Technology Review. Според Кай-Фу Ли, известен китайски инвеститор в изкуствен интелект, хоризонтът трябва да е по-дълъг и институтът \"Алън\" е преувеличил нещата. Той не скрива, че нещата вървят добре в Китай, но най-влиятелните мислители в областта все още са в САЩ. Надява се и че в стремежа да се говори за \"надпреварата в изкуствения интелект\" хората няма да забравят значението на общия напредък на човечеството в тази област.Ециони се съгласява, че всички може да имат полза от добрите изследвания, независимо в коя държава са, но добавя: \"Ако (САЩ) отидат на второ място, в Китай или тук ще бъде създадена следващата \"Гугъл\"? Това не е игра с нулев резултат, но не е и пикник.\"", "date": "2019.03.18", "title": "Китай ще е лидер в изследванията на изкуствения интелект след две години"}
{"url": "http://www.cross.bg/tochki-taseva-myasto-1599343.html", "text": "/КРОСС/ Катрин Тасева спечели златен медал на финала на лента на турнира Гран При по художествена гимнастика в Киев (Украйна). Това съобщиха от Българската федерация художествена гимнастика.Българката направи страхотно състезание и завършва с пълен комплект медали, след като снощи взе сребро в многобоя, а днес и бронз на финала на обръч.Тасева игра с последен стартов номер на лента и след силно съчетанието получи оценка от 18.250 точки. След нея останаха представителките на домакините Ева Мелешчук с 18.200 и Влада Николченко със 17.700 точки.На обръч Катрин Тасева се класира на трето място с 19.850 точки. Първа е Влада Николченко с 20.900 точки, а сребърното отличие взе рускинята Екатерина Селезньова с 20.750.На топка Тасева имаше две изпускания и със 17.700 точки остана на седмо място, а на бухалки също допусна грешка и е пета с 19.300 точки. Шампионка на топка е Екатерина Селезньова с 21.050 точки, а на бухалки златото взе Саломе Пажава (грузия) с 19.700 точки.Така равносметката за България на двата турнира в Киев е осем медала - пълен комплект за Катрин Тасева в Гран При и пет бронзови отличия на съпътстващия турнир \"Дерюгина къп\" за девойки, жени и ансамбъл девойки.Трето място на Ева Брезалиева в многобоя при девойките и на финала на лента, трето място на Вая Драганова на бухалки при жените, трето място отборно девойки и трето място ансамбъл девойки на финала с пет обръча.", "date": "2019.03.18", "title": " Катрин Тасева спечели златен медал на лента на турнира Гран При по художествена гимнастика в Киев"}
{"url": "http://www.cross.bg/krim-sevastopol-pytin-1599342.html", "text": "/КРОСС/ Президентът на Русия Владимир Путин ще посети Крим и Севастопол на 18 март, съобщават от пресслужбата на Кремъл, цитирана от ТАСС.В съобщението се отбелязва, че държавният глава ще участва на церемонии по откриването на парогазови централи. Президентът ще разгледа и мемориални комплекси в Севастопол за събития през 1854-1855 г. и 1941-1944 г. Владимир Путин ще проведе среща с представители на Република Крим и Севастопол, а също така ще участва в празненствата по повод пет години от присъединяването на Крим към Русия. По повод петата годишнина ЕС потвърди, че не признава анексирането на Крим от Русия.", "date": "2019.03.18", "title": "Путин отива в Крим за петата годишнина от присъединяването"}
{"url": "http://www.cross.bg/ogunya-plamutzite-pozhara-1599360.html", "text": "/КРОСС/ До късно снощи пожарникари се бориха с огъня край столичния квартал „Световрачене“. Пожарът избухна вчера в ранния следобед в заблатена местност със суха растителност.За минути пламъците се разпространиха върху близо 40 декара площ. Четири екипа на пожарната гасиха огъня. За щастие пламъците бяха потушени преди да достигнат до къщите на хората.", "date": "2019.03.18", "title": "До късно снощи гасиха пожара край Световрачене"}
{"url": "http://www.cross.bg/tyberkyloza-pregledi-mart-1599358.html", "text": "/КРОСС/ Безплатни прегледи за туберколоза се провеждат от днес, 18 март до 22 март в областните градове на страната, съобщиха от Министерството на здравеопазването.Всеки желаещ ще може да си направи скрининг за заболяването. Допълнителни прегледи и изследвания ще се извършват на рисковите пациенти. Инициативата се провежда във връзка със Световния ден за борба с туберкулозата - 24 март, като тази година мероприятията в световен мащаб ще протекат под мотото: \"Време е: за Свят без туберкулоза!\".По време на кампаниите през март, юни, септември и декември 2018 г. 11 751 души са проверили своя здравен статус за туберкулоза. От тях 6 935, които са били в риск от туберкулоза, са извършени медицински прегледи и допълнителни изследвания. Открити са 120 лица с туберкулоза и 359 лица с латентна туберкулозна инфекция, на които е започнато лечение.Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, ефективна превенция на туберкулозата в страната и осигуряване на достъп до здравни грижи.", "date": "2019.03.18", "title": "Безплатни прегледи за туберкулоза до 22 март"}
{"url": "http://www.cross.bg/zagivat-dogovor-bitkata-1599338.html", "text": "/КРОСС/   - Римският сенат анулира завещанието на Тиберий и обявява Калигула за император. - Започва понтификатът на папа Св. Григорий III. - Приключва Битката при Пиги - голямо сражение между българи и византийци в покрайнините на Константинопол. Завършва с голяма българска победа. - Кръстоносците, начело с Фридрих II, възстановяват Йерусалимското кралство. - В Антверпен е направен опит за убийството на Вилхелм Орански. - В Париж започва да функционира първият обществен транспорт - 8-местна карета. - Обявена е Парижката комуна. - Основан е нидерландският АФК Аякс. - Френското правителство забранява религиозните ордени. - Основан е Австрийският футболен съюз. - Битката при Дарданелите при която османската армия водена от Мустафа Кемал паша разбива англо-френския военноморски флот, най-модерния за времето си. - В Испания е основан ФК Валенсия. - Подписан е вторият Рижки мирен договор между Полша и Съветския съюз.- В Индия, Махатма Ганди е осъден на шест години затвор, заради гражданско неподчинение. Той ще лежи две. - 21 Народното събрание отнема мандати на комунисти. - Торнадо опустошава територии от три щата на САЩ - Мисури, Илинойс и Индиана, загиват 695 души. - При експлозия на газова инсталация в училище в Ню Лондон (Тексас) загиват около 300ученици и учители.- Мексико национализира цялото петролно имущество на територията на държавата, собственост на чужди фирми. - Втората световна война: 1 250 американски бомбардировача обстрелват Берлин. - Съветският космонавт Алексей Леонов извършва първото в историята на космонавтиката излизане в открития космос.- Папа Павел VI отменя отлъчването от църквата за католиците, сключили брак с некатолици.- Лон Нол пропъжда от Камбоджа принц Нородом Сианук. - Приключва 5-месечната петролна криза, свързана с ембаргото на страните от ОПЕК за САЩ, Западна Европа и Япония.- 50 души загиват при експлозия на ракета Восток-2М на космодрума Плесецк (СССР). - В Хеопсовата пирамида в Египет е открита мумия отпреди 4 400 години. - Война в Афганистан (от 2001): Операция Анаконда (започнала на 2 март) приключва с унищожаването на 500 талибани и бойци на Ал Кайда, и 11 жертви на съюзниците. - САЩ започват война в Ирак, насочена към предотвратяване на ядрената програма на Ирак и сваляне на режима на Садам Хюсеин. - Членство на България в НАТО: С 226 гласа „за\" и 4 „против\" 39 Народно събрание ратифицира Северноатлантическия договор. ", "date": "2019.03.18", "title": "18 март в историята"}
{"url": "http://www.cross.bg/post-hora-prodykti-1599339.html", "text": "/КРОСС/ Седем седмици преди Великден започва Великият пост. Той е най-строг и продължителен, като целта му е християните да прочистят както телата, така и душите си.От 10 март много хора започнаха да постят като изключиха всички животински продукти от менюто си. Важно е да се отбележи, че през целия пост може да се яде риба само два пъти – на Благовещение, но само ако не се пада през Страстната седмица, както и на Връбница. Не се яде месо след Неделя Месопустна, а млякото, млечните продукти и рибата се преустановяват след Неделя Сиропусна.Според специалисти по хранене и диетика, постът кара човек да се извиси на духовно ниво, но го лишава от ценни микроелементи. Някои дори препоръчват по-умерен пост, в който да присъстват млякото и млечните продукти.Когато не се яде месо, белтъчините, които липсват на организма, трябва да бъдат заместени с такива от растителен произход. В противен случай се нарушава балансът в организма.Недостатъчното количество белтъчини в тялото води до дефицит на витамините А, D, Е. Освен това често се появява анемия, защото месото и жълтъкът в яйцето са основни източници на желязо. Проблеми с кожата, разслояване на ноктите, обилен косопад, също могат да се появят заради ограничения в храненето.По време на Великденските пости приемът на калории е силно ограничен. Това води до забавяне работата на метаболитната система, защото организмът се опитва да пести енергия, за да се чувства във форма.Постите могат да променят качеството на съня. Доказано е, че в месото има полезни вещества, които карат хората да спят по-добре. Когато на тялото му липсват и протеини, мускулната маса спада, но мазнините не се топят, което е по-зле за здравето.Според ендокринолози, при някои хора строгият пост може да отключи хормонален проблем. Тези хора може просто да са били предразположени към него, но след като са се лишили от някои храни, да се разболеят. Повечето специалисти по хранене са на мнение, че е най-добре човек да пости няколко дни, а не 40, както е по традиция, за да бъде здрав. По този начин ще успее да пречисти организма от токсини. Това обаче не важи за бременните, кърмачките и хронично болните.", "date": "2019.03.18", "title": "Полезни ли са за здравето Великденските пости?"}
{"url": "http://www.cross.bg/prof-direktor-chlen-1599353.html", "text": "/КРОСС/ , началник на Клиника по ортопедия и травматология на УМБАЛ \"Софиямед\";, дм, медицински директор и началник на Клиника по кардиология и ангиология към \"Аджибадем Сити Клиник\", член на лигата \"Лекарите, на които вярваме\";, зам.-министър на вътрешните работи; - Катя от дует \"Ритон\", певица;, юрист, изпълнителен директор на Българската петролна и газова асоциация, член на УС на КРИБ;, дмн, декан на Факултета пообществено здраве в МУ - София;, шампиони по фехтовка;, стоматолог;, художник;, композитор;, химик;, икономист, бивш зам.-министър на труда и социалната политика;, депутат;, юрист и политик; ", "date": "2019.03.18", "title": "Родени на 18 март"}
{"url": "http://www.cross.bg/krim-prisuedinyavaneto-mogerini-1599356.html", "text": "/КРОСС/ В Русия днес официално се отбелязва Денят на присъединяването на Крим. На 18 март преди 5 години руският президент Владимир Путин подписа договор за присъединяването с представители на местната власт на украинския полуостров, два дни след референдум за независимост, който не беше международно признат.Действията на Москва продължават да се разглеждат като незаконна анексия от страните в Европейския съюз и Западния свят.За петата годишнина от присъединяването Путин ще пътува до Крим. Там руският президент ще участва в церемонията по въвеждането в експлоатация на две нови топлоелектрически централи на полуострова.В Севастопол ще посети мемориалния комплекс „Малахов курган“, посветен на отбраната на града през Кримската и Втората световна война.В Симферопол руският лидер ще се срещне с представители на местната общественост и ще се включи в тържествата, посветени на петата годишнина от подписването на договора за присъединяване на Република Крим и град Севастопол към Руската федерация.Същевременно украинският президент Петро Порошенко, който се бори за преизбиране в края на този месец, обеща с пост във Фейсбук Киев да си върне Крим без задкулисни споразумения, възможно най-скоро след вота.В декларация по повод годишнината първият дипломат на Европейския съюз Федерика Могерини обяви, че съюза продължава да е ангажиран с политика на непризнаване, включително посредством санкции.Могерини допълва, че Брюксел продължава да настоява за освобождаването на украинските моряци, задържани в Азовско море през ноември, както и да алармира за нарушаване на човешките права на кримски татари, украинци и други малцинства на полуострова.Федерика Могерини адресира и притесненията, че Москва разполага оръжия в Крим.През миналата година беше завършен 18-километровият Кримски мост над Керченския проток, който свързва полуострова с Русия.След анексията основните стопански сектори в Крим бяха национализирани. ", "date": "2019.03.18", "title": "Пет години след анексирането на Крим - Русия празнува, ЕС продължава да осъжда"}
{"url": "http://www.cross.bg/intervyu-podchertava-dyma-1599354.html", "text": "/КРОСС/  В интервю за \"Труд\" американският ветеран-разузнавач Брайън Дженкинс коментира, че нападателят в Нова Зелнадия вероятно се е саморадикализирал, като е чел в интернет различни теории на конспирацията.Брайън Дженкинс е у нас, за да представи най-новата си книга \"Размисли върху сенките\". Той подчертава, че идеологията на групировката \"Ислямска държава\" е намерила много малко последователите както в САЩ, така и в България.Според прогноза на финансиста Димитър Чобанов в \"Труд\" икономиката ще расте по-бавно през 2019 година заради неблагоприятната международна конюнктура. Очаква се спад в заетостта поради миграцията и ниското заплащане в България.  В интервю за \"24 часа\" директорът на Националния статистически институт Сергей Цветарски казва, че се е изравнил броят на заминаващи и връщащи се у нас българи - идват си както пенсионери, така и млади хора. Той е сигурен, че българите в страната са под 7 млн. души, с няколко хиляди под или над. \"Дума\" помества интервю с депутата от БСП Георги Търновалийски, който заявява \"Ситуацията с касовите апарати е патова\". Нито бизнесът, нито администрацията са готови за новите изисквания, убеден е той. \"Земя\" съобщава, че някои сортове пшеница в нивите на Добруджа не са успели да се справят с есенната суша. \"Остава тревогата за есенниците\", пише вестникът. \"Топлофикация\" е надула сметките за февруари, констатира \"Телеграф\". За тристаен апартамент в София сметката за отопление и топла вода през най-краткия месец на годината е 500 лева. Вестникът подчертава, че абонатите имат право на отстъпка, ако платят до 30 март.", "date": "2019.03.18", "title": "Преглед на печата за 18 март"}
{"url": "http://www.cross.bg/hadid-dzhidzhi-model-1599340.html", "text": "/КРОСС/ Джиджи Хадид беляза началото на едно ново поколение супермодели в модната индустрия.Често наричана „момичето на Instagram“, тя даде старт на вълната млади лица, чиято професия е пряко обвързана с дигитализацията в световен план.Още по-интересно е, че в кръвта ѝ има палестински корени, което я направи още по-екзотична и искана от големите модни къщи.Джиджи Хадид е дъщеря на модела Йоланда Хадид и палестинският имотен бизнесмен Мохамед Хадид, а през март е и на корицата на юбилейното издание на Vogue Arabia.Макар да е дъщеря на модел, животът ѝ не протича точно така, както се очаква.„Когато бях малка, позирах като модел, но майка ми умишлено ме спря преди това да се превърне в работа“, споделя Джиджи в интервюто.През февруари 2014 прави своя дебют като модел за Desigual. Оттогава животът ѝ се променя изцяло и до днес, когато е дефилирала за повечето световни модни брандове.За своите корени тя споделя: „Това, че съм полупалестинка обогати много живота ми. Винаги съм смятала, че децата със смесена кръв имат една двойственост в живота, която е уникална. Мисля, че извън очевидното, като това да израснеш с любов към арабската кухня и традиции, да съм полуарабка ми повлия да съм открита“.", "date": "2019.03.18", "title": "Джиджи Хадид: Палестинските корени обогатиха живота ми"}
{"url": "http://www.cross.bg/germaniya-shveiitzariya-klasatziyata-1599341.html", "text": "/КРОСС/ Международната консултантска компания Mercer публикува традиционната си годишна класация за най-добрите градове за живеене в света. За десета поредна година класацията се оглавява от Виена, следвана от Цюрих (Швейцария), а на трета позиция е Ванкувър (Канада).Австрийската столица получава признанието заради сигурността, която предоставя на жителите си, ефективния обществен транспорт и разнообразието на инфраструктурата за култура и отдих.В топ 5 влизат Мюнхен (Германия) и Новозеландският град Окланд, а в челната десетка попадат още Дюселдорф (Германия), Франкфурт (Германия), Копенхаген (Дания), Женева (Швейцария) и Базел (Швейцария), събощи Radio 1. Българската столица София е чак на 116-о място от общо 231 града. При съставянето на класацията Mercer взима предвид критерии, включващи транспортната инфраструктура, медицинското обслужване, нивата на престъпност, образованието, управлението на отпадъците, електроснабдяването, телекомуникационните услуги, а също така социално-културната, политическата и икономическата среда.", "date": "2019.03.18", "title": "Най-добрият град за живеене в света е Виена  "}
{"url": "http://www.cross.bg/pargov-iioncheva-elena-1599348.html", "text": "/КРОСС/ Изборът на Елена Йончева не е неочакван, имената дълго време се въртяха в общественото пространство. Важното е, че от утре започваме работата на нов етап. Това каза лидерът на столичните социалисти Калоян Паргов в ефира на предаването ”Беновска пита”по \"Канал 3\". Сергей Станишев е доказал, че може да роботи за България. Нека видим противопоставянето между БСП и ГЕРБ на базата, на която беше избрана Елена Йончева - това ще е битката между лявото и дясното, между БСП и ГЕРБ. Началото на април Националният съвет отново ще се събере за да подреди листата с таен вот, каза още лидерът на софийската структура на социалистите. На европейски избори БСП се представя добре в София. В малките населени места има евроскептицизъм, заради начина на живот. Когато влязохме в ЕС, хората от малките населени места очакваха рога на изобилието да се излее върху тях, но това не се случи, постигнахме двойни стандарти, отбеляза Паргов.", "date": "2019.03.18", "title": "Калоян Паргов: Изборът на Елена Йончева не е неочакван"}
{"url": "http://www.cross.bg/gradysa-bulgariya-zapadna-1599346.html", "text": "/КРОСС/ В понеделник ще е слънчево, с временни увеличения на облачността в следобедните часове над Западна България, а в сутрешните часове в източните райони ще има условия видимостта да е намалена. През деня ще се появи слаб, в Източна България до умерен южен вятър, с който температурите още малко ще се повишат и максималните ще са предимно между 20 и 25 градуса, по-ниски ще са по Черноморието.Над Черноморието ще е слънчево, в сутрешните часове ще има условия видимостта да е намалена. След обяд вятърът ще е южен, ще е слаб до умерен. Максималните температури ще са от около 14 градуса на север, до 20 градуса на юг. Температурата на морската вода ще е 8-9 градуса. Вълнението на морето ще е 2 бала, вечерта по Северното Черноморие ще се усили до 3 бала.Над планините ще е слънчево, с временни увеличения на облачността над масивите в Западна България. Ще духа слаб до умерен югозападен вятър. Ще остане топло, с максимална температура на височина 1200 метра около 14 градуса, на 2000 метра - около 8 градуса.Атмосферното налягане ще се понижава и ще е малко по-ниско от обичайното за месеца.Във вторник, 19 март, ще има временни увеличения на облачността, главно в планините и планинските райони ще се развие купеста и купесто-дъждовна облачност. На места ще превали краткотраен дъжд, възможно е да прегърми. Вятърът ще се ориентира от северозапад и дневните температури слабо ще се понижат.В сряда, 20 март, в Западна България от северозапад, в Източна - от североизток, ще нахлува сравнително студен въздух. Ще преобладава облачно време. На места, главно в Западна и Централна България, ще има превалявания, предимно слаби и предимно от дъжд, над 1200 метра - от сняг. Дневните температури, повече в Северна България, ще се понижат. Минималните ще се задържат все още високи.", "date": "2019.03.18", "title": "Седмицата започва със слънце"}
{"url": "http://www.cross.bg/chasa-provede-sustav-1599345.html", "text": "/КРОСС/ От 9.00 часа в зала „Мусала\" в хотел „Хилтън\" президентът на КТ „Подкрепа\" Димитър Манолов ще открие XVIIIта Годишна конференция на Мрежата на синдикалните организации от европейски столици (ECTUN).Участниците в събитието ще бъдат приветствани от кмета на София Йорданка Фандъкова, министъра на трудаи социалната политика Бисер Петков, Лука Визентини, генерален секретар на ЕКП, Филип Поше, генералендиректор на Европейския синдикален институт и Пламен Димитров, президент на КНСБ.От 9.00 часа IV състав на Специализирания наказателен съд ще гледа делото за престъпление по служба срещу Симеон Д., Иво П., Радослав Г., Любомир Е., Петър В., Трайчо Т.От 9.00 часа в сградата на Националния институт на правосъдието, зали № 32 и № 42 ще се проведе писменият изпит за първоначално назначаване на длъжност „следовател\".От 9.00 часа XV състав на Специализирания наказателен съд ще гледа молбата за изменение на мярка за неотклонение на Димитър Д.От 9.30 часа VI състав на Специализирания наказателен съд ще заседава по делото срещу Емил М., Мартин Д., Калоян Б. за образуване и ръководене на организирана престъпна група.От 10.00 часа XIX състав на Специализирания наказателен съд ще гледа делото срещу Цветелин Ц., Владислав Н., Светлин С., на които е повдигнато обвинение за образуване и ръководене на организирана престъпна група.От 10.00 часа XII състав на Специализирания наказателен съд ще гледа делото срещу Денислав А., обвинен за участие в организирана престъпна група.От 10.00 часа - 30 състав на Софийския градски съд ще гледа делото срещу бившия зам.-министър на транспорта Антон Гинев, бившия депутат от ДПС Илия Илиев и Огнян Георгиев по обвинение за безстопанственост.От 10.00 часа трети състав на Комисията за защита от дискриминация ще проведе заседание по преписка, образувана по жалба на белгийски гражданин срещу застрахователни компании.От 11.00 часа X състав на Специализирания наказателен съд ще заседава по делото срещу Бенито И., Иван И., Емил И., Валентин А. и Цветан Б., обвинени за участие в ръководство на престъпна организация или група.От 11.00 часа в Партерното фоайе на Софийската опера и балет ще се проведе пресконференция, посветена на новата семейна опера \"Котката\".От 11.00 часа трети състав на Комисията за защита от дискриминация ще проведе заседание по преписка, образувана по жалба за тормоз наработното място.От 12.00 часа в залата на 18 СУ „Уилям Гладстон\" (ул. „Пиротска\" 68) ще се проведе среща - видеоконференция по проекта „София и Европа за младите - 3D - демокрация, диалог и дебат\" с българския еврокомисар по цифрови технологии и цифрово общество Мария Габриел.От 12.00 часа трети състав на Комисията за защита от дискриминация ще проведе заседание по преписка, образувана по жалба срещу Летище „София\".От 13.00 часа V състав на Специализирания наказателен съд ще заседава по делото срещу Николай М., Николай Д., Андрей Я., Георги Т., Иван П., Стоян К., Свилен Д., Неделчо М., Атанас В., които са обвинени за организиране и ръководене на организирана престъпна група.От 13.00 часа трети състав на Комисията за защита от дискриминация ще проведе заседание по преписка, образувана по жалба срещу Зеленчуковата борса в Петричко.От 14.00 часа в кино „Люмиер Лидл\" ще бъде прожектиран филмът „Историята на един летен любовник\", част от програмата на „София Филм Фест\".От 14.00 часа ХVІІ състав на Специализирания наказателен съд ще гледа молбата за изменение на мярката за неотклонение на Петър П.От 14.00 часа трети състав на Комисията за защита от дискриминация ще проведе заседание по преписка, образувана по жалба срещу „Мини Марица - Изток\" ЕАД.От 14.30 часа в Националния пресклуб на БТА ще се проведе пресконференция на тема „България на енергийната карта на широкия Черноморски регион\" с участници проф. д.н. Нина Дюлгерова - преподавател във ВСУ „Черноризец Храбър\" и ЮЗУ „Неофит Рилски\", и д-р Пламен Димитров - Българско геополитическо дружество.От 15.00 часа ІХ състав на Специализирания наказателен съд ще разгледа молбата за изменение на мярката за неотклонение на Миню С. и Иван Д.От 15.00 часа в киносалона на ГД „Национална полиция\" (бул. „Ал. Малинов\" 1) ще се проведе брифинг относно дейността на ОДМВР - София през 2018 г.От 16.00 часа в кино „Люмиер Лидл\" ще се състои прожекцията на филма „Свидетелите на Путин\", част от програмата на „София Филм Фест\".От 17.30 часа в църквата „Св. Седмочисленици\" ще бъде отслужена панихида по повод 110 години от смъртта на Кузман Шапкарев. Българското сдружение на родовете от Македония ще поднесе цветя и венци на паметната плоча на възрожденеца на ул. „Кузман Шапкарев\" и ул. „Гурко\".От 17.30 в Руския културно-информационен център ще се състои откриване на изложбата „Крим днес: поглед отвътре\". След откриването на изложбата от 18.00 в Малка зала на РКИЦ ще се проведе премиерна за България прожекция на новия руски игрален филм „Кримски мост.Направено с любов\".От 18.00 часа в Столична библиотека ще бъде открита фотографската изложба „Португалски пътеки\" с автор проф. д-р Марин Паунов, който е познавач и почитател на португалската култура.От 18.00 часа в кино „Люмиер Лидл\" ще бъде прожектиран филмът „Кучкар\", от програмата на „София Филм Фест\".От 18.30 часа в Клуб 1 в НДК ще бъде представена книгата „Благословете Юда\"на Мария Лалева.От 18.30 часа в Литературния клуб на Столична библиотека ще се състои среща с Анета Данчева-Манолова. Събитието е част от поредицата „Преводач на месеца\".От 18.30 часа в Cinema City Paradise Center ще се проведе галапремиерата на първия авторски филм на Камен Донев - „Уют\".От 19.00 часа в Театър Азарян дебютният режисьорски проект на Илко Ганев „Апарт\" ще даде официален старт на Софийски театрален салон.От 20.30 часа в кино „Люмиер Лидл\" ще се състои прожекцията на филма „Лято\", от програмата на „София Филм Фест\".От 11.00 часа в офиса на ПП АБВ к-с „Лазур\"144 областният председател на партията Антон Коджабашев ще даде пресконференция във връзка с участието на българската делегация на Международния форум на страните от БРИКС в Делхи.От 14.00 до 16.00 часа в ОУ „Александър Георгиев-Коджакафалията\" ще се проведе технологичен семинар.От 10.00 до 18.00 часа в Двореца на културата и спорта ще се проведе кариерен форум „Национални дни на кариерата - Добра Кариера, Добър Живот\".От 14.00 часа в клуба на ПП ГЕРБ на ул. „Г. Бенковски\" №1 народният представител от Парламентарната група на ГЕРБ Емилия Милкова ще имаприемен ден.От 15.00 часа в Големия салон на Щаба на ВМС контраадмирал Митко Петев ще представи лекция на тема „България по времето на хан Тервел\".От 10.30 часа в Регионалния пресклуб на БТА ще се състои пресконференция във връзка с предстоящия Винен фест във Велико Търново.От 15.00 часа в музей „Кръстата казарма\" ще се проведе церемония във връзка със съвместната кампания на вестник „Стандарт\" и Община Видин под наслов „10 причини да остана в моя Видин\".От 10.00 часа в залата на Общинския съвет ще се проведе дискусия „Какво прави Европа за хората в неравностойно положение в контекста на Европейския стълб за социални права?\".От 10.00 часа в Заседателната зала на общината ще бъдат отворени оферти в открита процедура за възлагане на обществена поръчка с предмет: „Доставка и монтаж на оборудване, съоръжения и обзавеждане във връзка с изпълнение на процедура BG16RFOP001-5.001-0049 - С01 „Подкрепа за деинституционализация на грижите за деца\", във връзка с реализацията на Проект „Нова възможност за деца и младежи в Община Враца - Проект 2\" по Оперативна програма „региони в растеж\" 2014-2020 година по три обособени позиции\".От 11.00 часа в Радио „Силвър\" ще се проведе викторина, посветена на Седмицата на франкофонията (18-22 март).От 13.10 часа в Актова зала- СУ „Васил Кънчов\" ще се състои Поетическият цикъл „Бретан\" на Елисавета Багряна - бинарен урок с XII б клас.От 10.30 часа до 11.30 часа народният представител от ГЕРБ Васил Цветков ще проведе среща с кмета на Община Годеч Радослав Асенов. От 11.30 часа до 12.30 часа депутатът ще се срещне с жителите на село Шума в сградата на кметството. От 13.00 часа до 14.00 часа народниятпредставител ще проведе втората си приемна в сградата на кметството в село Бракьовци. От 14.30 часа до 15.30 часа депутатът ще се срещне с жителите на село Гинци в сградата на кметството.От 18.30 часа в НЧ „Напредък 1869\" ще се проведе концерт по повод 90-годишнината на великия Николай Гяуров, с участието на световните оперни звезди: Орлин Анастасов-бас, Венцеслав Анастасов-баритон и Емил Желев-бас. Акомпанимент на пиано - Евгени Желязков.От 11.00 часа в зала „Златото на Добруджа\" в Художествена галерия - Добрич ще се проведе Работилница за въображение. Учениците на СУ „Св. Климент Охридски\" ще рисуват по Проект „Големите майстори и малките художници\".От 14.30 часа в РИМ- Добрич ще бъде представено историческото наследство в региона, съхранено в музейните обекти.От 19.00 часа в Драматичен театър „Йордан Йовков\" ще се играе Спектакълът „Любовен пилотаж\" от Марк Камолети.От 10.30 часа в Кръглата зала на Община Дупница ще се проведе начална пресконференция по проект \"Подай ръка\", който се осъществява с финансовата подкрепа на Оперативна програма „Региони в растеж\" 2014-2020 г., съфинансирана от Европейския съюз чрез Европейския фонд зарегионално развитие.От 10.00 до 12.00 часа депутатът от ГЕРБ Борис Кърчев ще се срещне с граждани в офиса на партията (ул. „Климент Охридски\" № 1).От 11.00 часа в зала „Васил Караиванов\" на Община Карлово ще се състои церемония по награждаване на четиримата мъже, спасили деца на карловския водопад Сучурум на 10 март.От 10.30 до 12.00 часа в заседателната зала на общинската администрация ще се проведа среща на тема „Мерки по ПРСР за земеделските стопани в област Видин\".От 10.00 часа в комплекс „Меаца\"-Кърджали Асоциация по туризъм „Перперикон\" ще проведе тематична среща за „Създаване и развитие на регионални иновационни центрове\" в рамките на ОП „Иновации и конкурентоспособност\" 2014-2020\".От 10.30 часа в Окръжен съд - Кюстендил ще се проведе заседание по делото за конфискация на имущество на Пламен Галев и Ангел Христов.От 10.30 часа в кабинета на обществения посредник за Община Кюстендил ще се проведе пресконференция.От 09.30 часа във 2 зала Окръжният съд ще заседава по делото срещу Гюнай М., Георги М и Петър Т. Тримата са обвинени, че като дежурни лекари във Втора хирургична клиника на УМБАЛ „Св. Георги\" ЕАД - Пловдив са причинили смъртта на Б. А. и са нарушили Наредбата за оказванена спешна медицинска помощ.От 10.00 часа в зала №1 Апелативният съд ще гледа протест на Окръжна прокуратура - Смолян срещу наказанието на А.Н. (на 57 г.) от 12 години лишаване от свобода при първоначален строг режим по обвинение в убийство. Подсъдимият също обжалва пред Апелативния съд присъдата си..От 10.00 часа в зала 12 18 наказателен състав на Районния съд ще гледа делото срещу Георги С., Николай С. и Румен Ш, обвинени в действия по приготовление към запалване на сградата на „ЕВН Електроразпределение\" ЕАД.От 10.00 часа в зала 1 Окръжният съд ще гледа делото срещу Благой Н., обвинен в нарушаване на правилата за движение по пътищата и причиняване на смъртта на Н.Д.От 10.30 часа пред зала „Колодрума\" кметът на Община Пловдив Иван Тотев и директорът на ОП „Чистота\" Иван Стоянов ще дадат официалното начало на тазгодишното миене на Пловдив.От 11.00 часа в 10 зала Окръжният съд ще заседава по делото срещу Йордан С., Марин П., Александър К. и Александър Д. Те са обвинени за отнемане на чужди вещи на обща стойност над 457 хил. лева.От 12.00 часа в офиса на НФСБ ще се проведе пресконференция с участието на народния представител от „Обединени патриоти\" Славчо Атанасов, председателя на групата общински съветници на „Патриотичен фронт\" в ОбС - Пловдив Слави Георгиев и председателя на НФСБ - Пловдив и общински съветник Костадин Гаров.От 18.00 ч. в Културен център „Тракарт\" ще бъде открита изложба „Калиграфско-художествени школи и писарски средища: Образци от славянската ръкописна колекция на Пловдивската народна библиотека\".От 9.00 до 11.00 часа народният представител от ГЕРБ Радостин Танев ще се срещне с граждани в офиса на партията (ул. „Май\" № 5).От 9.30 до 16.30 часа общинските съветници от ПП ГЕРБ - Сливен Георги Николаев и Димитър Павлов ще се срещнат с граждани.От 9.00 до 11.00 часа зам.-председателят на парламента и депутат от ГЕРБ Емил Христов ще се срещне с граждани в офиса на партията (бул. „Митрополит Методий Кусев\" № 5).От 11.00 часа в зала 203 на общината ще се проведе пресконференция във връзка с изпълнението на проекта за подобряване на качеството на атмосферния въздух.От 18.00 часа в РБ „Захарий Княжески\" ще бъде представен албумът „Освобождение Болгарии. Лики Войны и Памяти\", издаден в Москва по повод 140-годишнината от краяна Руско-турската война 1877 - 1878 г.От 19.00 часа в Драматичния театър ще се играе постановката „Сватбата на Фигаро\" по Пиер Огюстен Карон Бомарше.От 14.00 часа в зала 203 на общината ще се проведе Консултативен съвет.От 16.00 часа в залата на Военния клуб ще бъде открита документалната изложба, посветена на 140 години от Учредителното събрание и приемането на Търновската конституция. ", "date": "2019.03.18", "title": "Предстоящи събития в страната за 18 март"}
{"url": "http://www.cross.bg/kiril-episkop-iierysalimski-1599336.html", "text": "/КРОСС/ Св. Кирил е роден около 315 г. в Йерусалим или неговите околнисти. След като прекарал част от живота си като отшелник и подвижник, бил приет в клира и посветен първоначално в дяконски и презвитерски чин, а през 346 г. тогавашният Йерусалимски епископ Максим го избрал да подготвя оглашените за кръщение и да наставлява новопокръстените. Прилежното и плодотворно изпълнение на това свещеническо задължение станало причина през 348-351 г., след смъртта на епископ Максим, св. Кирил да бъде избран за негов наследник.Заради своята твърдост и ревност към чистотата на православната вяра по време развихрилата се арианска ерес Йерусалимският светител бил свалян три пъти от епископската катедра.Св. Кирил се ползвал с голямо уважение от цялата църква и взел дейно участие на II Вселенски събор (381 г.). Доживял до дълбока старост и починал през 386 година. Църковните отци и писатели го наричат \"мъж със свят живот\" и \"защитник на апостолското учение\".", "date": "2019.03.18", "title": "Св. Кирил Йерусалимски"}
{"url": "http://www.cross.bg/zheni-vizhdal-krasivi-1599334.html", "text": "/КРОСС/  \"Беше виждал красиви жени и преди, жени, които бяха привличали погледа му. Но всички те бяха лишени от качествата, които бяха най-желани за него. Качества като ум, увереност, сила на духа и страст.. „Жива поема“, това бяха думите, които винаги изникваха в ума му, когато се опитваше да я опише на другите...\" \"Тетрадката\", Никълъс Спаркс", "date": "2019.03.18", "title": "Беше виждал красиви жени и преди"}
{"url": "http://www.cross.bg/reshava-kabel-samobrusnachka-1599337.html", "text": "/КРОСС/ Първата практична електрическа самобръсначка, която превъзхожда многократно своите предшественици, излиза на пазара. Джаджата е създадена по идея на изобретателя Джейкъб Шик. Той е служил в американската армия във Филипините по време на Испано-американската война. Именно по това време в тропиците хваща дизентерия. След близо едногодишно възстановяване, армията го прехвърля в Аляска.Шик е част от екип, който обтяга над 1600 км телеграфни жици в Аляска. Създава и лодка за плитки води.След като се оттегля от армията през 1910 г., Шик решава да се заеме със златотърсачество в Аляска и Британска Колумбия. Приключението му допада, но бръсненето при температури, достигащи до -40 градуса по Целзий - не.След като чупи глезена си и се принуждава да остане в лагера, за да се възстанови, Шик решава да изобрети по-лесен начин за бръснене. В случая – бръснач, закрепен за гъвкав кабел и захранван от външен мотор. Изпраща идеята си на производителите, но те я отхвърлят.Когато избухва Първата световна, Шик отново се връща в армията, където оглавява подразделението за разузнаване и криминални разследвания в Англия.След войната решава да подобри идеята си за електрическа самобръсначка. За тази цел обаче той се нуждае от още капитал. Затова решава да приложи концепцията за пълнител към стандартния бръснач. По този начин човек можел да маха острието, без опасност да се нарани. След като продава този свой бизнес, Шик отново се съсредоточава върху електрическата самобръсначка. Пуска първата на пазара през 1929 г. – точно навреме, след рухването на стоковата борса и предстоящата Голяма депресия.Първите модели не се продават много добре. Техният дизайн все още не е твърде изпипан и включва тежък мотор, вързан към метален кабел. Бизнесът вървял толкова зле, че Шик се принуждава да ипотекира дома си. В края на краищата обаче той открива как да подобри цялостната концепция.Шик премахва гъвкавия кабел и поставя малък електрически мотор до самия бръснач. Всичко това можело да се побере в малко черно устройство, което се държи удобно и с една ръка. Най-обикновен кабел захранвал цялата джаджа, която се активирала малко щифтче.Шик създава фабрика в Стамфорд, Кънектикът, а новият модел излиза на пазара в Ню Йорк на 18 март 1931 г. Той се продава за 25 долара (днешни 360). Първата година са закупени 3000 бройки. До 1937 г. тази бройка достига 1.5 млн.Шик забогатява и се оттегля в Канада. Неговите здравословни проблеми обаче го застигат. Той умира през 1937 г. Той винаги е твърдял, че мъж, който се бръсне правилно всеки ден, ще доживее до 120 години. За съжаление Шик не успява да дори да стане на 60.", "date": "2019.03.18", "title": "18 март 1931 г. - Първата практична електрическа самобръсначка излиза на пазара"}
{"url": "http://www.cross.bg/tema-zhivo-nova-1599352.html", "text": "/КРОСС/  Евролисти и водачи. Как се решава предизборното уравнение? По следите на терора. Коментар на проф. Владимир Чуков. Казус в Русе: 100 семейства са заплашени да останат без ток до дни заради разминаване на сметките. Как се пазят децата от неподходящо съдържание в медиите? Формулата на Тео. Докъде се стига с 20 хиляди часа страст? Документален филм за учителя Теодосий Теодосиев. Защо лидерът на европейските социалисти загуби битката за водач на червената евролиста? Ексклузивно: Сергей Станишев. Какъв е профилът на масовия убиец в Нова Зеландия и защо се е интересувал от българската история? Коментар на експерта по антитероризъм Христо Смолянов. Как лекари спасиха с уникална операция живота на бременна и детето й, след тежка катастрофа?  Какви промени се очакват в Закона за етажната собственост и ще сложим ли край на междусъседските войни? На живо: Размирици в Белград. Как осъмна сръбската столица, след като протестиращи нахлуха в държавната телевизия и блокираха президентството? След като другари се изправиха срещу другари и мястото на депутата Елена Йончева и председателят на ПЕС Сергей Станишев в евролистата взриви Столетницата, разнобоят в БСП коментира Михаил Миков. Сърбите срещу управляващите. За сблъсъците в Белград, на живо специалните пратеници на НОВА. Защо избилият десетки в Нова Зеландия е бил у нас? Накъде води българската следа? Дилъри в училище. Кой може да спре децата, тръгнали по пътя на дрогата? „На твоя страна\": Агенции за недвижими имоти подвеждат клиенти с нерегламентирани такси, неустойки и комисионни. Как да избегнем измамите при покупка на ново жилище? Всяко десето новородено - недоносено. Как се печели битката за живот? Разказваме историята на един от малките герои.Тежки семейни отношения в комедиен вариант. Камен Донев за авторския си филм „Уют\". Мисия „Пещерняк\". Българи на експедиция в солни пещери в Израел. И още: Развива ли се пещерният туризъм у нас? ", "date": "2019.03.18", "title": "Теми и гости в сутрешните блокове на телевизиите на 18 март "}
