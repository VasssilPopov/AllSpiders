{"url": "http://www.cross.bg/kycheta-obshtini-bezstopanstvenite-1580552.html", "text": "/КРОСС/ Общият брой на безстопанствените кучета у нас е 24 194 за 2017 г. Броят им през 2016 г. е бил 25 861, по данни от всички общини в България.Днес правителството прие Отчет за изпълнение на общински програми за овладяване на популацията на безстопанствените кучета за 2017 г.Само 15 от общо 265 общини нямат приети такива програми. Регистрираните приюти в страната са 47.През 2017 г. са заловени 22 318 безстопанствени животни, от които 3 817 са осиновени.В областите Бургас, София град, Стара Загора и Русе е най-голям процентът на осиновени кучета.", "date": "2018.08.01", "title": "Безстопанствените кучета – 24 хил., приютите са 47"}
{"url": "http://www.cross.bg/trump-beshe-zvezdata-1580551.html", "text": "/КРОСС/Мъже, облечени с руски военни униформи, охраняват звездата на американския президент Доналд Тръмп в Алеята на славата в Холивуд, предаде „Ивнинг стандарт“.През миналия месец звездата на Тръмп за пореден път беше разбита, а вандалският акт беше осъществен с помощта на кирка. По-късно извършителят беше задържан от силите на реда. Сега в социалните мрежи бяха разпространени снимки на двама мъже, облечени с руски военни униформи и руския флаг, които гордо пазят звездата на Тръмп да не бъде повредена отново.Забавните кадри дори влязоха в предаването на Джими Кимъл, който заяви, че „това правят другарите за своите другари“. След встъпването си в длъжност Доналд Тръмп беше обвинен за близки връзки с Кремъл – нещо, което той отрича.", "date": "2018.08.01", "title": "Руски войници охраняват звездата на Тръмп"}
{"url": "http://www.cross.bg/google-chrome-imat-1580556.html", "text": "/КРОСС/ Windows и macOS със сигурност си имат доста проблемни моменти - съобщенията за вируси, нотификациите за ъпдейти, сините екрани на смъртта и др.Според Google, начинът за справянето с тях е като се премина на оперативната система за компютри на IT гигантът - Chrome OS.Предимствата са множеството работещи Android приложения, вградената защита от вируси и автоматичните ъпдейти, а от Google са споделили видео, което освен да изтъква недостатъците на конкурентите, препоръчва и закупуването на новия Chromebook.Истината обаче е, че Windows, Linux, а дори и macOS имат съществени предимства пред Chrome OS. Освен че вече са много стабилни, а проблемите с вирусите - лесно решими, то изброените по-горе операционни системи са по-добри за работа с по-сериозни програми или играенето на игри, които не са насочени предимно към деца.Освен това за нормалната си работа Chrome OS изисква връзка с интернет, а операционната система традиционно се инсталира на лаптопи със слаба конфигурация.Драйверите на периферните устройства, като скенери, принтери и други са несъвместими с Chrome OS, поради което, ако имате по-стар скенер или принтер - няма да може да го ползвате.От Google са насочили своя лаптоп предимно към американския пазар и то към ученици и училища, които имат нужда от лаптоп, но не се очаква да правят нещо трудно на него. Обикновено цената на Chromebook е много ниска, поради което лаптопът е по-купуван от лаптопите на Apple.\n\t\t\t\t\t", "date": "2018.08.01", "title": "Google се подигра с Windows и macOS (видео)"}
{"url": "http://www.cross.bg/krysev-lenta-predvizhda-1580535.html", "text": "/КРОСС/ Ремонтите по столичните улици ще продължат и след 15 септември. Причината са валежите. Това каза заместник- кметът по транспорта Евгени Крусев, след като вчера столичният кмет Йорданка Фандъкова обяви, че лошото време забавя с няколко дни изпълнението на сроковете. Заради валежите в София, ремонтите се бавят средно с пет дни. \"При хубаво време, строителите имат възможност да наваксат това изоставане. Целта ни е основните ремонти да бъдат приключени дори малко преди 15 септември. Ремонтът на \"Граф Игнатиев\" със сигурност ще продължи до към края на октомври, тъй като там дейностите са по-обхватни\", каза заместник-кметът по транспорта Евгени Крусев . И след ремонта по столичния бул. \"Васил Левски\" няма да има велоалеи, обяви още Крусев: \"Наблюденията показаха, че повечето велосипедисти използват парка, съответно има и велоалея по бул. \"Евлоги и Христо Георгиеви\", която е успоредна на бул. \"Васил Левски\", така че за момента велоалея не се предвижда\". Новата организация на движението предвижда бус ленти и в двете посоки по булеварда. Но с разрешение за престрояване на коли в тях в последните метри преди кръстовището. Зам.-кметът по транспорта Евгени Крусев обясни, че такава организация се предвижда и на други места в София.  „На кръстовищата, където се правят десни завои, ще може да се завива от самата бус лента – това е новостта, която въвеждаме тук. Този модел ще следваме при всички бус ленти в София. По бул. „Васил Левски“ е първата такава бус лента. Предстои да се преработят бус лентите по „Цариградско шосе“, по „Сливница“ и по „Данаил Николаев“, като там ще въведем същия принцип. На самите кръстовища бус лентата да стига до самото кръстовище, до стоп линията, а съответно всички, завиващи на дясно, да могат да завиват от дясната лента, а който продължи направо от бус лентата се счита за нарушител. Предвиждаме нова бус лента да се изгради по бул. „Евлоги и Христо Георгиеви, между „Черни връх“ и бул. „Драган Цанков“ тя ще бъде само в посока към стадион „Васил Левски“.  Крусев подчерта, че с приоритизиране на градския транспорт се цели повече хора да се придвижват с него. Искаме той да се движи в обособени, бързи трасета и да бъде алтернатива на автомобилите, каза той. ", "date": "2018.08.01", "title": "Ремонтите по столичните улици ще продължат и след 15 септември"}
{"url": "http://www.cross.bg/dryanovo-instalatzii-sevlievo-1580542.html", "text": "/КРОСС/ Министърът на околната среда и водите Нено Димов подписа договор за изграждането на инсталации за преработка на отпадъци с общините Севлиево, Дряново и Сухиндол.Проектът предвижда да се изградят две инсталации за компостиране. Инсталациите ще бъдат построени на територията на Севлиево и Дряново. Проектът включва и изграждането на площадка за компостиране на място за община Сухиндол.Новите съоръжения ще обслужват над 42 000 жители от общините. Според проекта инсталациите са предвидени с общ капацитет от близо 4 000 тона годишно.Инвестицията е в размер на 2.2 милиона лева. Безвъзмездните средства по ОП \"Околна среда 2014 - 2020 г.\" са в размер на 1.8 милиона лева.Срокът за изпълнението на проекта е 12 месеца, предаде БНТ.", "date": "2018.08.01", "title": "Севлиево, Дряново и Сухиндол ще имат нови инсталации за преработка на отпадъци"}
{"url": "http://www.cross.bg/bankomat-taksi-smetka-1580550.html", "text": "/КРОСС/ От днес се променят банковите такси. БНБ слага таван на комисионите, които се начисляват за теглене от банкомат, разкриване на сметка или плащане с дебитна карта, съобщава БНТ.Таксата за откриване на разплащателна сметка ще бъде по-ниска. Ще струва максимум 1.79 лв, което е с над 10 процента по-евтино.Обслужването обаче ще поскъпне и ще струва 2.27 лв. на месец.По-скъпо ще е тегленето на пари в брой от сметката в офиса на банката, тъй като средната такса за суми до 1000 лв. ще нарасне от 89 стотинки до 1.02 лв.По-скъпо вече ще излиза и тегленето на пари с дебитна карта от банкомат на друга банка.", "date": "2018.08.01", "title": "Нови банкови такси влизат в сила от днес"}
{"url": "http://www.cross.bg/huawei-rust-polygodie-1580543.html", "text": "/КРОСС/ Ръстът в продадени бройки на българския пазар за първото полугодие на 2018 спрямо това на 2017 е 20%.Huawei за пръв път се изкачи на втора позиция в света в бизнеса със смартфони през второто тримесечие на 2018, съобщава агенцията за маркетингови проучвания IDC. По данни на IDC, в световен мащаб Huawei е доставил 54 млн. смартфона, а Apple - 41,3 млн. апарата. В проценти това означава 20,9% пазарен дял на Samsung, следван от Huawei с 15,8%, който от своя страна има преднина от 3,7 % пред Apple с неговите 12,1%.                          Huawei, включително дъщерния му бранд Honor, бележи огромен ръст от почти 41% в броя надоставените устойства, в сравнение с миналата година, като завзема все по-силни позиции в най-високия клас след рекордния успех на новите модели P20 и P20 Pro.                        В България, по данни на Huawei, през първото полугодие на 2018 компанията е продала 20% повече устройства на територията на страната в сравнение със същия период на миналата година. Още по-впечатляващи са резултатите на компанията в премиум сегмента, където Huawei бележи 59% ръст на продажбите в най-високия клас спрямо първото полугодие на 2017.                            Този ръст се дължи основно на моделите P20 и P20 Pro, последният от които продължава да води класацията на DxOMark със своите фотографски възможности, и чиято камера е обявена за най-добрата мобилна камера в света за годината от престижната фотографска асоциация TIPA (Technical Image Press Association).", "date": "2018.08.01", "title": "Huawei вече е вторият най-голям производител на смартфони в света"}
{"url": "http://www.cross.bg/sofiya-gara-godishnina-1580544.html", "text": "/КРОСС/ Днес в 12.00 часа на Централна гара София с народни танци служители на гарата и пътници  отбелязаха 130-та годишнина от откриването й.Преди 130 години на този ден на гарата в София пристига първият международен влак от Лондон през Париж за Цариград (Истанбул) - легендарният Ориент експрес. С откриването на железопътната линияЦариброд – София – Белово се поставя началото на Българските държавни железници.Празничната за железниците седмица ще завърши с традиционното отбелязване на Деня на железничаря. Ето и част от приветствието на генералния директор на НКЖИ инж. Красимир Папукчийски по повод професионалния празник:„Защо е необходимо да си спомним тази годишнина? Заради усещането за традиция и история, което за съжаление често губим; заради настоящето – необходими са ни упорството и вярата на миналите поколения; заради бъдещето – какъв ли ще е прочитът на тези след нас за нашия принос? И не на последно място – за повече самочувствие! Нашата професия е била и е част от българската държавност, на нас разчитат стотици хиляди за своето придвижване, наша е и задачата да превозим стотици хиляди тонове товари по най-екологичния и безопасен начин.Ние сме избрали не просто професия, а доживотна отдаденост, нашето поколение има мисия – да превърнем стария железен път от Константинопол за Виена и Париж през Цариброд в нашия нов път към съвременните европейски железници“. Празненството на Централна гара бе съпроводено с поздравления за професионални успехи и лично щастие на всички работещи в системата на железниците.", "date": "2018.08.01", "title": "С фолклорен празник бе отбелязана 130 годишнина от откриването на Централна гара"}
{"url": "http://www.cross.bg/leva-specheli-turgovishte-1580546.html", "text": "/КРОСС/ Мехнур Сеидов от Търговище спечели страхотната сума от  от  на .50-годишният мъж избира 11 числа и пуска своя талон за 50 тегления. Чак на следващия ден се връща в пункта на ул. „Цар Симеон“ №1 с усещането, че нещо хубаво предстои…И ето, че щастливото събитие е факт. Първоначално букмейкърът го поздравил за попадение от 1 500 лева, но когато преброили цифрите заедно разбрали, че в печалбата има не две, а три „0“, което прави .Късметлията споделя за случилото се с голямо вълнение. „Не можах да повярвам! Първото което направих беше да се похваля на семейството и най-вече на дъщеря си“, каза Мехнур.Тегленията на играта  можете да следите в пунктовете на  и онлайн на  ", "date": "2018.08.01", "title": "Късметлия от Търговище спечели 15 000 лева от „Еврошанс“"}
{"url": "http://www.cross.bg/inerkom-reshenieto-stava-1580558.html", "text": "/КРОСС/ Фирмата \"Инерком\" обжалва решението на Комисията за защита на конкуренцията, която забрани на компанията да купи дружествата на чешката ЧЕЗ в България. От \"Инерком\" съобщават, че са депозирали жалба във Върховния административен съд срещу решението на КЗК от 19-и юли. Според юристи обжалването на акта не отменя забраната на сделката. Това решение е по-скоро част от политическия пейзаж, коментира Славчо Нейков, председател на УС на Института за енергиен мениджмънт: \"В контекста на решението на КЗК и последващата стъпка от страна на \"Инерком\" първото, което трябва много дебело да подчертаем, е, че става въпрос за действие в рамките на закона – компетентен орган се е произнесъл, това е КЗК, предвидена е възможност за обжалване и „Инерком“ е предприел съответната стъпка. По-интересни са детайлите, а те, според мен, сочат, че това решение е по-скоро част от политическата конюнктура, отколкото едно независимо и обосновано от юридическа гледна точка решение на компетентна институция\". Според Нейков самият факт, че \"Инерком\" обжалва решението на КЗК, е достатъчно силна индикация, че фирмата има сериозни интереси към сделката: \"Това, което може да направи ВАС, ако приеме аргументите на \"Инерком\", посочени в жалбата, е да върне делото в КЗК, където процедурата започва отново, вече на база на задължителните указания, които ще даде ВАС. И ЧЕЗ, и \"Инерком\", както и всеки инвеститор в подобна ситуация, би си търсил правата, защото става дума за ужасно много пари, става дума и за репутация. Нямам съмнения, че ако бъдат използвани всички законоустановени механизми и не бъде постигнат резултатът, който целят компаниите, те сериозно ще оценят възможността да си търсят и този тип права по специалния ред, който е предвиден в закона“. ", "date": "2018.08.01", "title": "Славчо Нейков: Решението на КЗК за продажбата на ЧЕЗ е част от политическата конюнктура"}
{"url": "http://www.cross.bg/yazoviri-stranata-predsedatelyat-1580541.html", "text": "/КРОСС/ Държавната агенция за метрологичен и технически надзор (ДАМТН) прогнозира близо 80% от общините да прехвърлят на държавата проблемните си язовири поради липса на средства за поддръжка на съоръженията. Това заяви пред БНР председателят на агенцията Петър Горнoвски, който е във Велико Търново на среща с местните власти.Според Горновски в централизирания държавен регистър за около 20% от язовирите в страната са подадени пълните технически характеристики, което е проблемно.Все още продължавало търсеното на точния брой язовири у нас.Сформирана е и междуведомствена комисия, която трябва да представи пред областните управители опасните язовири по региони.По думите на Горновски в страната няма да се ликвидират водоеми, а ще се ремонтират.\"Ще бъдем много консервативни по въпроса за ликвидация на язовири. Не е въпросът от 1500 малки язовира, които са водоеми, да започнем да ги разкопаваме и унищожаваме. Няма да стане\", категоричен е председателят на ДАМТН.В страната за спешен ремонт са подадени 414 язовира, от които само 8 са от област Велико Търново, пише още общественото радио. ", "date": "2018.08.01", "title": "80% от общините ще прехвърлят проблемните язовири на държавата, прогнозира ДАМТН"}
{"url": "http://www.cross.bg/samo-ninova-dobre-1580554.html", "text": "/КРОСС/ БСП е на прав път - преди да поискаш управлението, трябва да си изработил стратегия. При това - не партийна, а национална. Тоест да намериш максимална подкрепа и съгласие за приоритетите - може и да са само два-три, но нацията трябва да застане зад тях. - Все пак основното събитие бе Председателството и то, слава Богу, мина прилично. Не че бе регистриран съществен успех или важен резултат, но като че ли нямаше организационен гаф. Но логиката за успех да се отчита отсъствието на гаф е извратена, разбира се. Не постигнахме нито една от националните ни цели по време на тези шест месеца. Но премиерът Борисов успя да създаде добро впечатление сред съседите ни от Западните Балкани. Колкото до скандалите в управляващата коалиция, за мен не те са важни, те са само една повърхност. Важният въпрос е каква политика се води, с какви средства, по какъв начин и какви са резултатите. От тази гледна точка картината не е добра. Работи се ден за ден, без национална стратегия и разбирателство по важните приоритети. Наливат се все повече пари във все по-пробити “каци”, около които кръжат дузината лешояди на обществените поръчки. Заплатите в МВР по международна оценка, отчитаща нашата покупателна сила, са вече шампионски, а резултатите от работата - все така лилипутски. Щатът е по-голям от армията ни. Здравеопазването и образованието не просто текат отвсякъде, но и бълват трупове - и физически, и културни. Държавността все по-драматично я няма и няма как да я има в условията на лично управление на ръчен режим. Но все пак искам да отбележа и две светлинки в мрака. Военният министър Каракачанов знае какво прави, прави го добре и в полза на държавността. И второ - Нинова изпълва със съдържание смисъла и значението на опозицията, БСП върши добре отредената й от избирателя роля.  - Пропуснал съм тази фраза и ми е трудно да коментирам без контекст. Цветанов не се слави с каквато и да било самокритичност и най-вероятно визира не собствената си дейност или тази на ГЕРБ, а обединените патриоти в цялата им разединеност. И големият въпрос е има ли обществена полза да се добутва още две-три години? Ако бяха два-три месеца, иди-дойди. - Дава краткотраен ефект, но не и резултат. И в това е огромният проблем на подобно управление, което не е наш български патент, а се наблюдава на много места по света - всичките в долната част на многобройните класации за успех. Не трябва да бъркаме ефикасност с ефективност. Ефикасността създава впечатление за действеност, за решение, но без стратегия тя е гола показност. Само решенията въз основа на стратегия са в крайна сметка ефективни. Тоест ние в някакъв смисъл имаме ефикасно управление, което по същество обаче е неефективно. Казано простичко - съсипват нашите пари с темп от по около 40 милиарда годишно. И щом го позволяваме, значи сме милиардери. Всеки един от нас!  - Защото институциите у нас са унищожени, а държавността - заметена под килима. Вероятно от самия връх на изпълнителната власт това изглежда като оправдание - действам така, защото институционалността и държавността ги няма. Но това е като да караш кола без колела. Полагаш страшни усилия, а изминато разстояние няма. Не капитализмът сам по себе си създава благоденствие, а държавността и институциите - като се почне от Парламента и се стигне до агенцията за скакалците, образно казано. Боли ни, че не ни пускат в Шенген и в еврозоната. Но са прави - и Шенген, и еврозоната не са само и просто набор от критерии. Те преди всичко функционират въз основа на държавност и работещи институции. Иначе няма нищо лошо да си добре е Меркел, да речем . Но ползата е само лична.  - В България, макар и твърде неефективна, поне формална демокрация има , което означава, че избори постоянно са възможни. Но не очаквам да се случат до или заедно с Европейските през май. Но заедно с местните е твърде вероятно. А и необходимо - необходима е нова глътка доверие, струя кислород.  - БСП е на прав път - преди да поискаш управлението, трябва да си изработил стратегия. При това - не партийна, а национална. Тоест да намериш максимална подкрепа и съгласие за приоритетите - може и да са само два-три, но нацията трябва да застане зад тях. БСП е в началото на важен разговор с нацията ни и това е добре - колкото по-смислено и резултатно го проведе, толкова повече доверие ще събере. Най-старата ни партия е в подем - нека не забравяме, че Нинова възкреси политически субект в будна кома. Документът “Визия за България“ все още е незрял, съдържа и неверни посоки. Но е зрял и верен в най-важното - ако искаме изчезващата след повече от 1300 години България да я има, то необходима ни е държавност и институционалност. А не Аз, Ти, Той...  - В лицето на Нинова Борисов си намери майстора - и тя е бърза, и тя е речовита, и тя знае да атакува... Не случайно той взе правилно решение да ограничава директния сблъсък с нея. Нинова има и едно голямо предимство и ако стане премиер, то ще е благодарение на него - тя не коленичи пред Брюксел, тя е за изправена България в ЕС. Европейският съюз не е друг вид Съветски съюз, както някои постоянно ни натрапват. А ако е, то трябва веднага да бъде закрит.  - Политическата ни система и управлението изпитват летален недостиг на доверие и в такава атмосфера не само Слави или Краси Радков (да му е честито детето!) могат да влязат във властта, но дори и техния Ванката... Ако изхождаме от предпоставката, че по-лошо все едно не може да стане, нека поне да е по-смешно, то няма проблем да си го осигурим. Аз обаче вярвам на мъдрите англичани, които казват: „Никога не е толкова лошо, колкото може да бъде”.  - Няма проблем с възможността, проблемът е в целесъобразността и пригодността. Радев от нулева позиция в политиката стигна за по-малко от две години пред очите ни до върха - нямам пред вид поста, а съдържателната страна. Той е истински президент - не само в сравнение с предишния. И България има нужда от него като такъв. Това, че човек свири добре на пиано, не значи, че ще се справи добре и с цигулката ... Независимо, че “ музикалността” е важна предпоставка. Същото важи и за Манолова - тя изпълни със съдържание функцията на омбудсман (макар и да е омбудсуоман). След цяло едно гербаджийско десетилетие в рейтингите напоследък има нови имена по върха - Радев, Манолова, Каракачанов и Нинова. Май влизаме в нов период.", "date": "2018.08.01", "title": "Кънчо Стойчев: Борисов си намери майстора в лицето на Нинова!"}
{"url": "http://www.cross.bg/byrgas-ychastuk-zhitoto-1580555.html", "text": "/КРОСС/ Километрично задръстване се образува на магистрала „Тракия” в района на Бургаска област заради обърнат тир, пълен с жито. Инцидентът е станал на 339-и км в посока от София към Бургас. Трафикът е затруднен и към този момент.Движението беше отбито по обходен маршрут през Ямбол и Средец, а автомобилите в задръстването се пропускаха по един.Обходният маршрут през Карнобат и Айтос не е предпочeтен, тъй като по него се извършват частични ремонти.Шофьорът на тира е с рана на главата и е потърсил медицинска помощ в Бургас.Работници изгребваха житото с кофи часове наред. Камионът е превозвал товар 22 тона за Пристанище Бургас. Ако не се събере житото, магистралата ще бъде като ледена пързалка, коментираха шофьори.В същия участък стана и друга катастрофа с два автомобила.Друг автомобил се е самозапалил отново в този участък. ", "date": "2018.08.01", "title": "Обърнат тир предизвика километрично задръстване на „Тракия”"}
{"url": "http://www.cross.bg/slyzhba-momiche-pozharnata-1580545.html", "text": "/КРОСС/ Около 13 часа днес, в дежурния център на пожарната служба в Хасково бил получен сигнал от мъж и жена, че 17-годишно момиче се намира на малък остров в река Арда и животът му е застрашен от придошлите води на реката.Незабавно към мястото на инцидента, близо до село Бориславци, бил изпратени екипи от пожарната служба. На място жената и мъжът им обяснили, че заедно с момичето били на разходка до острова, когато нивото на водата в реката рязко се повишило. Двамата успели да се доберат до брега и потърсили помощ от пожарната служба.Пожарникарите осъществили контакт с бедстващото момиче и предприели всички необходими действия за спасяването му. Спасителната операция приключила щастливо около 14.30 часа.Тримата участници в инцидента са били в добро здравословно състояние и не им е оказвана медицинска  помощ. ", "date": "2018.08.01", "title": "Хасковски огнеборци спасиха 17-годишно момиче, попаднало във воден капан в река Арда   "}
{"url": "http://www.cross.bg/dete-tyrtziya-yugoiztochna-1580530.html", "text": "/КРОСС/ Кюрдските бунтовници в Югоизточна Турция детонираха ръчно изработено взривно устройство, убивайки жена и дете. Това се случи във вторник вечерта по пътя край Юксекова, квартал Хакиари, който граничи с Иран и Ирак, предаде БГНЕС.Жената е починала на място, а нейният 11-месечен син е починал в болницата. Майката и детето са се връщали от посещение при съпруга на загиналата, който е сержант в турската армия.Кюрдската работническа партия (ПКК) вече три десетилетия се бори в преобладаващия с кюрдски югоизток. Този конфликт е убил десетки хиляди хора.ПКК се разглежда като терористична организация от Турция и западните съюзници в Анкара.", "date": "2018.08.01", "title": "Взрив в Югоизточна Турция, жена и дете загинаха"}
{"url": "http://www.cross.bg/velingrad-godishno-momichentze-1580529.html", "text": "/КРОСС/ 22-годишен мъж, измамил 9-годишно момиченце, е задържан в ареста на РУ-Велинград, съобщиха от МВР. В неделя сутринта той се обадил на стационарен телефон в жилище в града. Слушалката обаче вдигнало 9-годишно момиченце, тъй като родителите му отсъствали за около час от къщи. От другата страна непознатият се представил за лекар, който съобщил на детето, че майка му е счупила крака си. Тя била приета в болница, но се налагала спешна операция и средства за нея.Измамниците успели да убедят притесненото дете в истинността на разказа си, като го уверили, че парите ще бъдат взети от служител в Здравната каса. Детето събрало наличните в жилището 750 лева и ги пуснало в плик през прозореца.Едва след като родителите се прибрали се разбрало, че става дума за телефонна измама. С разплитането на случая незабавно се заели служители на полицейското управление в курортния град. За броени часове е изяснено, че парите са взети от 22-годишния Г.Б. от Велинград.При извършените процесуални действия той предал цялата сума. По случая е образувано полицейско производство под наблюдението на Районната прокуратура във Велинград.", "date": "2018.08.01", "title": "Задържаха мъж, измамил по телефона 9-годишно момиченце във Велинград"}
{"url": "http://www.cross.bg/zlatograd-godishno-srok-1580548.html", "text": "/КРОСС/ Шофьорът, който вчера блъсна и уби 13-годишно момче на тротоар в Златоград, е задържан за срок от 72 часа с постановление на наблюдаващия прокурор. Ще бъде внесено искане в съда за вземане на мярка за неотклонение „Задържане под стража“ спрямо него.56-годишният мъж ще отговаря за причиняване на смърт по непредпазливост.С постановление на прокурора на обвиняемия му е отнето свидетелството за управление на МПС за срок от една година.На 31 юли около 17:10 ч., в гр. Златоград, при управление на моторно превозно средство – лек автомобил „Пежо Боксер“, е нарушил правилата за движение по пътищата, като е изгубил контрол над автомобила и по непредпазливост е причинил смъртта на 13-годишно дете.До момента по делото са извършени оглед на местопроизшествие, разпити на свидетели, предстои да бъдат назначени експертизи.", "date": "2018.08.01", "title": "Шофьорът, блъснал и убил 13-годишно момче в Златоград, остава в ареста"}
{"url": "http://www.cross.bg/linii-troleiibysnite-suoruzheniyata-1580533.html", "text": "/КРОСС/ Във връзка с изискванията на правилника за Техническа експлоатация на контактните мрежи на градския електротранспорт е наложително да бъдат извършени планирани ремонти, профилактика и контролни измерванияна всички съоръжения, свързани с тролейбусните линии Т1 и Т2. Тъй като дейностите по поддръжка на съоръженията не могат да се извършват под напрежение, трябва да бъде изключено електрозахранването в съответните сектори. За целта е необходимо временно да се преустанови обслужването на тролейбусните линии. Предвидено е това да стане по график, както слеЧрез тази превантивна дейност се цели постигане устойчивост на електросъоръженията и подобряване безопасността на тяхната работа.При инциденти през последните месеци, вследствие на атмосферни явления (гръмотевични бури, силен вятър, проливни дъждове), както и нееднократно събаряне на контактната мрежа от извънгабаритни превозни средства, се налагаше възстановяване на съоръженията в спешен порядък, без възможност за цялостна проверка на експлоатационното състояние на тролейбусната инфраструктура.Освен това подобни профилактични мероприятия целят да отстранят повреди, които биха създали неудобства на хората и материални щети на компанията за в бъдеще.За посочения период от време линии Б12 и Б11, които в голяма степен дублират маршрутите на Т2 и Т1, ще се изпълняват с разписания, при които интервалите на движение са учестени.", "date": "2018.08.01", "title": "Планирани ремонти спират тролейбусните линии в Бургас "}
{"url": "http://www.cross.bg/navodneniya-valezhi-navodneni-1580534.html", "text": "/КРОСС/ Проливни валежи предизвикаха наводнения в Румъния. 70-годишна жена загина, след като къщата ѝ е била отнесена от придошли води в окръг Хунедоара.Любителски видеа са заснели водната стихия и в полите на средновековния замък на Дракула.Разрушени са пътища, активирали са се свлачища, наводнени са къщи. Обилните валежи затрудниха движението и в някои от големите градове.През изминалата нощ пожарникари са изпомпвали вода от стотици наводнени жилища и мазета. В североизточния окръг Нямц властите са евакуирали временно няколко души заради опасност от наводнения.Властите издадоха предупреждение за опасни метеорологични условия в 66 населени места в 25 окръга. Те съветват хората да не се приближават до бреговете на реки и да не прекосяват бързо течащи води.", "date": "2018.08.01", "title": "Проливни валежи предизвикаха наводнения и взеха жертва в Румъния"}
{"url": "http://www.cross.bg/vertoleti-mi-letatelnata-1580553.html", "text": "/КРОСС/ По повод на публикации и запитвания от медии Министерството на отбраната прави следното уточнение:С решение на министъра на отбраната е открита процедура за възлагане на обществена поръчка с предмет „Възстановяване и осигуряване на летателната годност на вертолети Ми-17 и Ми-24“, която включва изпълнение на следните позиции:1.Осигуряване на летателната годност на вертолети Ми-17 - рамково споразумение;Възстановяване на летателната годност на вертолети Ми-24 - рамково споразумение.След публикуването на решението и обявлението за обществената поръчка е установено допуснато техническо несъответствие в обявлението, а именно: В раздел II „Обект на поръчката“, параграф II.2.1 „Общо количество или обем“ е записано, че ще бъдат ремонтирани 4 (четири) броя вертолети Ми-17. Коректният брой е 2 (два) броя вертолети Ми-17. Констатираното несъответствие ще бъде коригирано чрез „Решение за одобряване на обявление за изменение или допълнителна информация“ в срока, съгласно чл. 100, ал. 3 от Закона за обществените поръчки.За позиция 2 - „Възстановяване на летателната годност на вертолети Ми-24 - рамково споразумение“ представената техническа спецификация към процедурата включва възстановяване летателната годност на 6 (шест) броя вертолети Ми-24, но необходимостта на Военновъздушните сили (ВВС) към момента е за ремонт на 4 (четири) броя вертолети Ми-24 и обявената поръчка включва ремонта само на 4 (четири) броя Ми-24.За допуснатото техническо несъответствие ще бъде потърсена отговорност.", "date": "2018.08.01", "title": "Министерството на отбраната ще ремонтира два вертолета Ми-17 и четири вертолета Ми-24"}
{"url": "http://www.cross.bg/sotzialni-yslygi-pleven-1580536.html", "text": "/КРОСС/ Община Плевен обяви конкурс за две социални услуги поради изтичане на договорите, но се оказва, че единственият кандидат не отговаря на изискванията. Това стана причина общината да си върне услугите. В интервю за предаването \"12+3\" на програма \"Хоризонт\" д-р Елза Пачева, началник на Отдел \"Здравеопазване и социални дейности“ в Община Плевен, обясни:\"През 2013 година две социални услуги за управление са отдадени на сдружение \"Център Отворена врата“. Това са кризисен център за жени и деца, преживели насилие, което е 24-часова услуга, което ще рече, че се предоставя денонощно, втората услуга е център за социална рехабилитация и интеграция на жени и деца, преживели насилие, което е почасова услуга. Това са най-вече консултантски и друг вид дейности, които подпомагат потребителите.Срокът на двата договора изтече и така както е записано в Закона за социалните услуги, услугата трябва да се прехвърли за управление към общината или да се обяви нов конкурс за избор на нов доставчик, като и в двата случая трябва преходът да е гладък. Обявихме конкурс и на двете се яви като фондация \"Център Отворена врата“, която беше единственият кандидат. Документите ѝ не бяха изправни. Нямаше лиценз от Агенция \"Закрила на детето“, което е абсолютно условие за сключване на договор. Даже при сключен договор, ако ти бъде отнет този лицензът, договорът се прекратява\".", "date": "2018.08.01", "title": "Община Плевен си върна две социални услуги"}
{"url": "http://www.cross.bg/poreditza-svetovna-otbranata-1580532.html", "text": "/КРОСС/ Под патронажа на министъра на отбраната Красимир Каракачанов на 2 август от 18:30 часа в кино СИНЕМАКС в Благоевград ще бъде представен първият филм от документалната поредица на Военния телевизионен канал „Помни войната 1915 – 1918“.Филмовата поредица на ВТК, посветена на 100-годишнината от края на Първата световна война, има за цел да увековечи бойната слава на Българската армия при участието й на Македонския и на Северния фронт. В първия епизод „България влиза в Първата световна война“ се разкриват обстоятелствата около присъединяването на страната към Централните сили. Филмът очертава предпоставките за участието на България във войната като разглежда последиците след сключването на Санстефанския, Берлинския и Букурещкия мирен договор.На прожекцията са поканени вицепремиерът и министър на отбраната Красимир Каракачанов и българският представител в Европейския парламент Ангел Джамбазки. Продуцент на продукцията е Информационният център на Министерството на отбраната в копродукция с Националния военноисторически музей. Документалната поредица се реализира със съдействието на Държавна агенция „Архиви” и Държавен военноисторически архив – Велико Търново. Режисьор и сценарист на филмите е Мария Цветкова, консултант полк. проф. д.н. Димитър Недялков. Оператори са Петър Георгиев, Кирил Бациев и Николай Николов, режисьор по монтаж на първи епизод е Ивелин Илиев, графичният дизайн е на Светлин Александров, диктор е актьорът Пламен Манасиев.", "date": "2018.08.01", "title": "Филм на Военния телевизионен канал за Първата световна война на голям екран в Благоевград"}
{"url": "http://www.cross.bg/zakona-elektronni-pristanishtata-1580539.html", "text": "/КРОСС/ Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Мерките са утвърдени с РМС №411 от 2016 г.В рамките на отчетния период към 29 юни са изпълнени четири правни мерки. Изменен и допълнен е Законът за морските пространства, вътрешните водни пътища и пристанищата на Република България, отстранявайки пропуски в законовата уредба относно изработването, съгласуването, приемането и одобряването на генералните планове на пристанищата за обществен транспорт и подробните устройствени планове за яхтените, рибарските и пристанищата със специално предназначение, както и на специализираните пристанищни обекти и на брегоукрепителните хидротехнически съоръжения в акваторията на Черно море и в българския участък на река Дунав. Одобрени са и свързаните с това промени в Закона за устройство на територията. По този начин се облекчават инвеститорите при получаване на разрешителни за строителство на пристанища и специализирани пристанищни обекти.Приети са изменения в Закона за туризма, с които \"къща за гости\" се определя като \"жилищна сграда\". С тази промяна се премахват затрудненията пред инвеститорите, които се пораждаха от неясния статут и не причисляването на къщите за гости към определена категория строежи.С нормативни промени в Наредбата за условията и реда за провеждане на обучение чрез работа (дуално обучение) и в Закона за развитие на академичния състав в Република България се адресират проблеми, свързани с липсата на специалисти в търсени от бизнеса области, както и с лошото качество на професионалното образование.Изпълнение са и мерки, водещи до подобряване обслужването на юридическите и физическите лица от Национална агенция за приходите (НАП). Облекчени са административните процедури и изисквания към клиентите на НАП при подаване на заявления и потвърждаване на достъпа до електронни услуги на НАП от всеки офис на агенцията.Уеднаквена е практиката на всички офиси на НАП и са разширени предоставяните от Агенцията електронни услуги, с което е подобрено прилагането на регламентираните правила при получаване на документи, подписани с електронен подпис на официалните електронни адреси на НАП.", "date": "2018.08.01", "title": "МС отичта мерките за подобряване на инвестиционната среда"}
{"url": "http://www.cross.bg/razmer-plazh-plashtane-1580540.html", "text": "/КРОСС/ След проведен конкурс \"Атлиман 2\" ЕООД е определен за концесионер на морски плаж \"Китен-юг\", община Приморско, област Бургас.Концесионерът се задължава да за целия срок на договора за концесия от 10 г. цената за 1 бр. чадър да е в размер до 7 лв. с ДДС, а цената за 1 бр. шезлонг - до 7 лв. с ДДС в зоната за платени плажни принадлежности на морския плаж.Размерът на годишното концесионно плащане за първата година от срока на концесията е в размер на 187 722,41 лв. с ДДС. Предложени са инвестиции за организация на спортно-развлекателните дейности на морския плаж в размер на 33 240 лв. с ДДС за срока на концесията.Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 7,20 на сто без ДДС.", "date": "2018.08.01", "title": "До 7 лв. за шезлонг и за чадър на морски плаж \"Китен-юг\" в Приморско"}
{"url": "http://www.cross.bg/moyrinyo-zidan-favorit-1580549.html", "text": "/КРОСС/ Ръководството на \"Манчестър Юнайтед\" е поставило Зинедин Зидан на първо място в списъка си за мениджър на тима, ако се стигне до раздяла с Жозе Моуриньо, твърдят в Англия.Френският специалист прекрати взаимоотношенията си с \"Реал\" Мадрид броени дни след спечелването на трети пореден трофей в Шампионската лига и в момента е без работа.След противоречивите изказвания на Моуриньо и отношението му към футболистите по време на американското турне на \"червените дяволи\", той се е превърна във фаворит номер 1 на букмейкърите за първи уволнен на Острова.Според таблоидът \"Сън\", ако Моуриньо си тръгне, \"Юнайтед\" ще направи всичко възможно, за да привлече Зидан. Предимство ще бъде фактът, че французинът е без отбор и преговорите ще бъдат водени директно с него.", "date": "2018.08.01", "title": "Зидан фаворит за поста на Моуриньо"}
{"url": "http://www.cross.bg/praha-razprusnata-sozopol-1580520.html", "text": "/КРОСС/ Родният град на Божидар Димитров – Созопол, се сбогува с него.За отдадат последна почит към професора и бивш директор на Националния исторически музей (НИМ), в Созопол се събраха близки, роднини и приятели на професора.Част от праха на Божидар Димитров беше разпръсната над Созополския залив. Това е било предсмъртното желание на историка.Друга част от праха му е разпръсната в Македония, а трета ще бъде поставена в гроба до майка му.", "date": "2018.08.01", "title": "Разпръснаха праха на проф. Божидар Димитров над Созополския залив"}
{"url": "http://www.cross.bg/putya-bedstveno-polozhenie-1580519.html", "text": "/КРОСС/ Община Девин обяви частично бедствено положение за селата Осиково, Чуреково и Михалково заради усложнената обстановка и затруднения достъп.Пътят за Осиково все още е непроходим, като има сериозни наноси. Хлябът за селото се прехвърля през компрометирания участък с фадромите, които са на терен. Движението по пътя Девин – Кричим е възстановено.Към момента няма данни за бедстващи и пострадали хора.Междувременно вече втори ден продължава битката със свлачищата след пороите в Родопите. Частичното бедствено положение в Чепеларе остава в сила, след като огромно скално свлачище и земна маса затвориха и в двете посоки пътя за село Забърдо и Чудните мостове.Пътят е единствената връзка на село Забърдо и неговите 500 жители със света.Работата по разчистването на скалната маса започна още вчера, но ще са нужни няколко дни, за да бъде разчистено и обезопасено платното. Свлачището не е ново – било е укрепено през юни.От общината съветват туристите да не използват пътя за да стигнат до Чудните мостове.Разчистването може да започне едва когато времето се успокои, а по-късно днес в Родопите отново се очаква да вали.Край Габрово река Янтра излезе от коритото си тази нощ. Само за час в района над кв. „Ябълка” са се излели между 30 и 35 л. дъжд. 300 метра от улицата са напълно унищожени. Наноси от дървета, боклуци и камъни са запушили дерето, което е трябвало да отведе стичащата се дъждовна вода в реката.Пострадали хора няма, наводнени са избени помещения.В Тетевенско ситуацията се нормализира.Равносметката от пороите са удавени животни, повредени пътни настилки и наводнени домове. Хората в с. Градежница и днес продължават да изпомпват вода от мазетата и разказват за загубите в стопанствата си.Това е трето наводнение в Тетевенско само за това лято. Според местните жители причините за зачестилите беди е масовата сеч на дървесина в горите.", "date": "2018.08.01", "title": "И няколко села в Девинско са в частично бедствено положение"}
{"url": "http://www.cross.bg/levski-reda-split-1580521.html", "text": "/КРОСС/ Полицията в София ще предприеме по-строги мерки за опазване на реда по време на мача-реванш от втория предварителен кръг на Лига Европа между \"Славия\" и \"Хайдук\" Сплит, а причината са феновете на... \"Левски\".Срещата ще се изиграе на 2 август на националния стадион \"Васил Левски\". Полицията заяви, че ще проверява стриктно на входовете, а целта е на трибуните да не бъдат допуснати фенове, които имат забрана за посещаване на спортни събития.Органите на реда се притесняват от евентуални сблъсъци между привърженици от Хърватия и фенове на \"Левски\". Причината са сблъсъците от миналия сезон, когато при гостуването на \"сините\" се стигна до бой между двете агитки в Сплит. След него бяха задържани 22-ама българи. Двете фракции не пестиха закани и преди пристигането на хърватите в София. ", "date": "2018.08.01", "title": "Строги полицейски мерки на евро мача на \"Славия\" заради... \"Левски\""}
{"url": "http://www.cross.bg/lyulin-avariya-voda-1580524.html", "text": "/КРОСС/ Поради авария временно е прекъснато подаването на топла вода към жк \"Люлин\" 1 и жк \"Люлин\" 2, съобщиха от \"Топлофикация София\" ЕАД. От дружеството информираха, че незабавно е създадена необходимата организация, като ще се работи до пълното възстановяване на топлоподаването.", "date": "2018.08.01", "title": "Части от \"Люлин\" са без топла вода заради авария в \"Топлофикация\""}
{"url": "http://www.cross.bg/tzenata-godina-pshenitzata-1580525.html", "text": "/КРОСС/ Експерти очакват тежките климатични условия тази година да вдигнат цената на пшеницата до 350 лв. за тон. Това е равносметката в края на жътвената кампания. Според прогнозите, ще бъдат прибрани около 5.5 млн. тона зърно.Климатичните условия тази година опровергаха очакванията за високи добиви и за качествена пшеница, коментира Антонина Белопитова от Софийската стокова борса, цитиран от БНР. Най-вече от източната част на България не са доволни от качеството, от влагата. Продават я като фуражна, което е за тях един вид загуба, тъй като от хлебната пшеница е на по-висока цена с около 10-15 процента. Цената се движи около 300 - 320 лв за тон -цена предлага - без ддс. Търсенето - от 260-270 когато стартира тази кампания, вече е 290 до 300 лв. В сравнение с миналата година, увеличението на цената е с 10% и ще продължи да расте през следващите месеци\"Очаквам повишение, но не в рамките, които наблюдавахме през 2007 - 2008-ма, когато цената на пшеницата стигна до 400 лв на тон. Когато се движи около 300 320 до 350, не смятам, че е някакъв феномен и някаква аномалия\".", "date": "2018.08.01", "title": "Дъждовете вдигат цената на пшеницата"}
{"url": "http://www.cross.bg/ychastuk-karnobatskiya-byrgas-1580523.html", "text": "/КРОСС/ Магистрала Тракия в посока Бургас в карнобатския участък е затворена. От полицията съобщават, че обходният маршрут е през Ямбол и Средец. Причина за затварянето са катастрофи  в карнобатския участък на магистралата и голямото задръстване, което затруднява  движението. От полицията напомнят, че има ремонт на пътя Карнобат - Айтос и затова е невъзможно ползването му като алтернатива.*Снимката е илюстративна", "date": "2018.08.01", "title": "Заради катастрофа е затворен карнобатският участък от АМ \"Тракия\" в посока Бургас"}
{"url": "http://www.cross.bg/zatrydneno-posoka-momenta-1580526.html", "text": "/КРОСС/ ТИР със зърно се е преобърнал снощи на 339 километър в посока към Бургас на автомагистрала \"Тракия\". Движението е затруднено. Това съобщиха от МВР и призоваха шофьорите да бъдат внимателни.В момента се извършва претоварване на авариралата машина.От полицията съобщават още, че на същото място отново в посока към Бургас са се сблъскали два автомобила със софийска регистрация и един със сливенска. В района има още един пътен инцидент.В обратната посока отново на това място се е самозапалил лек автомобил . Няма сериозно пострадали при пътните инциденти. В момента се обсъжда вариант за пренасочване на трафика през Ямбол, тъй като движението е затруднено.", "date": "2018.08.01", "title": "ТИР със зърно се обърна на АМ \"Тракия\", движението е затруднено"}
{"url": "http://www.cross.bg/makedoniya-repyblika-ministur-1580522.html", "text": "/КРОСС/ Министър-председателят Бойко Борисов и премиерът на Република Македония Зоран Заев ще отбележат заедно  115-годишнината от Илинденско-Преображенското въстание, потвърдиха от  правителствената пресслужба.На 2 август в Благоевград двамата премиери ще участват в церемонията по полагане на венци и цветя на паметника на Гоце Делчев на площад \"Македония\" .Това ще бъде второто съвместно отбелязване на годишнината, след подписването на Договора за приятелство, сътрудничество и добросъседство между България и Република Македония преди година.В церемонията ще участват и вицепремиерът и министър на отбраната Красимир Каракачанов, както и вицепремиерът и министър на вътрешните работи на Република Македония Оливер Спасовски. ", "date": "2018.08.01", "title": "Борисов и Заев ще отбележат заедно 115-годишнината от Илинденско-Преображенското въстание"}
{"url": "http://www.cross.bg/yvrezhdaniya-kachestvoto-hora-1580527.html", "text": "/КРОСС/ Премиерът Бойко Борисов разпореди проверка на дневните центрове за хора с увреждания, предаде агенция „Фокус”.Той е взел решението след срещата му с представители на хората с увреждания вчера, според които качеството на услугата не е добро.„От това, което сега като план сме направили, ще ми се социалният министър, вицепремиерът, здравният министър, те самите или оторизирани от тях хора, бързо да направим инспекция и да проверим тези дневни центрове, нивото, качеството на работа, качеството на услугата”, коментира премиерът.Борисов коментира, че и в момента се дават много пари, но „претенциите са, че самата услуга не е на необходимото ниво”.Той призова всички министрите да седнат и да направят заедно с Томислав Дончев бърз план за действие.", "date": "2018.08.01", "title": "Премиерът разпореди проверка на дневните центрове за хора с увреждания"}
{"url": "http://www.cross.bg/ivancheva-petrova-suobshtenieto-1580528.html", "text": "/КРОСС/ Временно отстранената от длъжността кмет на кв. „Младост” Десислава Иванчева е приета в болница, стана ясно от публикация в социалните мрежи. Тя беше откарана там с белезници.На профила на Десислава Иванчева е публикувано съобщение, според което тя е приета за една седмица с цел да се изследва тумор на хипофизата ѝ, който има от две години.„Силно се надяваме туморът да не се е увеличил, но е възможно, като имаме предвид болките в главата ѝ, от които отдавна се оплаква, огромният стрес, който преживя от показния арест и престъплението по набеждаване за подкуп, извършено срещу нея и Биляна Петрова, унижението в съдебните зали и медиите, както и пребиваването в отвратителните условия в ареста”, пише в съобщението.Според съобщението с Иванчева и Петрова се държат като с опасни престъпници. Публикувано е и видео, на което се вижда влизането на Иванчева в болницата.„Вижте във  как е окована Деси Иванчева – като Ханибал Лектър, само маската са пропуснали, но пък я бяха наплашили достатъчно като ѝ бяха забранили да говори”, пише в съобщението.По-късно днес ще бъде внесена подписка, адресирана до правосъдния министър Цецка Цачева, за пускането на свобода на Иванчева и Петрова, за самоотвод на спецпрокуратурата и за започване на независимо разследване срещу организираната престъпна група, която е набедила двете жени във взимане на подкуп.", "date": "2018.08.01", "title": "Приеха Десислава Иванчева в болница, отведоха я там с белезници"}
{"url": "http://www.cross.bg/mita-kitaii-stoki-1580510.html", "text": "/КРОСС/ Съединените щати планират въвеждането на 25% вместо предлаганите първо 10% мита върху вноса на китайски стоки.Новите налози на стойност 200 млрд. долара може да бъдат обявени още днес.През юли администрацията на Доналд Тръмп заяви, че планира да обложи с 10% над 6000 вносни китайски продукти, в това число храни, минарели, стомана и алуминий.В началото на миналия месец Съединените щати въведоха 25-процентни мита върху стоки внос от Китай за 34 милиарда долара. Китай осъди новите мита и заплаши с ответни мерки. Вашингтон обвинява Пекин в нелоялни търговски практики, но според анализатори това е част от борбата между двете икономически сили за влияние на световната сцена.", "date": "2018.08.01", "title": "САЩ планират да въведат още по-високи мита за Китай"}
{"url": "http://www.cross.bg/hdn-shymopotiskane-zvyk-1580509.html", "text": "/КРОСС/Panasonic представи последното попълнение в своята продуктова гама безжични слушалки. Новите слушалки HD605N извършват адаптивно потискане на шума за чисто звучене и възпроизвеждат изключителен звук с висока резолюция посредством Bluetooth и кабелна връзка.                            Слушалките HD605N на Panasonic са оборудвани с три режима на шумопотискане (ниско, средно и високо), които създават перфектната звукова среда. Системата за права връзка използва микрофон, който е разположен извън корпуса, а системата за обратна връзка е поместена в говорителя, за да бъде близо до тъпанчето. Тази уникална технология генерира неутрализиращи сигнали, за да постигне широколентово шумопотискане с отлична ефективност.Слушалките разполагат и със система Ambient Sound Enhancer (Усилване на околния звук), която позволява да чувате добре външните звуци при необходимост. Това е особено полезно, когато трябва да обмените няколко думи с някого или очаквате да чуете информация за полет на летището.Нещо повече, можете да се насладите на любимата си музика в продължение на часове, както вкъщи, така и навън, с приблизително 20-часово непрекъснато възпроизвеждане при включено шумопотискане.Благодарение на системата за бързото зареждане, ще се нуждаете само от 15 минути зареждане, за да се насладите на възпроизвеждане в продължение на 120 минути.*1 При SBC възпроизвежданеСлушалките HD605N осигуряват безжично възпроизвеждане на широколентов звук с висока резолюция, съчетан с деликатните нюанси и детайли, които точно пресъздават невероятната обкръжаваща акустика, характерна за музикалните изпълнения на живо.Конструирани от висококачествени аудио части, включително 40 mm HD говорители с многослойна MLF (Multi-Layer Film) диафрагма, антивибрационна рамка и прецизна настройка на говорителите, HD605N постигат изключително тежко и плътно басово звучене.                             Слушалките HD605N са проектирани така, че да бъдат комфортни за всеки потребител. Конструкцията с 3D сферични шарнирни връзки позволява оптималното им позициониране, с лесно адаптиране към всякаква форма на главата и ухото. Допълнителен комфорт създават ергономичните 3D наушници, изработени от полиуретанова пяна с ниска еластичност, която приляга плътно върху ухото за отлична шумоизолация.*2 До 96 kHz/24 bit възпроизвеждане с поддръжка на LDAC при свързване посредством Bluetooth®. (High-resolution възпроизвеждане при свързване с кабел) ・Техническите характеристики могат да бъдат променяни без предупреждение. Всички посочени стойности са приблизителни.    ", "date": "2018.08.01", "title": "Потопете се в музика с новите слушалки на Panasonic - HD605N"}
{"url": "http://www.cross.bg/planeti-kavrukova-zapochvame-1580511.html", "text": "/КРОСС/ От днес официално започваме да живеем на екокредит, това каза Веселина Кавръкова – ръководител на българския клон на WWF, за предаването “Преди всички“ по програма \"Хоризонт\".Една методика на Световната организация за екологичен отпечатък представя изчисление на това, което земята може да предложи като ресурс, поясни Кавръкова:“Всичко, което приемаме за даденост идва от опазени екосистеми - почвено плодородие, регулиране на климата, всичко това, което имаме и приемаме за даденост, но всъщност идва от едни опазени екосистеми, които функционират добре“.Тя уточни още, че “от 70-те години насам, все по-бързо започваме в рамките на годината, да изчерпваме ресурсите за годината. Сега през август вече сме изчерпали това, което земята може да ни предостави и действително започваме да живее на кредит\".\"Не бих казала от следващите генерации, но и от самите себе си, защото темпът е толкова бърз, че ефектите от това ще започнат и в рамките на нашия живот\", каза тя и допълни:“По-бързото взимане от природата на това, което тя може да произведе  - означава увреждане на екосистемите – на гори, на води, на океани и морета и съответно услугите, които идват от тях, няма да бъдат толкова качествени.“На въпроса за мястото на България спрямо другите страни по потребление, тя разясни:“Светът потребява много различно. Имаме държави, които са начело на класацията - като САЩ, които ползват ресурс като за пет планети. Има държави, които ползват под една планета, които са бедни, развиващи се страни, в които хората имат ограничен начин на живот. В Европа е малко по-умерено положението, но пак повечето държави използват повече от две планети. Ние в България все още сме под двете планети. Нашата консумация е към планета и нещо, но темпът расте, защото се развиваме бързо.“Кавръкова изтъкна още, че роля има не само правителството, “но и всеки едни от нас - с това, което прави и избира да консумира“.", "date": "2018.08.01", "title": "От днес официално живеем на екокредит"}
{"url": "http://www.cross.bg/serina-samo-yilyams-1580514.html", "text": "/КРОСС/ Серина Уилямс е печелила много титли, сред които и 23-те и от турнири от Големия шлем, но не винаги тя си тръгва от корта в добро настроение. Особено когато е успяла да вземе само 1 гейм в 2-сетов мач!Колкото и невероятно да звучи, американската тенисистка, която през 2017 г. стана майка за първи път и си взе почивка от корта, загуби с 1:6, 0:6 в първия кръг на турнир в САЩ.Тежката загуба ѝ нанеса Джоана Конта.Никога преди в професионалната си кариера, който стартира през 1995 г., Серина не е взимала само 1 гейм! Още повече Уилямс записа 25 непредизвикани грешки и не успяваше да вкара първи сервис в 41% от случаите.\"Тя очевидно не игра на най-доброто си ниво, нито се доближи до него. Опитах да изиграя мача по моя начин\", каза Конта след разгромната победаСерина всъщност бе в добра серия, като през юли месец дори игра на финал на \"Уимбълдън\", но загуби от Анджелик Кербер. ", "date": "2018.08.01", "title": "Серина спечели само гейм в най-тежката загуба в кариерата си"}
{"url": "http://www.cross.bg/roburts-haselhof-deiivid-1580512.html", "text": "/КРОСС/ Актьорът Дейвид Хаселхоф, прочул се с ролята си в хитовия сериал \"Спасители на плажа\", се ожени за трети път.Бившата звезда на Baywatch Дейвид Хаселхоф се ожени за годеницата си, Хейли Робъртс, в Италия във вторник. Агентът на актьора потвърди щастливата новина, съобщава People..Двамата се срещат преди няколко години когато звездата от плажа е съдия в британското \"Got Talent\", тогава той е бил покане от Робъртс за автограф, при условие че тя му даде номера си. Пет години по-късно двамата се сгодиха.\"И двамата плакахме\", каза Робъртс сподели за списание \"HELLO''! през 2016 г. след предложението на Хаселхов по време на романтичен плажен пикник в Малибу. \"Наистина нямах представа, че ще направи това\".Актьорът е бил женен преди това за Катрин Хикленд и Памела Бах.През цялото време докато са заедно , Робъртс е установила тясна връзка с дъщерите на актьора, които насърчават звездата да премине през предложението, след като се консултира с тях.\"Казах на моите момичета какво щях да направя и те и двете бяха наистина подкрепящи\", каза Хаселхоф за Hello!\"Трудно е. Никой не иска да види разделянето на родителите си. Но те харесват Хейли и  са много щастливи за мен\". ", "date": "2018.08.01", "title": " Дейвид Хаселхоф се ожени отново"}
{"url": "http://www.cross.bg/detzata-s-pochinal-roditel-shte-polychavat-pomosht-1580513.html", "text": "/КРОСС/ Децата с един или двама починали родители без право на наследствена пенсия от догодина ще получават нов вид семейна помощ. Това реши правителството днес с промени в Закона за семейните помощи.Досега на тези деца се отпускаха персонали пенсии, но имаше условие доходите на семейството да са под определен праг.От 2019 г. те ще получават по около 105 лв. на месец. Условието е редовно да посещават училище.", "date": "2018.08.01", "title": "Децата с починал родител ще получават помощ"}
{"url": "http://www.cross.bg/nyama-ministur-dobre-1580516.html", "text": "/КРОСС/ Перманентните скандали в коалиция „Обединени патриоти“ предизвикаха иронични коменатари на депутата от БСП Кристиян Вигенин.Вчера военният министър Красимир Каракачанов обяви, че ще съди лидера на партия „Воля“ Веселин Марешки за клеветата, че е наркоман. За целта той си е направил тест за наркотици във Военна болница. Решението обаче вече предизвика недоумение, защото ВМА е подчинена на самия министър, и съответно не е ясно може ли да е обективна.Според Вигенин, министърът трябвало да си направи изследвания в независима лаборатория:\"Военният министър се изследвал за наркотици във Военномедицинска академия - конфликт на интереси има тук, добре е още една независима лаборатория да се произнесе. ;) И за да приключат всякакви съмнения за причините за конфликти, редно е БАБХ да вземе и от тримата баш-патриоти проби за бяс, пък докато излязат резултатите, да ги постави под карантина.\"Отново вчера, вицепремиерът и съпредседател на „Обединени патриоти“ Валери Симеонов обяви, че ако ВАС окончателно забрани строителството на втори лифт на Банско, ще се хвърли „от бургаския мост“ с ресла са врата.По този повод социалистът написа във „Фейсбук“:                   „Мисля, мисля, сън не ме хваща от вчера. Да спасим Валери! Дайте му да строи и оградата срещу диви прасета и няма да скочи от моста! Пък аз имам много идеи как да бъде силно оскъпена, а процентите да се разпределят равномерно, вълчата урина е само едно добро начало.Може например да се поръчат фигури на вълци, през километър, но не каквито и да е, а пикаещи - няма начин Еврокомисията да не одобри проект, щото вече имаме пикаещи момченце и момиченце в Брюксел. Хем култура, хем ВиК - щото за да са наистина пикаещи, трябва да се прокара водопровод.После, за тройно подсигуряване, е добре да се инсталира техника - високоговорители, които да пускат вълчи вой на всеки 15 минути, ама в обществената поръчка да се отбележи да са много мощни, два пъти по-скъпи и да се загатне първата буква на фирмата-производител. Както се досещате, ще им трябва ток - да се прокара и съответно захранване, доста километри са, все нещо и тук ще падне.За по-екологично е добре да се наредят слънчеви панели и тук-там по някой ветрогенератор, може на Гинка да се възложи, за компенсация. И за да няма обидени - и път трябва да се прокара покрай оградата, това по начало е най-добре отработено, айде асфалта догодина, сега нека да си е черен, но с две платна и няколко детелини, за щастие и късмет. Ето така и вълкът сит.Агнето ли? Е, няма, дотук е поговорката вече, евтаназията мина.\"                   ", "date": "2018.08.01", "title": "Вигенин за Симеонов: Дайте му да строи оградата срещу дивите прасета и няма да се хвърли от моста!"}
{"url": "http://www.cross.bg/merkel-izglezhda-skri-1580517.html", "text": "/КРОСС/ Мигрантите, скандалът около футболиста Месут Юзил и горещото време са теми, които излязоха на преден план през летните дни. Но един въпрос изглежда не дава мира на германците: къде се скри канцлерът Ангела Меркел, отбелязват шеговито в редакцията на водещото издание Der Spiegel, предава Агенция \"Фокус\". За последно „Мути“ бе видяна заедно със съпруга си Йоахим Зауер на опера в Байройт, Северна Бавария. След това професорът по химия се е насочил към Южен Тирол за традиционната си почивка, „в обичайни дрехи за планински туризъм с бяла шамка и щеки“, и – както внимателно отбелязаха медиите – „без неговата Ангела“. Колегите на Меркел изглежда не желаят да допринесат с нищо за разследването на „мистерията“. Така че германците ще продължават и занапред да се чудят къде е техният канцлер.", "date": "2018.08.01", "title": "Der Spiegel: Къде се скри Ангела Меркел?"}
{"url": "http://www.cross.bg/bebeto-margarita-lechebnoto-1580515.html", "text": "/КРОСС/ Състоянието на бебето на починалата родилка в болницата в Плевен се е подобрило и то е стабилизирано, съобщават от лечебното заведение.38-годишната Маргарита почина при планувано секцио, а бебето й изпадна в кома. По данни на близките й - ден преди операцията медицинските прегледи показали, че Маргарита е напълно здрава.Прокуратурата започна да разследва случая, малко по-късно и здравното министерство назначи спешна проверка в лечебното заведение.", "date": "2018.08.01", "title": "Подобрява се състоянието на бебето на починалата родилка в Плевен"}
{"url": "http://www.cross.bg/simeonov-relsa-sustav-1580500.html", "text": "/КРОСС/ Валери Симеонов потвърди с гръмка закана за самоубийство, че ще отстоява докрай намеренията за разширяване на ски лифта в Банско. За целта на следващото заседание на Министерски съвет той ще предложи държавата да обжалва решението на тричленния състав на Върховния административен съд (ВАС) да  в Плана за управление на Пирин.\"Трябва да има последователност в поведението на всеки индивид и на всеки орган. Министерски съвет има решение за приоритетно подпомагане на изграждането на втори лифт. Така че задължително трябва да обжалваме\", заявява  Валери Симеонов. Попитан какви ще бъдат действията на кабинета, ако и следващата инстанция потвърди решението на тричленния състав на ВАС, вицепремиерът отговаря: \"Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя\".", "date": "2018.08.01", "title": "Валери Симеонов: Ще си закача релса на врата, ще скоча и ще се удавя"}
{"url": "http://www.cross.bg/boboshevo-tzentur-sblusuka-1580518.html", "text": "/КРОСС/ Линейката на Спешния център в Бобошево катастрофира на главния път Е-79, докато екипът пътувал към адрес в село Смочево, съобщи \"Струма\".Катастрофата е станала на детелината край Бобошево, където ТИР засича линейката. Шофьорът на автомобила със специални функции навива волана в опит да избегне сблъсъка, но се удря странично в камиона. При сблъсъка, водачът е с натъртвания по главата и ръцете, а фелдшерът е със счупено ребро и е настанен за лечение в хирургия на общинската болница.Докато на мястото на инцидента е бил извършван оглед, линейка от Дупница е поела пациентката в Смочево. Заради катастрофата обаче ще се наложи Спешният център в Бобошево временно да спре работа, тъй като раненият фелдшер е единственото медицинско лице в екипа, а и линейката се нуждае от ремонт.От Спешния център в Дупница ще обслужват и района на Бобошево.", "date": "2018.08.01", "title": "Линейка се удари в ТИР след засичане, има ранени"}
{"url": "http://www.cross.bg/kolev-petyo-vuzrast-1580499.html", "text": "/КРОСС/ Братът на актьора Тодор Колев - Петьо Колев е починал внезапно на 28 юли на 69-годишна възраст, съобщиха от Българската федерация по джудо. Колев бе спортен директор там и дългогодишен треньор. Той имаше шести дан в бойното изкуство.\"\", написаха колегите му.Погребението ще е днес от 13 часа на Централни Софийски гробища.Петьо Колев е с 10 години по-малък от прочутия си брат, който си отиде от този свят на 15 февруари 2013 г. на 73-годишна възраст.В интервю пред \"България днес\" преди няколко месеца Петьо Колев казва: \"\".", "date": "2018.08.01", "title": "Почина братът на Тодор Колев"}
{"url": "http://www.cross.bg/fadroma-ybi-rabotnik-v-byrgaski-zavod-1580501.html", "text": "/КРОСС/ Тежка машина е премазала работник в двора на дървопреработвателния завод \"Кроношпан\" при трудова злополука, съобщи \"Флагман\". Инцидентът е от днес следобед, но огледът продължава и към момента.Фадромата затиснала смъртоносно мъжа, докато подготвял терен за сортиране на дървесината. Разследва се дали са спазени изискванията за безопасност на труда в завода.", "date": "2018.08.01", "title": "Фадрома уби работник в бургаски завод"}
{"url": "http://www.cross.bg/surbiya-bulgariya-radev-1580503.html", "text": "/КРОСС/   В Сърбия се чувствах като у дома и лично се убедих, че това е една красива европейска страна. Политическите ни отношения се развиват в положителна посока – търговският ни обмен през последната година надвиши един милиард евро, туристическият поток нарасна значително и двете държави имат добро сътрудничество в сферите на отбраната, вътрешните работи и миграцията. Заедно работим успешно по много големи проекти в сферата на свързаността, което мисля, че е особено важно за бъдещето и сигурността на двете страни.Свързаността, която беше един от приоритетите на българското председателство на Съвета на ЕС, не означава просто изграждане на инфраструктура и реализацията на транспортни проекти, но и обмен в образованието и насърчаване на контактите между младите хора. Затова по време на визитата ми в Сърбия членовете на българската делегация обсъдиха широк кръг въпроси със своите сръбски колеги, а ректорите на Софийския университет и университета в Белград подписаха меморандум за сътрудничество.За мен беше удоволствие заедно с президента Вучич да посетя изложбата в Белград наречена „Приложна носталгия”, организирана от сръбското Министерство на европейската интеграция и българското посолство в Белград, която традиционно отбелязва края на ротационното председателство на Съвета на ЕС. Всеки, който е видял тази изложба може да разбере наистина колко близки са нашите столици – София и Белград.  Като страна членка на ЕС и като балканска държава България остава ангажирана с европейската перспектива на целия регион и е доказала готовността си да подкрепи своите съседи от Западните Балкани по техния път към ЕС. След края на българското председателството страната ни остава активна в тройката на Председателството на Съвета на ЕС и продължава да работи за това фокусът да остане върху региона на Западните Балкани, да бъдат реализирани реални проекти, което е упоменато в Софийската декларация, както и за осъществяването на други важни регионални инициативи. Неведнъж сме изразявали нашата подкрепа за европейския път на Сърбия и ще продължаваме да го правим.Обявеният хоризонт  2025 г. е нов шанс за Сърбия и другите кандидат-членки да извършат необходимите реформи. Това е дълъг път, който изисква всички заинтересовани страни да обединят усилия за постигане на това, което беше обявено от всички сръбски политици за стратегическа цел на Сърбия – членство в ЕС. Фокусът днес е върху реформите и положителните промени! Аз поздравявам президента Вучич и правителството на Сърбия за декларираната им готовност и предприетите действия да извършат очакваните реформи във всички сфери. Укрепването на върховенството на закона, защитата на правата на малцинствата, свободата на медиите, ускоряването на процесите в обществения сектор и икономическите реформи са от жизненоважно значение за осъществяването на този напредък. Реформите са от ключово значение за успеха на процеса на трансформация в Сърбия, но без широка подкрепа и комуникация с обществото те са обречени на провал.Приобщаването на Западните Балкани към Обединена Европа е цел на България още от присъединяването на страната ни към Европейския съюз през 2007 г. Нещо повече, това беше и една от целите на политиката на разширяване на самия ЕС, фиксирана с решенията от т.нар. Солунски дневен от 2003 г. „Замразяването“ на тази тема в дневния ред на ЕС за изминалото десетилетие не е в интерес нито на България, нито на държавите от региона, нито дори на ЕС. Сигурността, стабилността и икономическото развитие на Балканите са свързани с реализирането на европейската перспектива за целия регион и Българското председателство беше добър повод този въпрос да бъде повдигнат отново и да се постави  във фокуса на дебатите в ЕС.Разбира се, постигането на напредък в процеса на европейска интеграция няма да зависи от индикативни срокове, а преди всичко от индивидуалните постижения на самите държави от региона и от тяхната воля за реформи. През последните месеци тази воля беше потвърдена от нашите съседи, а ЕС изрази готовност да продължи да подкрепя този процес.Политическите и икономически кризи около и вътре в Европа през последните години доведоха до това, че ЕС днес се вглежда повече в собствените си проблеми – липсата на общ подход към миграцията, икономическото сближаване между „стари“ и „нови“ държави членки, Брекзит и т.н. Това е естествен процес, тъй като усилията, които днес се влагат за реформиране на ЕС, ще определят бъдещия облик на Европа, но те не трябва да водят до загърбване на идеята за европейска интеграция на Балканите. Това е обща задача както на държавите членки на ЕС от региона, така и на нашите съседи от Западните Балкани, за които европейската перспектива е двигател на реформите.ледващите няколко години ще бъдат трудни за Европейския съюз. ЕС трябва да преосмисли протичащите в него процеси и може би да се промени. Нужна е радикална промяна, защото Европа премина през няколко кризи. Финансовата криза, която се случи преди почти 10 години, доведе до спад в икономическия растеж и беше трудно преодоляна. Безработицата остава на относително високи нива, особено сред младите и това доведе до изостряне на латентни социални противоречия и засегна интеграцията на етническите общности. ЕС премина през криза на доверието. Някои европейски граждани поставят под съмнение дори способността на Съюза да се справи с предизвикателствата. При тези обстоятелства е особено важно ЕС да проведе вътрешния дебат за своето бъдеще. Това трябва да бъде съюз, който да обръща повече  внимание на нуждите на обикновените граждани. Разделенията между „Севера“ и „Юга“, между „Запада“ и „Изтока“ трябва да бъдат премахнати.  Преди всичко остава нуждата да се защитават тези ценности, които държаха Европа заедно повече от шест десетилетия. България също има интерес да запази основополагащите политики на Европейския съюз като икономическото сближаване и по отношение на земеделието. Ако можем да реализираме този възглед, това ще допринесе за движението на Европа на една скорост.   Споразумението засяга един от най-трудните въпроси в нашия регион. Ако двете страни могат да преминат през юридическите процедури за влизане в сила на споразумението, това ще предостави солидна база за установяване на добросъседски отношения между тези две държави. Надявам се споразумението между България и Република Македония да изиграе същата роля по отношение на моята страна. Най-видимата и непосредствена последица на споразумението между Гърция и Република Македония може да бъде премахването на пречките за интеграцията на Република Македония в НАТО и присъединяването ѝ към ЕС.  България последователно подкрепя процеса на помирение в нашия регион и направихме възможно оказването на помощ за решаването на максимален брой неразрешени двустранни въпроси.   Заставам зад думите си, че гласът на Сърбия трябва да бъде чут в диалога между Белград и Прищина, за да се стигне до дълготрайно решение. Уважавам и високо ценя ангажимента на Върховния представител на ЕС по въпросите на външните работи и политиката за сигурност Федерика Могерини към този процес и знам, че много е направено в тази посока. Окуражаващо е това, че този процес продължава, независимо от срещаните трудности. Това, което България би искала да постигне в отношенията си със Сърбия, е да премахне пречките по пътя на Белград към европейска интеграция и Сърбия да заеме подобаващо място в ЕС, където принадлежи. Ние сме убедени в това.               Връзката между нашите две страни е част от Трансевропейската транспортна мрежа и се намира на най-краткия маршрут между Западна Европа и Близкия изток. По време на скорошното ми посещение в Сърбия с моя колега президента Вучич обсъдихме общите ни инфраструктурни проекти и по-специално напредъка в изграждането на магистралата между България и Сърбия. Очаква се отсечката на магистралата, която се намира в Сърбия, да бъде завършена скоро.Модернизирането на пътната отсечка между Граничния контролно-пропускателен пункт Калотина и град София е в процес на извършване и търговете вече са финализирани. Работите по изграждането в тази част ще покрият много сложен терен, но вярвам, че нашата Агенция „Пътна инфраструктура“ като възложител, заедно с изпълнителите, ще приемат това предизвикателство много сериозно и ще завършат работата в рамките на период от две и половина години.  След като газопроводът ТАНАП беше въведен в експлоатация през юни 2018 г., природният газ от Азербайджан сега достига до турско-гръцката граница. Но за да стигне този газ до Сърбия, други три газопровода трябва да бъдат завършени и пуснати в експлоатация. Първият е в Гърция – така нареченият Трансадриатически газопровод (ТАР), който ще транспортира каспийски газ от турско-гръцката граница към Комотини. Оттам нататък газовите доставки ще бъдат пренасяни през българо-гръцкия интерконектор, който е в процес на изграждане и ще бъде пуснат в експлоатация през 2020 г.След това чрез българската национална газопреносна система доставките на газ от Каспийско море могат да достигнат българо-сръбския интерконектор. Наскоро Европейската комисия предостави 49.6 милиона евро като помощ от предприсъединителните фондове за изграждането на съоръжението в Сърбия. Според координираните планове на двете страни този газопровод трябва да бъде въведен в експлоатация най-късно през май 2022 г.Това, което казах преди и сега повтарям, е, че България и всички останали държави членки на ЕС имат нужда от преки доставки на природен газ през Черно море. Няма значение дали наричаме газопровода „Южен поток“ или „Български поток“. Извън съмнение е, че това е най-сигурният и най-евтиният маршрут, а също така е и директен маршрут. Необходимостта, доставките на руски газ до територията на страните от ЕС да бъдат директни, се определя както от разума, така и от изискванията за енергийна сигурност и надеждност. Те формират основата на изграждания Европейски енергиен съюз.А колкото до това дали проектът ще бъде политически приемлив за ЕС, бих желал да повторя, че осигуряването на преноса на газовите доставки по т. нар. „Южен поток“ по никакъв начин не се различава от плановете на Германия да реализира газопровода „Северен поток“ 2, разбира се при спазването на изискванията на Третия енергиен пакет. Надявам се, че Брюксел ще приеме идеята с разбиране, още повече като се има предвид, че това осигурява допълнителни газови доставки не само до България, но също и до Сърбия, Унгария, Австрия, Северна Италия, също и други страни.   Според мен ролята на външната политика е да отваря  врати за диалог и сътрудничество, а не да нарочва някого за враг. Отношенията на ЕС с Русия не могат да не бъдат повлияни от политическата криза в Източна Европа, но отказът от какъвто и да е диалог не е решение. Въпреки продължаващото напрежение в отношенията между Русия и ЕС и взаимно наложените санкции, Русия се утвърди като традиционен партньор на Европа в секторите на енергетиката, икономиката, туризма и борбата срещу тероризма. Водещите държави членки на ЕС защитават своите икономически интереси в Русия и не виждам защо това да не бъде валидно и за България. Моето мнение е, че избягването на агресивния тон трябва да стане общ принцип в двустранните отношения, а прагматичният диалог с най-голямата страна в Източна Европа е в общ интерес както на ЕС, така и на Русия. Това че заедно с президента Вучич посетихме  Димитровград и се срещнахме с представителите на българското национално малцинство приемам като знак за единство и огромна решимост на нашите две страни да продължим и занапред да изграждаме взаимно доверие и още по-силно партньорство. Набраната инерция намери израз в ангажираността на двете страни да действат заедно и да търсят съвместно начини да подпомагат и оказват съдействие на представителите на българското национално малцинство в Сърбия, в духа на и в съответствие със сръбското законодателство.Направените от Сърбия стъпки и постигнатите резултати за подобряване на положението на българското национално малцинство досега са окуражаващи. Ние вярваме, че диалогът е единственият път към намирането на решения на ежедневните проблеми на малцинството, но той трябва да е придружен от откровеност, откритост и ангажираност към проблемите. Радвам се да отбележа, че Сърбия прави важни поправки в законодателството си по отношение на правата на националните малцинства и съм сигурен, че такива поправки ще осигурят необходимата атмосфера, в която всички представители на малцинствата, независимо от произхода си, ще се чувстват равнопоставени, свободни и защитени.Наличието на добра правна рамка обаче е едно, а прилагането ѝ на практика съвсем друго. Институцията на Националните съвети трябва да бъде окуражена да упражни в пълен обем правата си, предоставени ѝ от държавата.България очаква повече от Националния съвет в усилията му да обедини българското национално малцинство и да защитава правата му заедно със сръбската държава. Съществуващият климат на доверие и политическата воля на Сърбия, която бе изразена в Димитровград, трябва да доведат до ефективни и дълготрайни решения на проблемите на българското национално малцинство в областта на образованието, свободата на вероизповеданията, достъпа до информация на роден език и други. Зачитането на правата на българското малцинство е важно не само за България, но също и за Сърбия, както и за двустранните ни отношения и европейската перспектива на целия регион.  Значимостта на въпроса, свързан със свободата на медиите и свободата на изразяване като цяло, нараства с всеки изминал ден. Живеем в епоха на дигитализация на всекидневния ни живот и в това отношение значимостта на наличието на добри и надеждни източници на информация за най-важните заобикалящи ни факти става все по-голяма. Още по-важно е да имаме медийни компании и медийно съдържание, които да информират хората на родния им език.Бих искал да благодаря на президента Вучич за поетия ангажимент към  проблемите на българското национално малцинство и най-вече за неговата решителна подкрепа по време на срещата ни в Белград да бъде намерен начин за улесняване на живота на медийните компании в Сърбия, които произвеждат медийно съдържание на български език. ", "date": "2018.08.01", "title": "Румен Радев: Сигурността и икономическото развитие на Балканите са свързани с европейската перспектива"}
{"url": "http://www.cross.bg/izlishukut-byudzheta-premierut-1580505.html", "text": "/КРОСС/ Излишъкът в бюджета е малко над 2 млрд. лева. Това е за тези, които казаха, че сме задлъжнили държавата и следващите поколения, а то е точно обратното. Това каза премиерът Бойко Борисов в началото на редовното правителствено заседание, предаде Агенция „Фокус“. Попитана от премиера колко е излишъкът в бюджета, зам.-министърът на финансите Росица Велкова обяви: „Към края на месец юли излишъкът с натрупване е 2 023 800 000 лева. А за месец юли излишъкът е 309 900 000 лева“. „Знаете преди година и нещо, като поехме управлението, колко беше дефицитът - 3,7 , с маса плащания, без обезпечение и рекордно нисък външен дълг от 24%“, коментира премиерът. ", "date": "2018.08.01", "title": "Бойко Борисов: Излишъкът в бюджета е малко над 2 млрд. лв."}
{"url": "http://www.cross.bg/putya-banya-kalofer-1580502.html", "text": "/КРОСС/ Лек автомобил се запали и изгоря напълно на пътя между Баня и Калофер, предаде агенция „Фокус”.Сигналът е подаден рано тази сутрин.По първоначални данни шофьорката на колата, 25-годишна, е леко пострадала. Тя е откарана в болница за допълнителни прегледи.Колата е била с газова уредба и най-вероятно пожарът е причинен от техническа неизправност.Движението в района е ограничено.*Снимката е илюстративна", "date": "2018.08.01", "title": "Лека кола се запали и изгоря на пътя между Баня и Калофер"}
{"url": "http://www.cross.bg/kamion-raneni-vlak-1580507.html", "text": "/КРОСС/ Най-малко 15 души са ранени при сблъсък на влак и камион в белградския квартал Рипан, съобщават сръбски медии, цитирани от БГНЕС.Говорителят на бързата помощ в града Мирко Лутовач заяви, че има два медицински и един транспортен екип на мястото. Към този момент не е съобщено някои от ранените да е с опасност за живота.Влакът е бил пътнически. Полицията е на място, а железопътният трафик в района е прекъснат. ", "date": "2018.08.01", "title": "15 ранени след катастрофа между влак и камион в Белград"}
{"url": "http://www.cross.bg/bansko-dzhaz-fibank-1580508.html", "text": "/КРОСС/ От 4 до 11 август в джаз столицата на Източна Европа – Банско, ще се проведе най-голямото лятно музикално събитие в България, посветено на джаз музиката: 21-вия Международен Джаз Фестивал. Благодарение на подкрепата на Първа инвестиционна банка концертите на площад „Никола Вапцаров“ в град Банско отново ще бъдат със свободен вход. По този начин всички присъстващи ще могат да се насладят безплатно на изпълненията на едни от най-талантливите джаз музиканти от цял свят.Част от звездите на сцената в Банско тази година ще бъдат: Васил Петров и Ангел Заберски бенд, Камелия Тодорова и музиканта Станислав Арабаджиев, Петя Буюклиева и Биг Бенд Благоевград, Рут Колева, Лиса Симон, джаз-поп групата „Мат Бианко“, както и още много други популярни изпълнители.На 10-и август 2018 г. Fibank организира традиционен стилен коктейл с гурме специалитети за свои дългогодишни клиенти, партньори и приятели, който ще се състои в Кемпински Хотел Гранд Арена Банско. Специално за гостите на банката на живо ще свирят британската група Дейвид Дауер Трио, като на събитието Първа инвестиционна банка е подготвила и още куп приятни изненади за своите гости и приятели.", "date": "2018.08.01", "title": "Fibank отново е генерален спонсор на  Международния джаз фестивал в Банско "}
{"url": "http://www.cross.bg/levski-vasil-ignatiev-1580489.html", "text": "/КРОСС/ Във връзка ремонта на бул. \"Васил Левски\" от бул. \"Граф Игнатиев\" до бул. \"Цар Освободител\" се въвеждат промени в организацията на движение.До 24.00 часа на 03.08.2018 г. се забранява влизането на пътни превозни средства по източната половина от пътното платно на бул. \"Васил Левски\", между ул. \"Граф Игнатиев\" и ул. \"ген. Гурко\" и между ул. \"ген. Гурко\" и бул. \"Цар Освободител\". Движението на пътни превозни средства ще се извършва двупосочно в западната половина от пътното платно на булеварда в същия участък.До 24.00 часа на 03.08.2018 г. се закриват местата за почасово платено паркиране, както следва: по бул. \"Васил Левски\" на 50 м преди ул. \"Проф. Н. Михайлов\" в посока ул. \"Ген. Гурко\"; по бул. \"Васил Левски\" от ул. \"Граф Игнатиев\" до ул. \"Юри Венелин\".Въвежда се промяна в режима на работа на светофарните уредби на следните кръстовища: бул. \"Васил Левски\" - ул. \"Граф Игнатиев\" - бул. \"Патриарх Евтимий\", бул. \"Васил Левски\" - ул. \"Ген. Гурко\", бул. \"Васил Левски\" - бул. \"Цар Освободител\";До 24.00 часа на 03.08.2018 г. превозните средства от системата на градския транспорт, преминаващи през участъка ще се движат по променени маршрути.Автобусите по линия № 9 - в посока ул. \"Ген. Гурко\" ще се движат по скъсен маршрут до бул. \"Евлоги и Христо Георгиеви\", надясно по бул. \"Цар Освободител\", надясно по бул. \"Васил Левски\", надясно по ул. \"Шипка\" и по маршрута си до Автобаза Искър;Автобусните от линия № 84 - в посока ул. Ген. Гурко ще се движат по скъсен маршрут от пл. Орлов мост до моста при стадион \"Васил Левски\". В посока летище София Терминал 2 - от моста на Стадион \"Васил Левски наляво\" по бул. \"Евлоги и Христо Георгиеви\", надясно по бул. \"Цариградско шосе\" и по маршрута си;Автобусите от линия № 94 - в посока СУ \"Св. Климент Охридски\" ще се движат по следния маршрут от бул. \"Черни връх\", надясно по бул. \"Евлоги и Христо Георгиеви\" до пл. Орлов мост, обратен завой по бул. \"Евлоги и Христо Георгиеви\" до бул. \"Черни връх\" и по маршрута си до Студентски град;Автобусните от линия № 184 - в посока ул. \"Ген. Гурко\" ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 1 - от моста на стадион \"Васил Левски\" наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си.Нощна автобусна линия 2 - не се променя, като преминава през ремонтния участък с автомобилите; Маршрутите на тролейбусни линии №№ 1, 2, 5 и 8 не се променят;Автобусите по линии 9, 84, 94 и 184 ще спират на всички съществуващи спирки по променените маршрути.Разкрива се временна еднопосочна спирка на бул. \"Цар Освободител\" на 50.00 метра от пл. Орлов мост за автобусна линия № 9.Организация на движението във връзка с изпълнението на обект: \"Изграждане, възстановяване и обновяване на публични пространства в централна градска част - зона 2\". От 01.08.2018 г. до 09.08.2018 г. се въвеждат промени в организацията на движение.Забранява се влизането на пътни превозни средства, както следва: по ул. \"6-ти септември\" в участъка от ул. \"Граф Игнатиев\" до ул. \"Ген. Паренсов\"; през кръстовището ул. \"Граф Игнатиев\" - ул. \"6-ти септември\".Променя се посоката на движение на пътни превозни средства по следните улици: ул. \"6-ти септември\" става с двупосочно движение в участъка от ул. \"Хан Крум\" до ул. \"Граф Игнатиев\".Закриват се местата за почасово платено паркиране и местата в режим на платено паркиране \"служебен абонамент\", както следва: по ул. \"6-ти септември\" от ул. \"Ген. Паренсов\" до ул. \"Граф Игнатиев\".От 01.08.2018 г. до 15.08.2018 г. се забранява влизането на пътни превозни срдества по ул. \"Граф Игнатиев\", в участъка от ул. \"Георги Раковски\" до ул. \"6-ти септември\";От 03.08.2018 г. до 30.09.2018 г. се забранява влизането на пътни превозни средства по ул. \"Граф Игнатиев\", в участъка от ул. \"6-ти септември\" до ул. \"Цар Шишман\".При изпълнение на строително монтажните работи ще се осигури пешеходна проходимост в зоната на строителните площадки, с широчина от 1.50м.От 10.08.2018 г. до 31.08.2018 г. се забранява влизането на пътни превозни средства по ул. \"Георги Раковски\", в участъка от ул. \"Хан Крум\" до ул. \"Ген. Гурко\", като се осигури преминаването на автомобили през кръстовище ул. \"Георги Раковски\" - ул. \"Стефан Караджа\".Закриват се местата за почасово платено паркиране и местата в режим на платено паркиране \"служебен абонамент\" за времето и мястата посочени по горе.От 10.08.2018 г. до 31.08.2018 г.се промяня маршрутът на тролейбусна линия № 9 - в посока пл. Сточна гара - от тунела при Национален дворец на културата направо по бул. \"Васил Левски\" до пл. \"Сточна гара\" и обратно по бул. \"Васил Левски\" до кино Одеон и по маршрута си до ж.к. \"Борово\".Тролейбусите ще спират на всички съществуващи спирки по променения участък от маршрута. ", "date": "2018.08.01", "title": "Ремонт ограничават движението по бул. \"Васил Левски\" в столицата до 3 август"}
{"url": "http://www.cross.bg/strelba-na-ostrov-rodos-1580490.html", "text": "/КРОСС/ Полицията от гръцкия остров Родос започна разследване, след като 13 души бяха приети в болница рано във вторник с огнестрелни рани, съобщават местни медии.Те са пострадали при престрелка в цигански катун. По първоначална информация около полунощ в понеделник, една кола с трима роми, е спряла в Караконеро. Тримата нападатели започнали да стрелят.Шест от ранените бяха освободени след лекарски преглед, а други седем останаха в болница.Полицията арестува 17-годишен ром и търси още двама заподозрени.Мотивите на нападателите са неизвестни.", "date": "2018.08.01", "title": "Стрелба на остров Родос"}
{"url": "http://www.cross.bg/bulgariya-sistema-informatzionna-1580491.html", "text": "/КРОСС/ От 1 август 2018 г. България ще отказва влизане/пребиваване на своя територия на граждани на трети страни, за които има въведен сигнал в Шенгенската информационна система с мярка \"отказ за влизане/пребиваване\".Това се основава на решение, прието от Съвета на ЕС, относно прилагането на оставащите разпоредби от Шенгенското законодателство за България и Румъния.Отказът за допускане на българска територия ще бъде прилаган в случай, когато гражданин на трета страна, за когото една или повече държави членки на ЕС са въвели в ШИС забрана за неговото влизане/пребиваване в шенгенското пространство, се яви на българско ГКПП.ШИС е най-широкомащабната информационна система в Европа, с най-много крайни потребители и се явява най-ефективната компенсаторна мярка в пространството на свободно движение на лица.Граждани на трети страни, които се намират във вътрешността на страната без надлежно разрешително за пребиваване, за които се установи, че имат наложен \"отказ за влизане\", ще бъдат извеждани от националната ни територия от компетентните български власти.Есента на 2017 г. Европейският парламент одобри частичното присъединяване на България и Румъния в Шенгенската визова информационна система.Упълномощените органи на двете страни ще имат право да получават от информационната система на Шенген данни за издирвани лица и за тези, на които е отказано получаване на шенгенски визи, но без възможност да изменят, трият и въвеждат нови данни.", "date": "2018.08.01", "title": "България няма да допуска хора със забрана да влизат в Шенген"}
{"url": "http://www.cross.bg/samo-stratiev-ivanov-1580492.html", "text": "/КРОСС/ Всички шофьори трябва да се тестват периодично дали са правоспособни, а не само възрастните участници в движението, смятат Алекси Стратиев, бивш директор на КАТ, и Йонко Иванов, председател на Съюза на преподавателите по авто-мото подготовка.Разговорът беше подтикнат от инцидент преди около седмица, при който шофьор на 73 години блъсна малко дете, което все още в кома в Сандански. Шофьорът извършител беше пуснат от ареста след 24 часа с мотив, че бил в лошо здравословно състояние.Пред bTV бабата на детето попита защо са го пуснали навън, след като физически не се чувства добре. И защо въобще се е качил на автомобил, щом здравето му не е стабилно.„Не трябва да се заблуждаваме, че възрастта не влияе върху начина на управление на автомобила”, смята Йонко Иванов, но подчерта, че само от един инцидент не може да се направи извод за състоянието на всички водачи от една възраст нагоре.Според Иванов шофьорите периодично трябва да бъдат информирани за измененията в законодателството спрямо тях, за да шофират.Според Алекси Стратиев всички шофьори трябва да бъдат подлагани на периодични тестове, а не само по-възрастните. „Много от младите кандидати за водачи не отговарят на изискванията”, коментира той.„На възрастните хора, поради финансови или други социални ограничения, доста по-рядко им се налага да управляват автомобил. Всеки един шофьор, който не е управлявал дълго, трудно влиза в ритъма на движението”, посочва Стратиев.И двамата експерти са категорични, че страната ни закъснява най-вече с мерките за превенция на инциденти.", "date": "2018.08.01", "title": "Експерти: Всички шофьори да се тестват периодично дали са правоспособни"}
{"url": "http://www.cross.bg/bryag-cherven-vodata-1580506.html", "text": "/КРОСС/ Регионалната здравна инспекция в Плевен констатира завишаване на стойностите на показателя \"мътност“ в питейната вода на град Червен бряг. От инспекцията препоръчват водата от водопроводната мрежа да не се ползва за пиене и готвене, а само за хигиенни и битови нужди, съобщи БНР.След падналите валежи, водата в някои части на град Червен бряг показват стойности по показател „мътност“ над обичайните и приемливите за потребителя, отбелязват от Регионалната здравна инспекция. Препоръката е да се пие бутилирана трапезна вода или нискоминерализирана минерална  вода. Кметът на Червен бряг Даниел Вълов ще настоява за компенсации от страна на ВиК:\"Ще разговаряме с ВиК за въпроса за компенсации за периода, когато водата не е годна за пиене. Община Червен бряг ще съдейства на всеки един гражданин или група граждани, които ще поискат от нас обективна информация, ако решат да заведат искове срещу ВиК оператора\".", "date": "2018.08.01", "title": "Водата в Червен бряг е мътна, РЗИ препоръчва да се пие бутилирана"}
{"url": "http://www.cross.bg/kurmeneto-dnes-zapochva-1580493.html", "text": "/КРОСС/ Седмицата на кърменето започва от днес. Инициативата се провежда за 26-и път в световен мащаб и цели да насърчи, подкрепи и защити естественото хранене на новородените. По данни на Световната здравна организация в България намалява броят на жените, които кърмят.", "date": "2018.08.01", "title": "От днес започва Седмица на кърменето"}
{"url": "http://www.cross.bg/izbyhna-zakintos-grutzkiya-1580494.html", "text": "/КРОСС/ Пожар избухна във вторник вечерта на гръцкия остров Закинтос. Огънят бързо се разрасна заради силния вятър, предаде БГНЕС.Според гръцката агенция ANA-MPA огънят започва в село Каламаки и се разпростира в два пламтящи фронта.При гасенето на огъня се включват голям брой пожарникари, а хеликоптерът им помага и от въздуха.", "date": "2018.08.01", "title": "Пожар избухна на гръцкия остров Закинтос"}
{"url": "http://www.cross.bg/ermenkov-tasko-obira-1580495.html", "text": "/КРОСС/ Аз съм само един от десетките хиляди, които са ограбени в България и то докато спят. Това каза народният представител от БСП Таско Ерменков в ефира на БТВ, .Аз обаче като народен представител знам, че като напиша отворено писмо, има по-голяма вероятност да се обърне внимание на проблема и затова го направих, добави той.Депутатът от левицата разказа за престъплението, извършено в дома му. На 3 юли около 2:30 часа докато спим със съпругата ми, дъщеря ми и зет ми, влизат крадци през входната врата. Взели са чантите и портмонетата ни, един часовник, кредитните ни карти не са пипнати.Телефоните ни също са взети. В къщи имаме куче, но то не е излаяло по време на обира, разказа Таско Ерменков. По думите му крадците са действали съвсем спокойно и организирано. Депутатът заяви, че той носи холтер, който мери пулса, и по времето на обира той е отчел най-ниски показатели. Вероятно сме били упоени от крадците, предположи Ерменков.Според депутата от левицата е проблем, че институциите не правят нищо за справянето с тези случаи. Бесен съм от реакцията на полицията, която ни съветва да заключваме и да не оставяме ключа в ключалката. Следващият призив може би ще е да сложим мини около вратата си, което не е сериозно, отбеляза депутатът от левицата. Таско Ерменков обясни, че след обира са се обадили в полицията, които са дошли, описали са случая, взели са отпечатъци от него и семейството му, за да могат след това да изследват дали могат от дома му да бъдат намерени и изследвани други отпечатъци.От тогава е изминал месец и не се е случило нищо, заяви още депутатът от „БСП за България”. Защо след като един на всеки шести в България е полицай, ние не можем да спим спокойно, запита той. Видимо системата за сигурност не работи, а държавността се разпада, допълни Ерменков.Депутатът допусна, че може да има връзка между обира в дома му и разпространената новина, че водата в София е отровена, която паникьоса софиянци. От 6 май аз съм разследван за публикацията за водата на София. Приемам като недопустимо докато ме разследват, едновременно с това да ми се влиза в къщата и да бъда грабен. Не казвам, че това го правят официалните власти, отбеляза Таско Ерменков.Когато ме извикаха в ГДБОП казах кои са приятелите, на които съм се позовал, за да предупредя във Фейсбук. Не съм казал, че водата е отровена, а моля институциите да проверят това и да разсеят съмненията. Може би съм постъпил прекалено емоционално, но с грижа за хората. Таско Ерменков заяви още, че иска да има сигурност в България, а не да се опасява, че може да го застрелят на улицата.", "date": "2018.08.01", "title": "Таско Ерменков: Правя връзка между обира и публикацията ми за водата"}
{"url": "http://www.cross.bg/litzeto-zakon-daniya-1580496.html", "text": "/КРОСС/ В Дания влиза в сила закон за забрана на облекло, което напълно покрива лицето, включително никаб и бурка.Текстът разрешава покриване на лицето, когато има \"видима причина\" като студено време или управление на мотор с каска.При първо нарушение на закона ще бъде налагана глоба до 1600 долара или до 6 месеца затвор, съобщава БНР.", "date": "2018.08.01", "title": "И в Дания влиза в сила закон, който забранява бурките"}
{"url": "http://www.cross.bg/draganovo-gradinarite-zelenchytzi-1580498.html", "text": "/КРОСС/ Днес отбелязваме деня на българския градинар. Празникът е посветен на Свети Фока - покровител на хората, които се грижат за растенията, съобщава БНТ. Според народните вярвания светецът направил градина близо до морето, посадил в нея зеленчуци, продавал ги, и така осигурявал прехрана за бедните.Преди столетие градинарите от великотърновското село Драганово отпътували по различните краища на Европа и света и разнасяли славата на българските зеленчуци.Илия Гогов - краевед: Даже се говори там за приказните градини, българските. Българите, които са градинари са се славели, като трудолюбиви, пестеливи, упорити хора!Навсякъде се разнасяла славата на градинарите от Драганово, които внасяли уникални сортове крафиол, патладжан, домат и пипер. Гурбетчиите обаче били благодетели и така написали имената си в историята.Илия Гогов - краевед: Читалището е построено главно с помощта на градинарите, също те са подарили часовниковота кула, имаше на времето подарен автобус. В Драганово се говореше чешки, унгарски, немски!А преди няколко години в Унгария е издигнат паметник, който напомня за трудолюбивите български градинари. Паметник на градинаря от няколко години има и в центъра на Драганово, а емблематичните домат и зеле стоят на герба на селото.Нели Грошкова - кмет на село Драганово: Вторият в Европа и единственият в България е този паметник на градинаря. Символизира земеделските сечива, мотиката, съдилото, птицата която символ на миграцията на българите, които са по цял свят.И до днес в Драганово няма градина, която да не е засята със зеленчуци.Пенка Кабакчиева - жител на село Драганово: Това е не толкова като традиция, а начин на живот!В края на всяко лято потомците на гурбетчиите - градинари продължават да изнасят продукцията си, да празнуват края на стопанската година и да благодарят за реколтата, която са прибрали.", "date": "2018.08.01", "title": "Отбелязваме деня на българския градинар"}
{"url": "http://www.cross.bg/deteto-dete-maiikata-1580497.html", "text": "/КРОСС/ По време на бременността не бяха направени всички изследвания, които трябва да бъдат направени. Препоръча ни се изследване, което не можехме да си позволим – за 1200 евро. Останалите изследвания, гинекологът ни увери, че те са игра на тото, в смисъл каквото и да покажат няма да е точно. Това разказа пред Нова телевизия майката на бебето Галя Горчева.Гинекологът й обяснил, че въпросното изследване се изпраща в чужбина и показва дали детето има генетични заболявания.5 дни преди раждането родилката влиза в болница, тъй като при контролен преглед се видяло, че тоновете падат, а майката има контракции.3-4 дни лекарят се чуди дали да го извади. На 2-ри през нощта решихме да се извади детето, да се направи секцио. Роди се Ванеска и казаха, че всичко е наред. Съмняваха се за генетично заболяване, но лечимо, не толкова страшно, разказва Галя.Бебето било сложено в кувиоз, защото било родено преждевременно. Тогава лекарите казали на майката, че детето има 90% синдром на Даун.Започнахме да четем в интернет за този синдром и видяхме, че 90% от тези деца имат проблем със сърцето. Започнахме да питаме дали е прегледана от кардиолог, увериха ни, че детето е напълно здраво и няма причина да викат кардиолог, разказа още Галя Горчева.Извадиха я от кувиоза. Чакаха да наддаде до 2,200, за да я пратят в дом „Майка и дете”, разказва майката.Единият лекар ни каза, че като наддаде 2,200 ще го преместят в дом за медикосоциални грижи, други казваха, че до 2,500. Случайно видях, че има висока кръвна захар. Никой не ни информира за това нещо, разказа бащата Владимир Врачански.Родителите настоявали за преглед при кардиолог, но докторите им казали да не бързат.16 дни беше при тях – първо във втора база, после в дом Майка и дете. Видяхме, че диша тежко, казаха ни, че е нормално за недоносените деца. След това я изписаха. Обадихме се на джипито, която дойде още на следващия ден. Каза, че не е нормално да диша така това дете. Веднага се обадихме на кардиолог, разказа майката.Още преди да стигнат до кардиолога обаче детето починало. Родителите още чакат резултатите от аутопсията.По-показания на лекарите детето е било с добри показатели, няма никакъв порок на сърцето. Изписано е от болницата здраво, но със синдром на Даун. След това е изписано и от дома за медико-социални грижи. За съжаление е починало вкъщи, но въпреки това ние сме свикали ОКК, заяви пиарът на болницата Момчил Цветков. Раждането си е протекло нормално, детето е било леко недоносено, нямало е никакъв проблем със сърцето му, лекарите са го преглеждали многократно, заяви Цветков.Няма достатъчни данни да се изкажа медицински. Грешките, когато ги има, трябва да показват, за да бъдат елиминирани, заяви Мирослав Ненков, бивш министър на здравеопазването. От друга страна моята гилдия е сочена с пръст каквото и да стане. Това пречи на честното отношение на моята гилдия към нашите си грешки. Това е порочен кръг, много неприятен.В момента нямаме стандарт по акушерство и гинекология и никога, дори когато сме имали, там не сме имали фетална морфология – изследванията, които показват дали плода има генетични увреждания. Грехота е в 21 век ние да говорим, че е нормално да се роди дете със синдром на Даун, още по ненормално е да казваме, че дете със синдром на Даун е здраво дете, заяви Мария Петрова, специалист по медицинско право.", "date": "2018.08.01", "title": "Опечалени родители търсят причините за смъртта на новороденото си дете"}
{"url": "http://www.cross.bg/idvat-razstoyanieto-rilskiya-1580479.html", "text": "/КРОСС/ За девета поредна година ще се състои поклоннически поход \"Рилският Чудотворец“. Богомолците ще изминат пеша разстоянието от София до Рилския манастир. Преходът от столицата до Светата обител преминава през планините Витоша, Верила и Рила - това е част от маршрутаq по който през 1469 година са пренесени мощите на Свети Иван Рилски от Велико Търново до манастира. Ежегодно около 260 вярващи извървяват целия път, а сред тях има и чужденци, разказва доцент Павел Павлов от Богословския факултет на Софийския университет:За селищата по маршрута, където ние оставаме за приспиване, това е очакван празник. Когато идват поклонниците има прекрасни богослужения общи заедно с жителите и с участниците в похода, а пък и хора, които идват специално само за богослужението.В 9ч. ще бъде отслужено богослужение в столичния храм „Света София“, след което литийно шествие ще тръгне през центъра на града до ротондата „Свети Георги“, откъдето ще започне поклонническият път.", "date": "2018.08.01", "title": "Богомолци изминават пеша разстоянието от София до Рилския манастир"}
{"url": "http://www.cross.bg/tzentralnata-godini-gara-1580480.html", "text": "/КРОСС/ На 1 август се навършват 130 години от откриването на Централната гара в София. Първата сграда е била най-внушителната за времето си не само у нас, но и на Балканите. ", "date": "2018.08.01", "title": "Централната гара в София навърши 130 години"}
{"url": "http://www.cross.bg/ryski-informatziya-trima-1580481.html", "text": "/КРОСС/ Руското външно министерство потвърди убийството на трима руски журналисти в Централноафриканската република. Телата на Кирил Радченко, Александър Расторгуев и Орхан Джамал са били намерени в района на град Сибю, на около 200 километра от столицата Банги. По първоначална информация срещу автомобила на журналистите е стреляно от засада. Те са работили по документален филм, свързан с работата на частни военни компании в размирната африканска държава.  Според информация на различни руски медии от тази година, в бившата френска колония действат части на косвено свързваната с президента Владимир Путин военна фирма \"Вагнер\", известна с активността си в Сирия, Източна Украйна и на други места.", "date": "2018.08.01", "title": "Русия потвърди за смъртта на трима нейни журналисти в ЦАР"}
{"url": "http://www.cross.bg/dolara-byrger-prigotvyane-1580557.html", "text": "/КРОСС/ Американската компания Creator със седалище в Сан Франциско е разработила роботизиран комбайн, предназначен за приготвяне на бургери по поръчка, съобщава телевизионният канал Си Ен Би Си.Новаторската машина ще бъде пусната в експлоатация през септември. Комбайнът е оборудван с 20 различни компютри, 350 сензорни датчици и 50 изпълнителни механизми. Той ще работи в напълно автоматизиран режим. Автоматът ще изпича до желаната степен месото или каймата, а след това на лентов конвейер ще бъдат добавяни останалите съставки, пожелани от клиента. Те се съхраняват в нарязан вид в различни контейнери към комбайна.Приготвянето на един бургер ще отнема 5 минути и ще струва само 6 долара. Цената е значително по-ниска от сегашната между 12 и 16 долара, нужна за направата на един бургер в заведенията за обществено хранене в САЩ.Обслужващият персонал ще се включва само при приемането на поръчката, попълването на запасите на робота и при доставянето на готовия продукт на клиента.\n\t\t\t\t\t", "date": "2018.08.01", "title": "Създадоха робот за приготвяне на бургери"}
{"url": "http://www.cross.bg/frantziya-bili-pres-1580484.html", "text": "/КРОСС/ Двама избягали затворници бяха арестувани в Северна Франция, като според френския сайт France Info те са  българин и черногорец.Двамата затворници, които избягаха в нощта на неделя срещу понеделник от затвор Колмар в Източна Франция, бяха заловени в Рубе в Северна Франция. Мъжете са задържани с двама свои съучастници, предаде Франс прес. Бегълците не са били въоръжени. Франс прес припомня, че бегълците са от страни от Източна Европа и са били осъдени за грабежи при утежняващи вината обстоятелства. Те са пробили тавана на килията си и са избягали през покрива. Затворът в Колмар е доста стар. ", "date": "2018.08.01", "title": "Българин и черногорец избягаха от френски затвор"}
{"url": "http://www.cross.bg/shokoladovi-hora-sveta-1580547.html", "text": "/КРОСС/ Италианската компания \"Фереро\" търси да назначи 60 кандидат дегустатори, които да тестват суровините, използвани от нея, за да произвежда своя течен шоколад \"Нутела\" и други шоколадови вкуснотии, предаде АФП.Досега тази задача е поверявана на хора от вътрешния персонал, но този път компанията решава да я остави в ръцете на хора, които не работят в сектора. Дегустаторите ще опитват какаото, лешниковия прах и други полуготови продукти, влагани в крайната продукция.Щастливите избраници ще преминат през 3-месечен курс на обучение, който се покрива от компанията. Той ще започне през септември. Целта му е кандидатите да изразят добре впечатленията си при дегустация на суровините, както и да тренират сетивата си.След приключването на курса ще бъдат подбрани 40 души, които ще бъдат наети на договор за 4 часа седмично.\"Фереро\" е третият производител на шоколадови изделия в света. Компанията има 22 производствени бази по света и над 30 000 служители. ", "date": "2018.08.01", "title": "Компания търси 60 дегустатори на шоколад"}
{"url": "http://www.cross.bg/spisanie-supryga-baston-1580531.html", "text": "/КРОСС/ Звездата от \"Отчаяни съпруги\" Ева Лонгория показа сина си на корицата на списание. написа звездата в Instagram.                         Тя е съпруга на мексиканския медиен магнат Хосе Бастон, а синът им се роди на 19 юни в Лос Анджелис. Съпругът й има още три деца от предишната си съпруга Наталия Есперон - две момичета и момче.", "date": "2018.08.01", "title": "Ева Лонгория позира със сина си за корицата на списание"}
{"url": "http://www.cross.bg/sledstvieto-ivanov-depytat-1580486.html", "text": "/КРОСС/Апартаментът на червения депутат Иван Иванов в Шумен е изгорял почти изцяло.Огънят лумнал в нощта срещу 26 юли, когато за щастие семейството на депутата не било в жилището. Съпругата на Иванов била в София при него, а двете им деца са на село при баба и дядо за ваканцията. На място пристигнали охранители от фирмата, която наблюдава имота, както и пожарникари.Първоначалната версия е, че искрата е тръгнала от късо съединение в хладилник.Имам своите подозрения и съмнения, но докато тече следствието не мога да кажа нищо повече, лаконичен бе Иванов, който коментира инцидента за \"24 часа\". Запитан дали е имал заплахи за живота по-рано, той отговори: \"Сложно е за обяснения\".Изгорелият апартамент е около 100 квадрата, строен е преди 7-8 г. По първоначални данни огънят се е самопотушил поради липса на кислород, защото прозорците в цялото жилище са били затворени. Дограмата е от шуменска фирма, не очаквах, че по такъв начин ще мога да им направя реклама, с черно чувство за хумор коментира самият депутат.Изгоряло е всичко в жилището му - стени, подове, техника, мебели, повечето покъщнина.Жилището е застраховано, минал е оценител на щетите, но преди да приключи следствието нищо не може да се предприеме, обясни депутатът. Минималният срок за следствието е 2 месеца.", "date": "2018.08.01", "title": "Изгоря апартаментът на депутат от БСП"}
{"url": "http://www.cross.bg/lydogoretz-vidi-predi-1580487.html", "text": "/КРОСС/ Тази вечер от 21:00 часа Лудогорец гостува на \"Панчо Арена\" в мач реванш от втория предварителен кръг на Шампионската лига срещи МОЛ Види. Първата среща в Разград завърши 0:0, въпреки че \"орлите\" бяха отборът, който диктуваше събитията на терена. В лагера на българския тим цари оптимистично настроение, въпреки коварния резултат от първия мач. В отбора са убедени, че са по-класния състав и могат да го докажат. \"Зелените\" и преди са попадали в такава ситуация и са успявали да се измъкнат. Сигналната лампа обаче светна и в мачовете за първенство - трудна победа с 1:0 над Етър и равенство 1:1 срещу Берое.От срещата преди седмица стана ясно, че МОЛ Види не е труден противник. Унгарците \"забъркаха бетон\" и устискаха нулевото равенство. Треньорът на Лудогорец Пауло Аутуори не смята да прави промени по състава и най-вероятно ще заложи на същата единадесеторка от първия мач. На вратата ще застане Ренан, а в защита пред него ще играят Натанаел, Сисиньо, Моци и Форстър. В халфовата линия ще се подвизават Дяков и Саша. По крилата ще атакуват Мисиджан и Вандерсон, а зад централния нападател Кешеру ще бъде разположен Марселиньо. Очаква се унгарците да заложат отново на здрава защита и да опитат да нанесат своя удар на контраатака или от статично положение.  ", "date": "2018.08.01", "title": "Лудогорец с втори опит да пречупи МОЛ Види"}
{"url": "http://www.cross.bg/gradysa-valezhi-kratkotraiini-1580485.html", "text": "/КРОСС/ Днес над страната ще има краткотрайни валежи от дъжд с гръмотевици. В северозападните и планинските райони те ще са интензивни и значителни по количество. Ще има условия за градушки. В югоизточните райони времето ще бъде слънчево, сочи прогнозата на Националния институт по метеорология и хидрология (НИМХ).Максималните температури ще са между 28 и 33 градуса, в София - около 28, по Черноморието ще са 28-30 градуса. Температурата на морската вода ще е 25-27 градуса. Вълнението на морето ще бъде 1-2 бала.В планините ще се развива купесто-дъждовна облачност и ще има краткотрайни валежи с гръмотевици, на отделни места ще са интензивни и значителни по количество. Максималната температура на височина 1200 м ще е около 23 градуса, на 2000 м – около 16 градуса. Атмосферното налягане слабо ще се повиши и ще е близко средното за август.", "date": "2018.08.01", "title": "Времето днес: Остава топло, но с краткотрайни валежи и условия за градушки"}
{"url": "http://www.cross.bg/sukrovishta-detza-myzeii-1580488.html", "text": "/КРОСС/ \"Търсачи на съкровища\" е игра, която предлага Хасковският исторически музей на деца от 10- до 14-годишна възраст, информира БНР. Играта \"Търсене на съкровища в музея\" е много разпространена в Европа. \"Първо трябва да открият къде е плочата на Тракийския конник и Сребърният потир на Юстиниан, долмените, които се намират в региона, какво означава Троянски тип чаша, коя е Александровската гробница\", обясни Милен Вълчев от РИМ в Хасково. В приключенията се включват и деца, и родители. Тази игра развива способността за търсене и комбиниране на информация, а в някои случаи и способността за мислене. Хасковският музей има амбиция да се обедини с други музеи, обяснява Вълчев. Примерно с регионалните музеи от съседните градове да разработим подобни игри, за да може да се разшири обхватът и за участниците да е по-интересно.\" 400 деца вече са получили сертификат за откриватели на съкровища.", "date": "2018.08.01", "title": "Търсачи на съкровища в Хасковския музей"}
{"url": "http://www.cross.bg/tema-bulgariya-ychilishte-1580471.html", "text": "/КРОСС/Тема: Как депутатът Таско Ерменков беше обран, докато спи със семейството си вкъщи?Тема:Объркаме ли се в превода на Истанбулската конвенция? Анализ на д-р Николай Михайлов;Тема: Трябвали да има по-специални правила за възрастните шофьори? Дискусия с Алекси Стратиев и Йонко Иванов;Тема: Защо българите се оказаха на челни позиции по употреба на алкохол? Разговор с експерти;Тема: Созопл се сбогува с Божидар Димитров - разказ на близки и приятели.Тема: Смъртен случай след раждане в плевенската болница. Родителите на починало новородено разказват пред NOVA. Коментар в студиото на Мирослав Ненков и Мария Петрова.Тема: Жители на Неделино пред евакуация заради свлачище.Тема: Спира ли оградата между България и Румъния дивите прасета, пренасящи болести? Как вълчата урина може да предотврати заразяването с африканска чума по животните?Тема: Още една европейска държава забрани телефоните в училище. Зависими ли са българските деца от мобилните устройства? Отговорът от Асен Александров, директор на 51 училище в София и психологът Ина Антонова.Тема: Хакери блокираха профилите на популярни личности в България и искат пари, за да ги освободят.Тема: Последно сбогом: Жителите на Созопол изпращат Божидар Димиров. На живо от морския бряг.Тема: Българин е на път да влезе в книгата на Гинес. Среща с Иван Димов, който обикаля световните океани с лодка и събира пласмасови отпадъци. ", "date": "2018.08.01", "title": "Теми и гости в ефира "}
{"url": "http://www.cross.bg/bivsh-zam-predsedatel-misis-1580469.html", "text": "/КРОСС/ Айруш Хаджи, зам.-председател на Комисията по досиета Божидар Искренов-Гиби, бивш национал по футбол Димитър Димитров, зам.-председател на КРИБ, изпълнителен директон на „Софарма трейдинг“ Димитър Митовски, режисьор, сценарист, продуцент Елеонора Манчева, Мисис България 2006 и Мисис Вселена 2007 Доц. Игор Дамянов, историк, бивш министър на образованието в правителството на НДСВ ( 2003 - 2005) Рушен Риза, бивш зам.-председател на ДПС и бивш депутат Станимир Гъмов, актьор Християн Ночев, режисьор ", "date": "2018.08.01", "title": "Родени на 1 август"}
{"url": "http://www.cross.bg/chasa-provede-zala-1580468.html", "text": "/КРОСС/ От 10.00 часа ще се проведе заседание на Министерски съвет.***От 10.00 часа в “A Hub” (ул. „Христо Белчев“ 3) с интерактивни лекции „Откровено за кърменето“ ще започне Световната седмица на кърменето (1-7 август). ***От 10.30 часа на ул. „Св. Св. Кирил и Методий“ №78 Национална организация „Малки Български Хора“ ще обяви началото на ремонтните дейности на предоставената от Столична община сграда за изграждането на Център по въпросите на хората с нисък в България. ***В 11.00 часа зам.-кметът Евгени Крусев ще провери ремонтни дейности на бул. „Васил Левски“ и ще представи нови бус-ленти.***От 11.00 часа в Националния пресклуб на БТА ще се проведе пресконференция „Светът е футбол, политика и финанси“. Участие в пресконференцията ще вземат проф. д.н. Нина Дюлгерова – преподавател във ВСУ „Черноризец Храбър” и в ЮЗУ „Неофит Рилски”, и Кольо Парамов – финансов анализатор.***От 12.00 часа в чакалнята на Централна гара ще се състои фолклорен флашмоб по повод 130 години от официалното откриване на гарата и по случай Деня на железничаря, който по традиция се отбелязва през първата неделя на месец август. ***От 13.00 часа от 1 до 7 август в презентационната зала на Първа САГБАЛ „Света София“ (ул. „Михалаки Ташев“ №2, ет. 4) ще се проведе теоретично и практическо обучение, посветено на кърменето по повод Световната седмица на гърменето. ***От 10.00 часа еврокомисарят Мария Габриел ще открие ключовия дискусионен панел „Опрашване, опрашители и екосистемни услуги“ в зала 1 на читалище „Георги Кондолов“.***От 11.00 часа в Юнашкия салон ще се проведе пресконференция във връзка с плувния маратон Галата – Варна.***От 12.00 часа в зала „Варна“, Община Варна на посещение ще бъдат участниците в Международния музикален фестивал.*** От 10.00 часа в зала „Царевец“ на хотел „Премиер“ ще се проведе информационен ден по процедура за подбор на проекти „Повишаване на гражданското участие в процесите на формулиране, изпълнение и мониторинг на политики и законодателство“ по Оперативна програма „Добро управление“ (ОПДУ) 2014-2020.***От 11.00 часа в регионалния пресклуб на БТА ще се състои пресконференция по повод откриването на поредното осмо издание на Арт резиденция „Старото училище” в с. Горна Липница.***От 11.00 часа в зала 314 на Областна администрация ще се проведе работна среща с ръководството на Държавната агенция за метрологичен и технически надзор (ДАМТН) за засилване на вниманието и отговорността на собствениците на водоеми и предприемането на координирани действия съгласно приетите промени в Закона за водите.***От 10.00 часа в детския отдел на РБ „Христо Ботев“-Враца ще се проведе лятна читалня – четене на приказки за деца от 0 до 10 години. ***От 18.30 часа в Художествена галерия „Христо Градечлиев“ с изложба на Стефан Четроков ще бъде открит Фестивалът на старинната музика, песен и танц „Stravaganza”. ***От 10.00 часа в Пазарджик ще бъде открита на Световната седмица на кърменето. РЗИ - Пазарджик съвместно с КСУДС организират дискусия за ползите от кърменето и видео. ***От 10.00 часа в спортна зала „Васил Левски” мъжкият отбор на ВК Хебър (Пазарджик) ще проведе първата си официална тренировка за сезон 2018/2019.***От 18.30 часа от Железния град, по ул. „М. Такев” и по Главната улица до сцената на пл. „България” ще се състои дефиле на съставите от 4-тия Международен етнокултурен фестивал „Културата на бъдещето и бъдещето на културата”. ***От 09.30 часа в зала №12 Районен съд – Пловдив ще разгледа жалбата на защитата на Г. М. за изменение на мярката й за неотклонение от „задържане под стража“ в по-лека по реда на чл. 270 от НПК.***От 12.00 часа в заседателната зала на Община Пловдив ще се проведе пресконференция относно изпълнение на проект „Разработване на Програма за подобряване на качеството на атмосферния въздух на територията на Община Пловдив и План за действие към същата за периода 2018 - 2023 г.“***От 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А общинският съветник Георги Василев ще проведе приемна за граждани. Ани Лафчиева ще се срещне с граждани от 17.00 до 18.30 часа в офиса на ГЕРБ в район „Източен” на ул. ”Коста Паница” №5, а Емил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница”№5. ***От 10.00 часа на централния площад в Пордим ще стартира спортна кампания „Ваканция без грижи“.***В 14.00 часа в зала 712 в Областната администрация ще се проведе работна среща по прилагане на Механизма за връщане в училище на отпадналите ученици.***От 12.00 часа ГЕРБ – Смолян ще даде пресконференция в офиса на партията на бул. „България\" 14.***В 18.00 часа в зала „Петър Стайков” на Клуба на дейците на културата, на бул. „България” 43, ще бъде открита изложба „Поздрави от… Италия и България“.***В 09.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Същият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров.***От 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години. ***От 10.00 часа до 12.30 часа в детския отдел на библиотека „Родина“ ще се проведе лятна детска академия. ***От 21.00 часа в Античен форумен комплекс „Августа Траяна“ ще се проведе „Пътуващо лятно кино с БНТ1“. ", "date": "2018.08.01", "title": "Предстоящи събития в страната за 1 август "}
{"url": "http://www.cross.bg/dyshi-razbivaneto-izlitaneto-1580474.html", "text": "/КРОСС/ Най-малко 85 души са ранени при разбиването на самолет малко след излитането му от мексиканския щат Дуранго на път за столицата Мексико.Самолетът е на компанията \"Аеро-мексико\". В болница са приети 49 души, като двама от тях са в критично състояние.На борда на самолета е имало 97 пътници и четирима души екипаж.Според властите в момента на излитането самолетът е попаднал в силна буря и е бил подложен на мощно въздушно течение, което е довело до разбиването му.", "date": "2018.08.01", "title": "Самолет се разби след излитане в Мексико"}
{"url": "http://www.cross.bg/gorivo-firmi-chasa-1580472.html", "text": "/КРОСС/  предупреждава за опасна игра с ядрено гориво на АЕЦ \"Козлоуй\". Предупреждението всъщност е на председателя на партия АБВ Румен Петков, според когото централата плащала 3 милиона лева на \"Уестингхаус-Швеция\", за да похвали собственото си гориво - уранови касети. Става въпрос за обявена обществена поръчка за доставяне на гориво от 2020 година. ", "date": "2018.08.01", "title": "Преглед на печата"}
{"url": "http://www.cross.bg/dokato-chovek-ne-se-predava-1580470.html", "text": "/КРОСС/ Докато човек не се предава, той е по-силен от съдбата си. Е. М. Ремарк", "date": "2018.08.01", "title": "Докато човек не се предава..."}
{"url": "http://www.cross.bg/doma-hrana-razhodite-1580475.html", "text": "/КРОСС/ Най-големият разход на българите е храната, сочи анализ на Евростат за финансовите характеристики на домакинствата в Европейския съюз през последната година. По този показател страната ни е в компанията на Румъния, Латвия и Естония, където храната е най-важен показател в разходите на всяко домакинство.Второто по големина перо в разходите на българина са парите, които отделя за поддръжка на дома – за вода, ток, газ, отопление с парно и други твърди горива – около 15%.За транспорт и социални осигуровки българинът е отделял около 7%. За облекло и обувки, както и за обзавеждане и поддържане на дома си, а също и за алкохол и цигари – 4,2%.За здравеопазване българинът е отделял 5,4%, а за свободно време, културен отдих и различните видове комуникации – по 4,4%.Предметът с дълготрайна употреба, който българинът купува най-масово, е телевизорът – близо 99% от домакинствата имат поне по един телевизор, а 30% - по два или повече.При европейските ни съседи потреблението на всяко домакинство варира и зависи от равнището на доходите, културните навици и географското положение на страните, сочи Евростат. Почти една четвърт от разходите обаче отиват за поддръжка на жилището – вода, електричество, газ или друг вид отопление.На второ място разходите на европейците са били за транспорт и чак на трето – за храна, около 12% от бюджета на домакинството.Европейците дават повече и за развлечения – за „ресторанти и хотели” и „отдих и култура” те отделят около 9%.Във Финландия са имали най-големи разходи – близо 30% от бюджета, Дания – 29%, Великобритания – 27%, Швеция и Франция – по 26%.Най-разточителни в харченето по ресторанти и  хотели са били жителите на Малта, Кипър и Испания.В съседните ни държави: в Гърция най-много пари се отделят за поддръжка на дома, за храна и за хотели и ресторанти. В Румъния – за храна, за дома и за транспорт.", "date": "2018.08.01", "title": "Евростат: Българинът харчи най-много за храна"}
{"url": "http://www.cross.bg/medarova-momiche-povreda-1580476.html", "text": "/КРОСС/ Пловдивчанката , която първоначално попадна в ареста, след като блъсна 10 паркирани коли, а скоро след това и заради нанасяне на телесна повреда, иска по-лека мярка за неотклонение.До този момент 21-годишното момиче има 4 обвинения – 3 от тях са свързани с катастрофата – за нарушаване правилата за движение и употреба на алкохол и наркотици при сядане зад волана.Четвъртото обвинение е за лека телесна повреда по хулигански подбуди, след като през май удари друго момиче в дискотека. Тогава защитата ѝ обясни, че Медарова е била на силни лекарства и ударът е станал случайно.", "date": "2018.08.01", "title": "Пловдивчанката Габриела Медарова иска да излезе от ареста"}
{"url": "http://www.cross.bg/kruv-pirogov-etazh-1580477.html", "text": "/КРОСС/ УМБАЛСМ \"Н. И. Пирогов\" организира кръводарителска акция. Поводът е наскоро настъпилият злополучен инцидент с колега лекар, която постъпи в изключително тежко състояние след падане от висок етаж в София. Необходимостта от кръв и кръвни биопродукти, както за нея, така и за други пациенти на болницата е ежедневна, а недостигът е осезаем.Инициативата е на служители от унивестската спешна болница. Осъществява се с подкрепата на директора на болница \"Пирогов\" и директора на НЦТХ. Всеки, който желае, може да се присъедини към пироговските медици и да дари кръв на 06.08.2018г., понеделник, от 17 до 19 часа в зала \" проф. Емил Таков\" (рапортна зала на травматологичния комплекс), 2-ри етаж в УМБАЛСМ \"Н. И. Пирогов\".Кръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.Дарете кръв, спасете живот! ", "date": "2018.08.01", "title": "Пироговци даряват кръв за колежка"}
{"url": "http://www.cross.bg/germaniya-rekordnite-severna-1580478.html", "text": "/КРОСС/ Продължават жегите в Централна и Северна Европа. Последният ден на юли е бил най-горещият от началото на годината в Германия с рекордните 39,5°.Температурата е измерена в източния град Берн-бург. Тя е близо до рекордните 40,3 градуса, измервани изобщо някога в Германия.Река Елба спадна до рекордно ниско равнище, а провинция Северен Рейн-Вестфалия пресъхна цяло езероГерманците потърсиха прохлада в парковете и планината.Търговците отчитат ръст в продажбата на студени напитки и сладолед.", "date": "2018.08.01", "title": "Продължават жегите в Централна и Северна Европа"}
{"url": "http://www.cross.bg/nyakolko-putya-putishta-1580473.html", "text": "/КРОСС/ Свлачища и затворени пътища след пороите на няколко места в страната. Обявеното вчера бедствено положение в Чепеларе също остава.Огромно скално свлачище затвори пътя за село Забърдо и Чудните мостове. Преляла река разруши главния път Кричим – Девин.Придошлите води заляха и разрушиха частично и пътя 3 км преди с. Михалково. Пътят за с. Осиково ще се ремонтира с дни.Усложнена е обстановката и в Тетевенско след като свлачища затвориха няколко пътища. В района още се борят с щетите с продължаващите поройни дъждове.В с. Градежница, където водата излезе от каналите, тежка техника разчиства и подкопава отводнителните канали.", "date": "2018.08.01", "title": "Бедственото положение в Чепеларе остава"}
{"url": "http://www.cross.bg/antioh-chrez-smurt-1580466.html", "text": "/КРОСС/ Втора книга Макавейска в св. Библия ни предава трогателно повествование за страданията и поразителната твърдост на духа у старозаветните мъченици, умрели около 180 години преди Рождество Христово.След като се върнали от вавилонския плен, юдеите, изпитани чрез тежко бедствие, останали за известно време верни на Бога. Гнусели се от идолопоклонство и точно изпълнявали закона, даден им от Господа чрез Мойсей. Постепенно обаче те взели да изпадат в пороци. Влизали в съюз с околните езически народи и под тяхно влияние почнали да възприемат обичаи, противни на закона Господен. Тогава Господ отново ги наказал чрез жестоки бедствия.Сирийският цар Антиох Епифан завладял Йерусалим, разграбил храма, убил голямо множество люде и продал в робство около 40 000 човека. Като желаел да въведе идолопоклонство в Йерусалим, той със заплахи запрещавал на юдеите да извършват свое богослужение и да спазват съботния ден, изгарял в огън свещените книги и най-после осквернил храма, като поставил в него кумири на Юпитер. Той заставил юдеите да принасят жертви на езическите богове и да ядат жертвоприношението. Ужас обзел нещастните. Мнозина избягали от Йерусалим и се укривали в пещери и долини. Приемали по-скоро да търпят всякакви лишения, отколкото да отстъпят от своя закон. Но войниците на Антиох навсякъде ги преследвали и убивали. Тежкото бедствие отново възпламенило вярата на юдеите. Те разбрали, че Господ справедливо ги наказва, затова безропотно се покорили на Неговата воля. Писателят на втора книга Макавейска, след като разказва за бедствията на юдеите, прибавя: \"Моля ония, които биха чели тая книга, да се не плашат от тия напасти и да разберат, че тия страдания служат не за погубване, а за вразумяване на нашия род. Защото самото това, че на нечествците се не дава много време, а скоро се подлагат на наказание, е знак за голямо благодеяние. Господ не чака нас тъй дълго търпеливо, както другите народи, които наказва, когато натрупат много грехове. С нас не тъй постъпва Той, а ни наказва, преди да достигнем върха на греховете. Той никога не отдалечава от нас милостта Си и наказвайки със злочестини, не изоставя Своя народ.\"В това време живеел в Йерусалим един старец на име Елеазар. Той бил уважаван от всичики за своите добродетели и ученост. Смятали го за един от най-главните законоучители. Началниците, поставяни от Антиох в Йерусалим, го принуждавали да яде свинско месо от жертвоприношението. Елеазар решително отказвал да изпълни заповедта, понеже това месо било забранено от Мойсей, а да се съгласи някой да яде от него, се смятало като доказателство за отричане от юдейския закон. Някои от приятелите му, жалейки за него, му казвали: \"Ние скришом ще заменим месото от жертвоприношението с друго, което можеш да ядеш, без да нарушиш закона. Ти се престори само, че уж ядеш от жертвоприношението и чрез това ще се избавиш от смърт.\"- Това ще бъде измама и лицемерие, недостойно за моята старост - отговорил Елеазар.- Не ще ли дам аз чрез това гибелен пример на младите? Те ще помислят, че щом 90-годишният старец се отклонява в езичество, за да спаси малкото останали свои дни, защо и те да не могат по също такъв начин да спасят своя живот. Моята измама ще ги съблазни и това ще опозори моята старост. Освен това, ако аз избягна смъртното наказание от човеците, то няма да се спася от ръката на Всевишния. Не, аз по-добре ще ида на смърт и ще дам на младите пример за твърдост, умирайки радостно за нашите свети закони.Приятелите тогава оставили Елеазар. Те наричали гордост и безумие неговата чистосърдечност и благородна твърдост. Дори му се разсърдили. А старецът бил предаден на жестоки мъчения. Пред смъртта си той извикал с висок глас: \"На Господа Бога е известно, че аз имам възможност да се спася от смърт, но търпя жестоки страдания с тялото си, а в душата си се радвам, загдето страдам за Него.\"Тъй умрял светият старец, като оставил на своя народ пример на непоколебима твърдост. Тоя доблестен пример скоро последвали седем момци, които били ученици на Елеазар. Те произлизали от рода на Макавеите. Понеже отказвали да ядат от езическите жертвоприношения, тези момци били доведени заедно с майка им при цар Антиох. Царят заповядал да ги бият жестоко, като мислил чрез това да ги застави да изпълнят волята му. \"Какво искаш от нас? - му казал най-големият брат. - Ние сме готови да умрем, но не и да отстъпим от нашия закон.\"Разгневеният Антиох заповядал да отрежат на момъка езика, ръцете и нозете и да изпекат тялото му в нагорещена тава. Мъченикът с търпение и твърдост понасял ужасното страдание. Майка му и братята му, които присъствали при страшната смърт, се ободрявали един друг, като се готвели също за мъчения. \"Господ Бог ни вижда - казвали те - и се радва на верността на Своите раби.\"Когато най-големият брат умрял, извикали втория. Преди да го подложат на мъки попитали го, ще яде ли от езическите жертвоприношения. И той отказал. Тогава постъпили и с него, както с по-големият му брат. Пред смъртта си момъкът казал на царя: \"Ти ни лишаваш от тоя живот, жестокосърдни царю, но Царят на света ще ни въкреси за вечен живот, понеже умираме за Неговия закон.\"Третият брат спокойно дал да му отсекат членовете, като казал: \"От Господ ги получих и за Неговия закон ги давам, като се надявам пак да ги получа.\" Царят и всички около него се чудели на мъжеството, с което и този момък понесъл най-ужасни мъчения.Четвъртият брат, подложен на същите изтезания, казал на Антиох: \"По-добре е за умрем от човеци и да имаме твърда надежда, че Бог ще ни възкреси. Но за тебе, мъчителю, няма да има възкресение за живот.\"Взели петия брат. \"Ти имаш власт над нас, макар и сам да си подложен на тление - казал той на Антиох. - Но не мисли, че нашият род е изоставен от Бога. Почакай и ще видиш голямата Му сила, как Той ще накаже и тебе, и твоето потомство.\"Шестият брат, готвейки се за смърт, казал на царя: \"Не се заблуждавай напразно! Ние търпим това за себе си, понеже съгрешихме пред нашия Бог. Ето защо и станаха с нас достойни за учудване неща. Но не мисли, че ще останеш ненаказан ти, който си дръзнал да се бориш против Бога!\"Майката на доблестните момци с твърдост гледала на техните страдания и смърт. Пълна с пламенна вяра и укрепена чрез сила отгоре, тя ги увещавала и насърчавала. \"Деца мои - казвала им тя, - Творецът на света, Който ви е създал, милостно ще ви върне живота, който вие сега жертвате за Неговия закон.\"Антиох много се гневял, че не могъл нито един от момците да склони да изпълнят волята му. Оставил жив само седмият брат. Той бил още момче. Царят го повикал и с клетва му обещал да го обсипе с дарове и почести, ако изпълни волята му. Но момъкът решително отказал да измени на своя закон. Тогава Антиох се обърнал към майка му и й заповядал да склони сина си. Тя се добижила до момчето и по еврейски му казала: \"Синко, смили се над мене, която съм те родила и възпитавала! Погледай небето и земята и всичко по тях и човешкия род. Не бой се от тоя убиец, а бъди достоен за братята си и приеми смърт, за да те придобие пак по милост Божия с твоите братя.\"Докато майката още говорела, момъкът казал на мъчителите: \"Какво чакате вие? Няма да изпълня заповедта на царя. Аз признавам закона, даден от Бога чрез Мойсей. А ти, царю, мъчител на юдеите, няма да се спасиш от ръката Господня! Ние страдаме заради нашите грехове, но Господ, след като ни изпита чрез бедствие, отново ще се помири със Своите раби. Братята ми пострадаха за закона и получиха вечен живот. А ти по Божия съд ще получиш справедливо наказание за твоята гордост и жестокост. Аз, както и братята ми, охотно полагам живота си за отеческите закони и моля Бога да се смили над Израиля! А ти сред изпитания и мъки ще бъдеш принуден да изповядаш, че нашия Бог е едничък истински Бог.\"В страшния си гняв царят заповядал да подложат момъка на най-ужасни изтезания. Момъкът с твърдост понесъл всичко и с пълна надежда в Господа завършил своя живот. След това и майката била подложена на мъки и смърт.Св. Библия не ни дава имената на доблестните момци. Но древното църковно предание запазило за тях следните имена: Авим, Антонин, Гурий, Елеазар, Евсевон, Алим, Маркел; а майка им се наричала Соломония.Скоро след това Господ в своето милосърдие прекратил бедствията на израилския народ. Доблестният мъж, по име Юда Макавей, въстанал против Антиох, разбил войската му и очистил Йерусалим от кумири и езически жертвоприношения. А върху Антиох се изпълнило по поразителен начин пророчеството на св. мъченици. След несполучлив поход към Персия той поискал да се спаси чрез бягство. Но тогава узнал за поражението на войските си от Юда Макавей. Разярен, той се готвел да отмъсти на юдеите. Господ обаче го поразил със страшна болест: цялото му тяло се покрило със зловонни рани. Сред тежки страдания Антиох познал истинския Бог и извикал: \"Право е човек да се покорява на Бога и бидейки смъртен, да не мисли високомерно да бъде равен с Бога!\" Болестта му продължила дълго. \"Сънят бяга от очите ми - казвал той на приятелите си - и сърцето му е пълно със скръб. До какво унижение, до какви мъки доживях аз, който бях славен и почитан от всички! Спомням си сега моите жестокости в Йерусалим, как грабех от храма свещените съдове и предавах на смърт невинните юдеи. Сега аз признавам, че с това съм си навлякъл и бедствия и затова загивам в чужда земя.\"Болестта на Антиох дотолкова се засилила, че той бил в тежест и на себе си, и на своите близки, които едва могли да търпят смрадта на раните му. Тогава той познал силата Господня и молел Бога за милост. Обещал да украси Йерусалимския храм, сам да приеме юдейската вяра и на всички подвластни нему народи да възвестява Божията слава и могъщество. Но Господ не приел моленията и обещанията, внушени не от любов и вяра, а от суеверен страх. И жестокият Антиох умрял в страшни мъки далеч от своята страна.Някога през месец август се появили болести и, за да изчезнат в Цариград било наредено да се прави литийно шествие с Честния Кръст от храма \"Св. София\" до храма \"Св. Богородица\". Този празник е установен при император Михаил в IX век след победата му над сарацините. Прави се водосвет с нов, зелен босилек.", "date": "2018.08.01", "title": "Св. мчци 7 братя Макавеи. Св. Елеазар. Изнасяне на животв. Кръст Господен. Св. Соломония. (Водосвет) "}
{"url": "http://www.cross.bg/voiina-zapochva-purviyat-1580467.html", "text": "/КРОСС/ 527 г. - Юстиниан I става самостоятелен владетел на Източната Римска империя.902 г. - Арабите, оглавявани от династията Аглабиди, завладяват последната крепост на Византия на остров Сицилия - Таормина.1291 г. - Три централни швейцарски кантона подписват Федерална харта (Bundesbrief), с която се създава Швейцарската конфедерация.1208 г. - Българо-латински войни: В Битката при Пловдив армията на Втората българска държава е разгромена от рицарите на Латинската империя; българите са изтласкани от Тракия.1461 г. - Едуард IV е коронован за крал на Англия.1492 г. - Фердинанд Арагонски и Изабела I прогонват евреите от Испания.1498 г. - Христофор Колумб акостира на континентална Америка при Венецуела.1619 г. - Във Вирджиния (дн. САЩ) са докарани с кораби първите африкански роби.1774 г. - Джоузеф Пристли открива кислорода и потвърждава предишното откритие на този химичен елемент от Карл Вилхелм Шееле.1798 г. - Революционни войни: В залива Абукир, Египет, започва морска битка, в която адмирал Хорацио Нелсън унищожава флотата на Наполеон Бонапарт.1800 г. - Кралство Великобритания и Кралство Ирландия се обединяват в Обединено кралство Великобритания и Ирландия.1834 г. - Отменено е робството в Британската империя, около 770 280 роби стават свободни граждани.1876 г. - Колорадо става 38-я щат на САЩ.1879 г. - Създадена е Дунавската военна флотилия, с което се поставя началото на българските ВМС.1885 г. - В Санкт Петербург е отпечатана първата българска банкнота с номинал 20 лева.1888 г. - От Виена потегля първият влак по линията Виена - Цариград.1894 г. - Избухва Китайско-японската война.1895 г. - Излиза първият брой на списание Лов и риболов.1902 г. - САЩ купуват правата за Панамския канал от Франция.1907 г. - На остров Браунси започва първият скаутски лагер, организиран от британския генерал Робърт Бейдън-Пауъл.1912 г. - В София е сформирана Аеропланна рота - първата самолетна част в България.1914 г. - Първата световна война: Германия обявява война на Русия три дни преди Великобритания да обяви война на Германия.1924 г. - Основан е АС Монако.1926 г. - Открита е първата отсечка от теснопътната железопътна линия Септември - Добринище, от гара Септември до гара Велинград.1928 г. - Създадена е Радиослужба към БТА.1936 г. - В Берлин се откриват 11-те Летни олимпийски игри от Адолф Хитлер.1944 г. - Втора световна война: Във Варшава Армия Крайова започва Варшавското въстание срещу нацистката окупация на Полша; бунтът продължава 63 дни преди да бъде потушен от германците.1953 г. - Създадена е Информационна агенция на САЩ (ЮСИА).1960 г. - Кипър получава своята независимост.1960 г. - Държавата Дахомей (по-късно преименувана на Бенин) обявява национална независимост от Франция.1960 г. - Град Исламабад е обявен за федерална столица на Пакистан.1967 г. - Израел анексира Източен Йерусалим.1968 г. - Хасанал Болкиах е коронован за 29-и султан на Бруней.1971 г. - На Медисън Скуеър Гардън (Ню Йорк) се провежда благотворителен концерт пред 40 хил. души, на който са събрани около 244 хил. долара за нуждите на УНИЦЕФ в Бангладеш; концертът е организиран от Джордж Харисън и Рави Шанкар, сред изпълнителите са Боб Дилън, Ерик Клептън, Ринго Стар и др.1975 г. - 33 европейски страни, САЩ и Канада, подписват в Хелзинки Заключителния акт от споразумението за човешките права, който води до създаването на Организация за сигурност и сътрудничество в Европа.1981 г. - В САЩ започва излъчване музикалният тв канал MTV.1990 г. - Желю Желев е избран от 7 Велико народно събрание за председател (президент) на Република България.1991 г. - 36 Народно събрание на Република България решава да не поднови договора за дружба, сътрудничество и взаимна помощ със СССР от 1967 г.2001 г. - България, Кипър, Латвия, Малта, Словения и Словакия се присъединяват към Европейската агенция за околна среда.2004 г. - При пожар в супермаркет в Асунсион (Парагвай) загиват 396 души и над 500 са ранени.", "date": "2018.08.01", "title": "1 август в историята"}
{"url": "http://www.cross.bg/predlozheniya-slavchev-kampaniyata-1580537.html", "text": "/КРОСС/ „В резултат на кампанията „София: Моят град” вече бяха получени първите идеи за положителни промени в града”, съобщи общинският съветник и съпредседател на „Политическа група 5”, инж. Симеон Славчев. Кампанията цели да бъдат събрани идеи от граждани за развитието на София във всяка една сфера: екология, транспорт, инфраструктура, здравеопазване, образование, култура, сигурност, спорт и т.н.Първите предложения на столичани са свързани с транспорт, инфраструктура, архитектура и благоустройство. ”Благодаря на хората за проявената активност и се надявам, че до края на кампанията ще съберем идеи и предложения както за всяка една сфера, така и за всеки един от кварталите и районите на София”, коментира инж.Славчев. Той беше категоричен, че управлението на столицата може да е успешно само ако в него пряко вземат участие и жителите ѝ.                   Крайният срок за подаване на предложения е 10 септември 2018 г. Те могат да бъдат изпращани на имейла на кампанията: , чрез Фейсбук страницата на кампанията: , както и през онлайн приемната на общинския съветник Симеон Славчев:Получените идеи и предложения ще бъдат внесени за реализация в Столичния общински съвет от инж. Славчев на първото заседание през септември месец.                      ", "date": "2018.08.01", "title": "Симеон Славчев: „София: Моят град” вече получи първите предложения от граждани за промени в столицата"}
{"url": "http://www.cross.bg/narysheniya-previshavane-skorostta-1580538.html", "text": "/КРОСС/ От 23 до 29 юли на територията на страната се проведе специализирана полицейска операция за контрол на товарните автомобили и автобусите. Тя бе организирана от Европейската мрежа на службите на Пътна полиция - TISPOL.В хода й са проверени общо 7333 товарни автомобила, установени са 1880 нарушения. На 21 от проверените моторни превозни средства е наложена забрана да продължат движението си.Сред извършените нарушения 468 са за превишаване на скоростта,  250 – за неизползване на обезопасителни колани, 289 – за нередовни документи на водачите, и на превозното средство – 128.Проверени са 1910 автобуса, установени са 375 нарушения – от които 53 са свързани с превишаване на скоростта, неизползване на обезопасителни колани – 67, нередовни документи на водачите - 60 и превозното средство – 27.", "date": "2018.08.01", "title": "9243 товарни автомобила и автобуса са проверени при полицейска операция, организирана от TISPOL"}
{"url": "http://www.cross.bg/pozharite-gurtziya-tzipras-1580504.html", "text": "/КРОСС/ Броят на загиналите при пожарите в Гърция се увеличават, съобщи в. „Катимерини”. Официално те са 76 души.Телата на още двама загинали бяха намерени във водите край Атина, но все още остава неясно дали смъртта им е настъпила вследствие на пожарите.В неизвестност са осем души.Междувременно екологични организации направиха оценка и заявиха, че пожарът в Мати е най-смъртоносният в историята на Гърция.Председателят на основната гръцка опозиционна партия „Нова Демокрация Кирякос Мицотакис отправи критики към премиера Алексис Ципрас, че няма оставки заради пожарите.От своя страна Ципрас обеща, че държавата ще разследва причините за огромния пожар.", "date": "2018.08.01", "title": "Загиналите при пожарите в Гърция се увеличават"}
{"url": "http://www.cross.bg/detza-byudzheta-roditel-1580482.html", "text": "/КРОСС/ С промяна в закона за семейните помощи за деца, правителството ще въведе от следващата година нов вид месечна помощ за деца с един или двама починали родители. Прогнозният брой на децата, които ще бъдат подкрепени по този начин, е около 8 хиляди.Средствата ще се отпускат без разслеване на доходите на другия родител или настойник най-много до навършване на 20 години.Помощта ще се прекратява, ако детето бъде настанено в приемно семейство или ако то стане родител. Предлага се законопроектът да влезе в сила от началото на следващата година.Размерът на помощта ще се определя ежегодно в бюджета.Допълнително средства по бюджета си ще получи министерството на правосъдието. ", "date": "2018.08.01", "title": "Правителството гласува нова помощ за деца "}
{"url": "http://www.cross.bg/surbiya-kosovo-tachi-1580483.html", "text": "/КРОСС/ Президентът на Косово Хашим Тачи потвърди, че няма да отстъпи никакви територии на Сърбия, съобщи агенция Ройтерс.Изявлението на косовския президент се наложи, след като външният министър на Сърбия Ивица Дачич повтори предложението си за отделяне на северната част на Косово, която е населена предимно със сърби, под прекия контрол на Белград. Дачич заяви, че е поставил въпроса пред съветника на президента на САЩ Доналд Тръмп - Джаред Къшнър, при посещението си във Вашингтон миналата седмица.   \"Искам да уверя народа на Косово, че няма сила, която да ни накара да обсъждаме, камо ли да се съгласим с разделяне на страната\", заяви днес президентът Тачи. Той допълни, че ще се опита да постигне по-скоро споразумение със Сърбия за взаимно признаване. Това е едно от условията, за приобщаване на двете страни към Евросъюза.", "date": "2018.08.01", "title": "Хашим Тачи: Косово няма да отстъпва територии на Сърбия"}
