{"url": "http://www.cross.bg/neptyn-lyna-hipokamp-1597175.html", "text": "/КРОСС/ Новооткритата и най-малка луна на Нептун вероятно е древна отломка от по-голям естествен спътник на планетата, орбитиращ необичайно близо, предаде БТА, цитирайки Асошиейтед прес. В публикация в сп. \"Нейчър\" в научното издание калифорнийски астрономи хвърлят светлина върху луната с диаметър 34 километра, наречена Хипокамп - на митичния воден кон.Марк Шоуолтър от института SETI открива 14-ата луна на Нептун през 2013 г., използвайки изображения от космическия телескоп \"Хъбъл\". Изследователят и екипът му допускат, че Хипокамп се е формирал от отломки, когато преди милиарди години комета е ударила Протей - най-голямата от вътрешните луни на Нептун. Двата естествени спътника орбитират на разстояние едва 12 500 километра един от друг и вероятно са били още по-близо в миналото.Учените отдавна смятат, че вътрешните луни на Нептун нееднократно са раздробявани в резултат на сблъсъци с комети. \"Откриването на Хипокамп, орбитиращ толкова близо до много по-голяма луна, представлява драматична илюстрация на белязаната от сблъсъци история на система на Нептун\", казва Марк Шоуолтър.Макар учените да не изключват вероятността между Хипокамп и Протей да няма връзка, миниатюрният размер и специфичното местонахождение на новооткритата луна подкрепят тяхната теория за формирането ѝ.Откритият от \"Вояджър 2\" на НАСА през 1989 г. Протей е с диаметър 400 километра. Той е втората по големина луна на Нептун след Тритон. Космическият апарат изпраща снимки на масивен кратер в резултат на сблъсък на нептуновата луна. \"Благодарение на \"Хъбъл\" знаем, че Протей се е разделил с късче от себе си, което днес виждаме като Хипокамп\", казва Шоуолтър.Ученият не изключва възможността около Нептун да има и други малки луни, но по думите му ще е необходим орбитиращ около планетата апарат, за да бъдат открити. ", "date": "2019.02.21", "title": "Новооткритата луна на Нептун вероятно се е откъснала от по-голяма "}
{"url": "http://www.cross.bg/tyrizma-surbiya-suvmestni-1597160.html", "text": "/КРОСС/ Меморандум за разбирателство между Министерството на туризма на Република България и Министерството на търговията, туризма и телекомуникациите на Република Сърбия в областта на туризма подписаха в Белград министърът на туризма Николина Ангелкова и Расим Ляич, който е и вицепремиер на западната съседка. Церемонията се състоя непосредствено преди официалното откриване на 41-вото Международно туристическо изложение IFT в Белград, където на България се поставя специален акцент като страна партньор.   Документът ще насърчава деловите контакти между администрациите и туристическите организации на двете страни чрез различни мерки за засилване на двустранния туристопоток, както и за съвместни инициативи към трети пазари, включително далечни.България и Сърбия са стратегически партньори в туризма и ние трябва да развиваме още по-активно добрите си взаимоотношения в сектора, който е национален приоритет за икономиката ни, подчерта министър Ангелкова. Меморандумът предвижда също партньорство в организирането на съвместни специализирани събития, турове за професионалисти и медии, участия на международни форуми, обмен на статистика, реклами, анализи и друга информация за туристическия потенциал на двете държави, както и сътрудничество в привличането на повече инвестиции. Ще се разшири и двустранната подкрепа по инициативи на Световната организация по туризъм към ООН, на Организацията за черноморско икономическо сътрудничество, Дунавската стратегия на ЕС и др. При посещението си в Белград министър Ангелкова обърна внимание върху значението на специализираните видове туризъм и предложението на страната ни да се създаде общ балкански маршрут, привличащ към региона повече посетители от Европа и света със съвместни конкурентни продукти и услуги в сектора. Към инициативата проявиха интерес 11 държави, сред които и Сърбия. Доминираща тема на проекта е богатото културно-историческо наследство под егидата на ЮНЕСКО в региона.", "date": "2019.02.21", "title": "България и Сърбия ще си сътрудничат в областта на туризма и търговията"}
{"url": "http://www.cross.bg/hristova-prevoz-sustoyanie-1597172.html", "text": "/КРОСС/ България е сред страните с най-ниска безопасност на железопътен превоз в ЕС, а отстрани изглежда, че властите продължават да правят компромиси с изискванията. Това заяви в предаването „12+3\" независимият експерт към Европейската железопътна агенция Петя Христова. Наскоро влак на частна фирма, превозващ пропан-бутан, дерайлира в Пловдив. От фирмата обвиниха за инцидента лошото състояние на железния път.„Нашата страна е на едно от последните места по безопасност на жп превозите. Данните са основани на техническото състояние на инфраструктурата, състоянието на подвижния състав, каква е обвързаността с другите видове транспорт и редица други показатели, по които не можем да постигнем дори минималните изисквания на Европейската комисия\", каза Христова.Тя допълни, че у нас жп инфраструктурата не е натоварена, тъй като крайните клиенти искат бързина и сигурност в доставките, а скоростите са изкуствено намалени заради лошото състояние на релсите.Според Петя Христова основна причина за железопътните инциденти е липсата на превенция, включително липсата на финансов ресурс за обучение на специализирани кадри в сферата.„Контролът е последната мярка. По-важно е администрацията да съдейства на НКЖИ и превозвачите да постигат европейските изисквания и по-високи нива на безопасност. Това е по-важно от контрола. Няма как без него, но той трябва е крайната мярка. Отстрани погледнато, в България се правят много компромиси с безопасността на железопътния транспорт - с персонал, подвижен състав, инфраструктура\", каза Христова.Докато е работила в българската администрация, Христова инициира създаване на Стратегия по превоз на опасни товари, която остава нереализирана.„Нямаше политическото виждане тази стратегия да се реализира. Работи се само и единствено по наредби - те не отразяват напълно европейската политика. Преписват международните правилници, но не отразяват на практика това, което може да помага на хората - няма разписани процедури. Разчита се на опит, който невинаги е меродавен за всеки вид превоз\", смята експертът.Халил Летифов: Ще вземем мерки след проверката\"Не могат така да се превозват опасни товари. Трябва да се вземат съответните разрешителни, НКЖИ трябва да бъдат уведомени, Министерството на транспорта, БДЖ. Превозът по закон се контролира. В конкретния случай изчакваме да приключи разследването и ще поискаме цялата информация, за да проверим каква е била причината за това дерайлиране\", това заяви по случая в Пловдив шефът на парламентарната транспортна комисия Халил Летифов.\"Като законодателство държавата е достатъчно стриктна. След като видим становището на разследващите органи, ще проверим и къде са грешките. Явно е, че по редицата има грешки. В рамките на година-две има доста инциденти. Ако проблемът е в инфраструктурата, трябва държавата да вземе съответните мерки. Ако е в недостатъчен контрол на частните превозвачи - това е много притеснително\", каза още Летифов. ", "date": "2019.02.21", "title": "Експерт: България е сред най-опасните страни за жп превоз "}
{"url": "http://www.cross.bg/raiieta-myhi-yniversitet-1597148.html", "text": "/КРОСС/ В отговор на отдавна битуващия въпрос \"Защо зебрите имат райета?\", учени от САЩ и Великобритания предлагат ново доказателство. Оказва се, че ивиците на тревопасните създания представляват \"измамни писти за кацане\" на \"лютите\" мухи, които налитат да пируват с кръвта им и пренасят потенциално смъртоносни болести, предаде Ройтерс, позовавайки се на публикация в сп. \"PLOS One\".Авторите на настоящото изследване от Калифорнийския университет - Сан Диего в САЩ и Бристолския университет във Великобритания описват експерименти, демонстриращи затруднението, което изпитват конските мухи при опитите си да кацнат върху зебри. За сравнение - досадните кръвопийци с лекота се позиционират върху едноцветни коне.В един от експериментите изследователите са поставили покривала на ивици върху коне и са установили, че по-малко мухи кацат върху тях, отколкото когато същите животни носят едноцветни покривала.\"Демонстрирахме, че конските мухи \"захождат\" към зебри и едноцветни коне с еднакви темпове, но не успяват да кацнат върху тях, защото не съумяват да намалят правилно скоростта. Така мухите просто прелитат край животните или се блъскат и отскачат от тях\", казва Тим Каро, специалист по поведенческа екология от Калифорнийския университет - Сан Диего.Близки родственици с конете и магаретата, трите вида зебри, известни с черно-белите си райета, бродят из африканската савана, където се хранят с разнообразна растителност. Ивичестата окраска е индивидуална, като няма два екземпляра с еднакви райета.Съществуват четири основни хипотези за еволюционните предимства, които зебрите са придобили благодарение на ивиците си: камуфлаж за избягване на едри хищници, социална функция като индивидуално разпознаване, терморегулация и средство за отклоняване на кръвосмучещи паразити, които пренасят потенциално смъртоносни болести.Повечето биолози, изследващи оцветяването при животните, поддържат хипотезата, че зебрите имат райета заради мухите. ", "date": "2019.02.21", "title": " Зебрите имат райета заради мухите"}
{"url": "http://www.cross.bg/hilyadi-leva-parite-1597173.html", "text": "/КРОСС/ Присвоените пари от банковата служителка в Нова Загора ще бъдат възстановени на клиентите на банката, съобщи днес Георги Султанов, регионален банков мениджър. Той коментира, че тече вътрешна проверка и се издирват пострадалите клиенти. До момента е установено, че парите са източвани чрез дебитни и кредитни карти.Бившата вече директорка на финансовия център Биляна Манчева, обвинена в присвояването на над 400 хиляди лева от понеделник е в следствения арест в Сливен, а вчера Окръжния съд и наложи постоянна мярка „задържане под стража.\"Султанов обяви, че банката ще направи всичко възможно да възстанови парите на пострадалите, но не посочи срок, в който това ще бъде направено. „Правим всичко възможно и ще направим, така че ще си получат сумите\", каза той и съобщи, че „в най-близко време\" ще бъдат казани сроковете.Султанов отрече слуховете, че присвоените суми са много над обявените 400 хиляди лева. „Това, което и вие официално показвате в новините, това е сумата. Около 400 хиляди\". Той бе категоричен, че служителката е действала сама и няма друг замесен в случая.Днес клиентът, от който започна разплитането на случая разказа, че е всичко е започнало, когато е направил опит да си плати семестъра в клона на същата банка във Велико Търново. „Поисках извлечение от сметката. Беше ми предоставено. Разгледахме я с мениджър продажби и установихме, че са теглени парите ми от дебитна карта, която аз нямам такава 49 пъти. Ами някъде над 22-23 хиляди лева имах, но реално налични имах около 167 лева\", каза клиентът, който пожела да остане анонимен. ", "date": "2019.02.21", "title": "Банката обеща да върне на клиентите парите, присвоени от служителка в Нова Загора "}
{"url": "http://www.cross.bg/dopulnitelni-bulgariya-shtafeta-1597174.html", "text": "/КРОСС/ Дуетът на Русия в състав Евгения Павлова и Дмитри Малишко спечели златния медал в единичната смесена щафета на европейското първенство по биатлон в Минск-Раубичи, Беларус.Двамата завършиха за време 36:30,0 минути като направиха една допълнителна обиколка и изстреляха общо девет допълнителни патрона.Среброто е за дуета на Швеция а бронзовият медал е за щафетата на Франция.България, в състав Милена Тодорова и Антон Синапов зае 20-ото място от 24 състава. Те завъртяха две допълнителни обиколки и се нуждаеха от 11 допълнителни патрона за поразяване на 20-те мишени.По-късно днес, от 18 часа, е смесената щафета в четири поста. За България ще бягат и стрелят Даниела Кадева, Емилия Йорданова, Димитър Герджиков и европейският шампион на 20 км Красимир Анев. ", "date": "2019.02.21", "title": "Русия спечели единичната смесена щафета, България е 20-а "}
{"url": "http://www.cross.bg/ninova-mesta-naseleni-1597171.html", "text": "/КРОСС/ Парламентарната група на БСП ще се върне в парламента, ако бъдат приети поставените от нас четири условия. Това съобщи във Видин председателят на БСП Корнелия Нинова, която участва в работна среща на Националното сдружение на кметовете на кметства.„Решението за напускане на парламента от БСП е заради това, че там се погазват законите на страната, заради това, че са отнети политически и човешки права, правото да се гласува преференциално и избор на нова ЦИК\", заяви Нинова. „БСП ще настоява и за решаването на въпроса за финансирането на малките населени места. Това е един объркан модел на бюджетна политика спрямо местната власт, който тръгва отгоре надолу. Първо с постановление на Министерски съвет, извънбюджетна процедура, се разпределят милиони левове по решение на премиера Борисов. Така са разпределени парите на всички данъкоплатци, които отиват в общините на ГЕРБ и ДПС\", допълни тя.„През миналата година 88 общини с население от 1 300 000 българи са без нито един лев финансиране чрез тези постановления. Това е един объркан модел, който се пренася и надолу и общинските кметове не разпределят средства за малките населени места. Така хората, които живеят там, се лишават от пътища, водопроводи и всичко необходимо, за да живеят добре. Затова трябват промени в закона, с които да се задължат общинските кметове да осигуряват делегирани бюджети на малките населени места\", каза още Корнелия Нинова. ", "date": "2019.02.21", "title": "Нинова: БСП ще се върне в парламента, ако бъдат приети поставените условия "}
{"url": "http://www.cross.bg/geshov-bulgarskoto-evstratiev-1597131.html", "text": "/КРОСС/ Българската академия на науките ще отбележи 170 години от рождението на изтъкнатия държавник и дългогодишен председател на БАН Иван Евстратиев Гешов. Честванията ще се проведат на 26 февруари, 11 ч. в зала „Проф. Марин Дринов\".Оригинални документи, като визитката на Гешов, писмо от Алеко Богориди, кратък поглед върху състоянието на Българското книжовно дружество и други ще бъдат показани в изложба, организирана от Научния архив на Академията. Малко известни факти от биографията на един от най-големите благодетели на БАН ще бъдат представени в постери и снимки. По време на събранието академично слово за делото на Гешов ще изнесе доц. Даниел Вачков - директор на Института за исторически изследвания на БАН. По повод годишнината предстои да излезе от печат и том 1 от поредицата на Научния архив на БАН „Дигитални колекции\", посветена на Гешов. С нея Архивът си поставя за цел да популяризира делото на редица български общественици, имащи отношение към Академията, като показва документите, които се съхраняват за тях във фонда й.Иван Евстратиев Гешов е значима личност от края на Българското възраждане, политик, директор на Българската народна банка (1883 - 1886), председател на Българското книжовно дружество (1898 - 1911), Българската академия на науките (1911 - 1924) и Българския червен кръст (1899 - 1924). На него БАН дължи много за своето развитие и утвърждаване както духовен център на страната. В писмо до управителния съвет на Българското книжовно дружество той заявява готовността си да изплати ипотечния дълг на дружеството при условие, че то бъде преименувано в Академия. С този акт, както и с всичко, което Гешов е правил след Освобождението, той се нарежда до най-големите благодетели на България. ", "date": "2019.02.21", "title": " Оригинални документи на Иван Евстратиев Гешов показва БАН"}
{"url": "http://www.cross.bg/asenovgrad-alkohol-ystanoveno-1597169.html", "text": "/КРОСС/ Районната прокуратура привлече като обвиняем 60-годишния шофьор от Асеновград, управлявал автобус от градския транспорт с концентрация на алкохол в кръвта си, след като преди е бил осъден с влязла в сила присъда за същото деяние.До момента е установено, че около 19:00 ч. на 20 февруари в Асеновград обвиняемият, карайки автобуса, се ударил в паркиран лек автомобил. При инцидента няма пострадали хора.На място пристигнали полицейски служители и при тестване с дрегер е установено, че шофьорът на автобуса е шофирал след употреба на алкохол - 2,08 на хиляда. Той е задържан за срок от 72 часа с постановление на наблюдаващия прокурор.Утре Района прокуратура Асеновград ще внесе искане в съда за определяне на мярка за неотклонение „задържане под стража\" спрямо него. Предвиденото от закона наказание за престъплението, в което е обвинен мъжът, е от една до пет години „лишаване от свобода\", глоба от 500 до 1500 лева и лишаване от право да управлява МПС за срок от три месеца до три години. ", "date": "2019.02.21", "title": "Обвиниха шофьор на автобус от градския транспорт в Асеновград, карал пиян "}
{"url": "http://www.cross.bg/sveti-naym-kliment-1597170.html", "text": "/КРОСС/ Постигнато е съгласие за съвместно отбелязване на цар Самуил, Свети Климент и Свети Наум. Това е станало на двудневна среща на съвместната комисия по исторически и образователни въпроси между Република Северна Македония и Република България, която приключи в Скопие, съобщава вестник \"Нова Македония\".След дълги дебати съвместната комисия постигна съгласие да даде препоръка на правителствата, че съществуват достатъчно елементи за общо отбелязване на Св. Климент, Св. Наум и цар Самуил като мост за изграждане на взаимни приятелски отношения в духа на Договора за приятелство и добросъседство, се казва в съобщение на Института за национална история.На срещата била разгледана възможността за съвместно отбелязване на някои исторически личности, които са значими и за двете държави, а дискусията за учебниците по история е отложена за следващата среща.Това бе четвъртата среща на общата комисия по исторически и образователни въпроси, която бе формирана съгласно Договора за добросъседство между двете страни, отбелязва изданието. ", "date": "2019.02.21", "title": "България и Северна Македония ще честват заедно цар Самуил, Свети Наум и Свети Климент "}
{"url": "http://www.cross.bg/konkyrsa-inovatzii-vreme-1597133.html", "text": "/КРОСС/ Първото в света италианско суши прави своята премиера на Международната изложба „Фудтех 2019\" в Пловдив. Това обявиха от българо-италанската компания производител по време на церемонията за награждаване на победителите в Конкурса за иновации на изложението за хранителната индустрия. Фирмата получи приз за оризови топки със зеленчукови и месни добавки. Българска медовина розе  и линия италиански продукти от кактус са големите победители в Конкурса за иновации на „Фудтех 2019\", които бяха удостоени със специален плакет. Освен тях комисията отличи кози суджук с три вида трюфели, който е световна новост от наш майстор кулинар.  Сред наградените вкусотии, предлагани от български изложители, са още пълнени свински гърди,  сок от ябълка и роза, разтворими напитки от растителен екстракт без захар и синтетични добавки,  твърд балсамов оцет във формата на сфера,  пилешка пастърма с чубрица или червен пипер, люти сосове, пюрета и сладка от първата у нас ферма за люти чушки. Италиански изложители станаха финалисти в надпреварата с каротенова паста и десертно вино.  По време на церемонията бяха връчени и наградите от Конкурса за иновации на Международната изложба за лозарство и винарство „Винария 2019\". Журито даде най-високи оценки за  напитка от биоарония, купажирана с вино от мавруд - световна иновация от български производител, и за линия алкохолни напитки на база на натурален екстракт от чай и планински билки.  30 продукта се състезаваха в Конкурса за иновации на изложбите „Винария\" и „Фудтех\", които се провеждат в Международен панаир Пловдив.  Председател на експертната комисия беше проф. Йорданка Алексиева, заместник-ректор на Университета по хранителни технологии.  Победителите бяха наградени на церемония в парк-хотел „Санкт Петербург\" на 20 февруари. Наистина е впечатляващо да се види как само за година  във винената и хранителната индустрия са осъществени толкова много и толкова значими промени, това обяснява и силната конкуренция в конкурса, заяви д-р Иван Соколов, главен директор на Международен панаир Пловдив.  Отличените продукти може да се дегустират до 24 февруари в Града на виното и деликатесите,  където са разположени щандовете на участници в двете изложби и във „Вкусове от Италия\". Посетителите имат възможност да дадат своите оценки в конкурса „Изборът на потребителя\". По същото време в Панаира може да се види и Международната селскостопанска изложба „Агра\".  Общо над 650 фирми от близо 30 държави се представят на мегафорума за агробизнес, вино, храни и оборудване.", "date": "2019.02.21", "title": "Световна премиера на италианско суши на „Фудтех 2019“"}
{"url": "http://www.cross.bg/investitziite-bulgariya-dannite-1597163.html", "text": "/КРОСС/ Размерът на вътрешните и външните инвестиции през 2018 г. се очаква да достигне 20 млрд. лв. Това съобщи заместник-министърът на икономиката Александър Манолев и направи уточнението, че обобщените данни на НСИ все още не са публикувани. Той участва във форума „Земеделие и икономика. Тенденции и предизвикателства\", организиран от Предприемачи - ГЕРБ в с. Старосел.   \"В България няма спад на инвестициите, точно обратното - наблюдава се устойчив ръст\", подчерта Александър Манолев и обясни разликите между индикаторите „преки чуждестранни инвестиции\", който измерва БНБ и данните за „бруто образуване на основен капитал\", които обобщава НСИ. „Ако искаме да придобием представа за растежа ни е по-добре да наблюдаваме данните на НСИ, защото те обобщават както външните, така и вътрешните инвестиции в реалната икономика. А те показва устойчив растеж\", разясни той. По думите му ръст има и в данните на БНБ, но те се актуализират за значителен период - около 15 месеца. „В резултат днес медиите пишат, че има спад на инвестициите, а всъщност данните не са окончателни. Когато се обобщят обаче и се види реалният ръст, това спира да е новина, защото вече е минало поне година\", подчерта икономическият заместник-министър и показа графика, която детайлно онагледява процеса за 2017 г. - разликата между предварителни и обобщени данни съобщени от финансовата институция е близо 1 млрд. лв. увеличение за цялата година. Същата тенденция се наблюдаваше и през 2018 г. „Нещо повече, по данни на Евростат, по дял на инвестициите от БВП, България се нарежда преди страни като Италия, Гърция, Люксембург, Обединеното кралство и се изравнява със Словакия\", каза още зам.-министър Манолев.Неговата прогноза е за нов ръст на инвестициите през 2019 г., като аргументира това с нагласите на чуждестранния бизнес у нас. Според изследване Германо-българската търговска камара, близо 90% от немските компании у нас биха инвестирали отново в България, ако имат тази възможност. Подобни са нагласите и сред шведския бизнес - 94% от компаниите опериращи в България планират да разширят или запазят дейността си у нас, стана ясно от изнесените данни.", "date": "2019.02.21", "title": "Общият размер на инвестициите в България през 2018 г. достига 20 млрд. лв. "}
{"url": "http://www.cross.bg/rysiya-bulgariya-sutrydnichestvo-1597165.html", "text": "/КРОСС/ Отговор: Руско-българското икономическо сътрудничество има огромен потенциал. За съжаление, по ред причини, понастоящем този потенциал не се използва оптимално. Въпреки това, ние разполагаме с доста положителен опит в търговско-икономическото сътрудничество между страните ни в историческа ретроспектива, включвайки безусловно позитивния имидж на българските стоки от леката и хранителната промишленост, радиоелектрониката и фармацевтическата продукция, насочени към руския потребител.Освен това, бих добавил и позитивната репутация на българските строителни работници в Русия, от една страна, и положителния опит в експлоатацията на обекти от енергийната и транспортната инфраструктури в България, изградени с помощта на технологии и оборудване от Русия, от друга страна. Този факт, безусловно, говори сам по себе си, и най-вече за това, че нашите стоки и услуги имат добри взаимни маркетингови перспективи. Ние, наистина, наблюдаваме нарастващ интерес на руския бизнес да стъпи на българския пазар. От друга страна, към нас непрекъснато постъпват предложения от български компании, желаещи да осъществят делови контакти с руски предприятия. Така че, в този аспект, мисля, че перспективите на взаимната търговия са доста оптимистични.Отговор: Търговското представителство на Руската Федерация е съставна част от дипломатическата мисия на Русия в България, а също така е структурно звено на държавната система за поддържане на развитието на външната търговия на нашата страна. Главната ни цел е пълно съдействие на развитието на двустранните търговско-икономически връзки, чиито държавни приоритети се определят, преди всичко, от решенията на Руско-българската Междуправителствена комисия по икономическо и научно-техническо сътрудничество. Поредното заседание на Комисията се проведе в Москва на 25 октомври 2018 година. Така че, нашата основна задача, като държавен орган - е да информираме държавните органи на страната, в която се намираме и да организираме, съответно, взаимодействие с тях с цел оптималното развитие на взаимните търговски връзки.Наред с всичко казано, бих акцентирал и на още една изключително важна задача, а именно - информирането на заинтересованите представители на бизнеса на двете страни относно възможностите за взаимоизгодно сътрудничество. Какво ще рече това? При интерес от страна на българска фирма, ние сме готови, посредством съвременните информационни технологии, да й помогнем да си намери бизнес партньори в Русия. И, съответно, посредством съответните структури за поддържане и подкрепяне на бизнеса в България, такива, като БТПП, съвместната Българо-Руска ТПП, Държавната агенция за подкрепа на малкия и средния бизнес, други заинтересовани държавни органи и структури, ние ще търсим партньори за всички руски компании, които търсят нашето съдействие.Предвид тенденциите за развитие на съвременния свят най-големи перспективи ние виждаме в иновационните и високотехнологичните отрасли. Важно е, също така, да отбележим, че сме в пълна готовност да подкрепим и стремежа на българските и руските предприемачи за сътрудничество, в която и да било сфера на бизнеса, разрешена от законодателството на нашите две страни.Отговор: Изхождайки от нашето виждане за съвременното реално състояние и перспективите на развитие на двустранните търгово-икономически отношения, а също така и наблюдавайки внимателно тенденциите за развитие на икономиката на Русия и световната търговия, очакваме по-нататъшното развитие на взаимоизгодното сътрудничество в енергийната сфера, в реализацията на инфраструктурните и логистичните проекти, в селското стопанство и фармацевтиката. При това, от гледна точка на нереализирания потенциал от сътрудничеството, най-перспективни също така биха били и сферите на IT-технологиите, енергетическото и транспортното машиностроене, селскостопанското машиностроене и медицинската промишленост. Това са изключително важни и много перспективни области, в които бихме могли да си сътрудничим.Бих искал още веднъж да подчертая, че приветстваме всяко взаимоизгодно сътрудничество между компаниите, независимо от категорията и размера на бизнеса, от сумата по договорите, и, дори, от отрасъла. Важното е, това сътрудничество да има легален характер и да бъде изгодно за бизнеса.Отговор:Точно тук е уместно да набележа две основни линии на сътрудничество, съществуващи понастоящем. Първата линия включва сътрудничеството между големите държавни компании, което от само себе си предполага осъществяването на мащабни държавни проекти, за които напоследък много пишат вашите колеги-журналисти. Това - безусловно, е една изключително важна и сериозна част от работата и ние сме готови да я изпълняваме.Втората линия е свързана, именно, с малките и средни предприятия и взаимодействието между частния бизнес на двете страни. Русия, както знаете, притежава изключително голям експортен потенциал, и тук изобщо не става въпрос само за енергийните проекти. Както вече споменах, един от нашите приоритети е точно развитието на извънсуровинния, високотехнологичен експорт, което често е предмет на бизнес на малките и средни предприятия.Отговор: Съвременната икономика не може да се развива без високите технологии. Такава е реалността. Днес в промишлеността, в селското стопанство, та дори и в сферата на услугите, реалното развитие е възможно само и единствено посредством прякото приложение на високите технологии. Това е факт. Затова високотехнологичните товари, тяхното производство и експорт, разработката на съответните технологии, цифровизацията на технологичните процеси и бизнес-решенията са естествен приоритет на всяка една държава, в това число и на Русия. И както вече казах, в доста високотехнологични отрасли ние виждаме реална възможност за взаимоизгодно сътрудничество между нашите компании.В тази връзка, по време на състоялото се заседание на Руско-българската МПК през октомври миналата година, страните отново потвърдиха взаимния интерес за развитие на научно-образователното сътрудничество между университетите, научните организации и иновационния бизнес, включвайки и разширеното участие в Московския международен салон за образование, във форума \"Отворени иновации\" и в Пловдивския научно-технически панаир.Понастоящем работим много активно върху формирането на руската делегация, която ще участва в Международния технически панаир, който ще се проведе от 23 до 28 септември 2019 година в град Пловдив. Напълно съм убеден, че Пловдивският научно-технически панаир е една от най-добрите конгресно-изложбени трибуни на Балканите, и предстоящото участие на руските фирми и компании в това изключително значимо и важно събитие ще допринесе за един нов импулс в развитието на двустранното сътрудничество в сферата на високите технологии и иновации.Отговор: Много добър въпрос! Вие правилно сте забелязала, че в съвременните условия подкрепянето на националния експорт, независимо от формата му на собственост, е една от най-важните и приоритетни функции на държавата, не само в САЩ и ЕС, но и в Китай, Япония, Корея и други страни с внушително икономическо развитие.Днес Русия също така разполага със съответните възможности за оказване на финансова и нефинансова поддръжка на външнотърговските операции на своя бизнес, предоставяйки както на националните износители, така и на купувачите на високотехнологична продукция от други страни, съвременен пакет от услуги, напълно конкурентен на най-добрите световни образци, включвайки консултации, застраховки, сертификация на продукцията, проектно финансиране и др.В Русия е приета държавна програма за развитие на външната търговия, създадени са съответните национални некомерчески институти. Бих искал да подчертая, че всички действия в това направление ние осъществяваме в строго съответствие с международната търговия, задълженията на Русия във Световната търговска организация и международните икономически организации, включително и в Евразийския икономически съюз.Отговор: Да, разбира се, това е изключително важен въпрос. Именно законодателните ограничения, налагани върху възможността на доставки на едни или други стоки, посредством едни или други национални или наднационални органи, водят до невъзможността от сключване на договори и осъществяване на сделки със съответните компании. За бизнеса, концентриран в съответен отрасъл, проблемите са очевидни. Пазарът се сви, трябва да се търсят алтернативни купувачи. Освен това, самият факт на съществуване на каквито и да било санкции значително намалява зоната на комфорта за бизнеса, особено ако става реч за средния и малкия бизнес, действащ в свързани помежду си области, тъй като в малките компании невинаги са налице висококвалифицирани юристконсултанти.Бизнесът може и трябва да бъде законопослушен. Затова, изхождайки от безусловното право на страната, в която се намираме, в приемането на едни или други нормативни актове, и още повече, че ние не сме в правото си да даваме оценки за перспективност на въвеждане на едни или други ограничителни механизми за националната икономика, все пак, бих искал да изразя своето мнение, че за бизнеса е много важно ясно да се виждат границите на законодателно определящата зона на риска. А това ще даде възможност на бизнеса по този начин да се концентрира върху възможностите, а не върху заплахите и рисковете, и по този начин това ще способства за най-доброто развитие на нашите търговско-икономически връзки. Днес, в това интервю, ние достатъчно наблегнахме на големите перспективи в изключително много отрасли. А какво правим със санкциите? Убеден съм, че в крайна сметка, рано или късно те ще бъдат отменени.Отговор: Както се предполага, окончателно можем да теглим чертата през март, когато се формират крайните резултати от нашето търговско-икономическо сътрудничество. Такава е международната практика. За момента можем да кажем, че по резултатите за 11 месеца на 2018 година, и по данните на Националния статистически институт на България, търговският обмен между нашите две страни възлиза на около 3,8 млрд. щатски долара, което е с 1,1 процент повече от аналогичния период на 2017 година. Русия се нарежда на пето място сред основните външнотърговски партньори на България, а по обем на българския импорт ние сме на второ място след ЕС. Убеден съм, че тези цифри, дори в съвременните условия, могат и трябва да се повишат.Отговор: Вече говорих по този въпрос по-горе, като споменах, че българските строители в Русия имат много добра и напълно заслужена репутация. Най-добро потвърждение за думите ми са хора в най-различни региони на Русия, които и до ден днешен живеят в прекрасни блокове и кооперации, построени от българските строители през 70-90-те години на миналия век. И, повярвайте ми, не го казвам това по слухове или хорски приказки, а ползвам напълно реални факти, тъй като дори в моя роден край - Пензенска област, има цял жилищен квартал, построен изцяло от българските строители.Днес в Русия се приемат изключително мащабни програми, свързани със строителството, при това не само на жилищни блокове и кооперации, но и на обекти от инфраструктурата. Строителният пазар в голяма степен е либерализиран. Налице са голям брой вече частни компании, и при това доста големи и мащабни. И въпреки това за всеки има ниша.Разбира се, в пазарните условия най-съществен остава въпросът за икономическата целесъобразност, ефективността на бизнеса, но аз лично съм сигурен, че от тази гледна точка за българските строители са открити прекрасни възможности за развитие и осъществяване на дейността им в Русия, най-вече в регионите на Сибир и Далечния Изток, където има голям недостиг на работна ръка и строителна компетенция. И, доколкото ми е известно, в тези райони активно работят нашите братя-съседи от Република Беларус. А това говори, че икономическата целесъобразност присъства и е налице. В този аспект, бих си позволил да предложа на българските строителни компании да обсъдим всички назрели въпроси по време на Източния икономически форум, който ежегодно се провежда у нас, в Русия, в град Владивосток, през септември. От наша страна сме готови да помогнем на заинтересованите български предприемачи да вземат участие в това изключително важно и най-мащабно събитие, касаещо нашите източни региони.Отговор: Туризмът се разглежда като една от ключовите области на нашето сътрудничество. Всички ние сме наясно, че туризмът формира значителната част от БВП на България. Безусловно, уникалните СПА и морски курорти, балнео-санаториумите и историческото наследство на България определят туристическия поток към страната Ви, и това е основното направление на работата на туристическия ви бизнес. Убеден съм, че в неговото развитие има голям потенциал и далеч не всички ресурси са изчерпани. Ние, заедно с Министерството на туризма на България и колегите ни от БРТПП и ТПП на Русия, активно работим в тази посока в търсене на нови възможности.През декември миналата година се състоя среща точно по тази тема на министъра на туризма на България Николина Ангелкова и извънредния и пълномощен посланик на Русия в България Анатолий А. Макаров. Срещата се проведе с участието на представителите на българския туристически бизнес и нашето Търговско представителство. Затова, през 2019 година се планира провеждането на минимум две двустранни събития по тази тема. В хода на планираните срещи и събития се надяваме да обсъдим възможностите за туристически бизнес - това са както и нови форми на изходния туризъм за руски граждани - като исторически туризъм, поклоннически туризъм, гурме-туризъм, така и възможностите на туризма в обратна посока - на българи към Русия и организирането на преки контакти с туристическите агенции в руските региони.Отговор: Убеден съм, че възможностите за повишаване на ефективността в областта на туризма, като вид бизнес, се крие в непрекъснатото търсене на нови ниши и направления. Бих искал да се възползвам от случая и да привлека вниманието на бизнеса, зает в туристическия отрасъл на България, за подобряване на възможностите на изходния туризъм към Русия. И не само за българските туристи. Например, турските туроператори организират за туристите не само шопинг-турове в Истанбул, но, и например, дори пътувания до Израел. Така че, възможностите за разрастване на туризма като бизнес са много големи, стига да има желание и целенасоченост.В Русия имаме какво да предложим на туристите. Днес, в редица руски региони активно се реализират проекти в областта на културното, историческото, религиозното, развлекателното, риболовното, ловното и СПА направление в туризма. Към всички изброени направления има огромен интерес от страна на туристите. При това, бих искал да уточня, че изброените направления в туризма отдавна не са само и единствено за Москва и Санкт-Петербург. Цял свят имаше възможността да се убеди в това по време на Олимпиадата през 2014 г., и по време на Световния Шампионат по футбол през 2018 година. И ние, от наша страна, напълно сме готови да помогнем на заинтересованите български компании да си намерят партньори в Русия в тази изключително перспективна ниша.Освен това, както в Русия, така и в България, съществуват огромни възможности в сферата на деловия, конгресно-изложбен, конферентен и образователен туризъм. В наши дни изложбените събития, панаирите и международните изложения се организират на ново иновативно ниво, с използването на най-модерните технологии, повишаващи тяхната ефективност, както за участниците, така и за посетителите. Тези събития ясно и конкретно са структурирани вече като вид бизнес. Между другото, в това спокойно ще имат възможността да се убедят лично посетителите и участниците в нашето най-мащабно ежегодно промишлено изложение \"ИННОПРОМ-2019\", което се провежда под егидата на министерството на промишлеността и търговията през юли тази година в град Екатеринбург. В този ред на мисли, бих искал да кажа, че и за предприемачите в сферата на туризма, и за всички заинтересовани партньори в тази ниша, ние, като Търговско представителство, също сме готови да окажем всякакво съдействие и възможна подкрепа.Бих искал още веднъж да подчертая и да наблегна на мисълта за бизнес подхода към организирането на подобни събития и прояви в Русия, което би направило перспективно сътрудничеството по организирането на обмен на делегации и участници от двете страни.Отговор: Да, така е. Отскоро съм във вашата страна. Намирам се в България от средата на ноември 2018 г., когато застъпих на длъжността търговски представител. От тогава, освен София, съм посетил Пловдив, Русе, Бургас и Варна. Но всичките тези посещения бяха от работен, делови характер. В предишните си идвания в България, в качеството си на обикновен турист, съм успял да посетя много исторически места и да се докосна до уникалните природни богатства на Вашата прекрасна страна. Имах възможността не само да общувам с местното население, но и да завъдя много добри приятели - все прекрасни, добри и забележителни хора, и затова, когато ми предложиха нов пост с месторабота в София, не се поколебах нито за миг. И вече сега, бих могъл да кажа с ръка на сърцето, че изобщо не съм сгрешил в избора си, приемайки изключително интересна работа, която много се надявам, да бъде полезна както за Русия, така и за България. Радва ме и фактът, че имам доста много работа! Е, и разбира се, да ви призная, с усилено темпо, много интензивно изучавам български език.Отговор: Важното за всеки предприемач - това е успехът на неговия бизнес. И, затова, бих искал да пожелая успехи и процъфтяване на всички предприемачи в България. От наша страна, ние, в търговското представителство на Руската Федерация в Република България ще се радваме на драго сърце да помогнем на онези от тях, за които руските компании ще станат добър бизнес-партньор. Точно това е нашата основна задача и цел - цялостно да съдействаме за развитието на двустранните взаимноизгодни търговско-икономически отношения между нашите две страни. А те се базират и градят на конкретни договори, контракти и сделки. Успех на всички Вас, скъпи приятели и бизнес-партньори!Интервю на Оля Ал АхмедИзточник ", "date": "2019.02.21", "title": "Константин Артюшин: Иновации и високи технологии - това са перспективите между Русия и България "}
{"url": "http://www.cross.bg/tyristicheski-pazar-tyrizma-1597166.html", "text": "/КРОСС/ България възнамерява да развива активно сътрудничество с Русия в областта на туризма и го оценява като стратегически важно. Това заяви в интервю за ТАСС министърът на туризма Николина Ангелкова.Руският туристически пазар е много голям и именно по тази причина Русия за мен лично винаги е била стратегически партньор и най-важният туристически пазар. Отношенията с руските колеги са изключително добри и аз им благодаря за подкрепата на всички политически равнища\", подчерта тя.Министърът разказа, че преди няколко седмици заедно с български депутати е посетила Москва, където е провела „много полезни преговори\". „От септември туристическият сектор в Русия премина под шапката на министерството на икономическото развитие. Ние планирахме цяла серия съвместни мероприятия, а в момента уточняваме нашите съвместни планове. Планираме да проведем няколко съвместни българо-руски икономически форума, посветени на туризма\", отбеляза Ангелкова. По думите й през април трябва да се проведе общо събрание на Асоциацията на руските туроператори в България, ще „бъдат организирани няколко информационни турове, за да могат руските колеги на място да се запознаят с българския туристически продукт\".Министърът подчерта, че за представителите на българския туристически пазар е важно да се намери оптималната форма за сътрудничество с руските колеги. „Добре известно е, че клиентите на руския пазар вземат решението за пътуванията в последния момент, а водещият критерий за много от тях е цената на почивката. Нашите сериозни конкуренти, които са и наши партньори - Турция, Сърбия, Тунис, Египет, Гърция, Кипър и Хърватия - използват механизми за пряка подкрепа за сектора, което ние, за съжаление, не можем да предложим\", отбеляза Ангелкова. Тя се надява, че в скоро време България ще стане конкурентноспособна в пълния смисъл на тази дума, подчертавайки, че вече са установени контакти с новото ръководство на Ростуризъм.Ангелкова ще посети Москва от 9 до 11 март, там ще подпише серия от споразумения за сътрудничество с представителите на шест руски региона. „Ще се постараем да осигурим своето мащабно присъствие на цялата територия на Руската федерация\", обеща министърът. /БГНЕС ", "date": "2019.02.21", "title": "Ангелкова: Сътрудничеството с Русия в туризма е стратегически важно"}
{"url": "http://www.cross.bg/vulchev-detzata-tazi-1597168.html", "text": "/КРОСС/ Ще търсим нови интерактивни методи на обучение на децата чрез информационните технологии. Това включва платформа с безплатни образователни ресурси, достъпно образователно съдържание, включва изграждане на wifi мрежи в училищата и възможност за фронтално обучение преди всичко чрез проектори. Това каза министърът на образованието Красимир Вълчев. От друга страна говорим за развитието на по-задълбочени дигитални умения, които ще са необходими на днешните ученици, които ще бъдат на пазара на труда през 2050-2060 г., коментира Вълчев и добави, че министерството ще работи и върху подобряването на дигиталната медийна грамотност у децата и безопасното им сърфиране в интернет. Ще бъде подписан меморандум за дигитално образование, който ще бъде в подкрепа на предприетите политики от Министерството на образованието.Вълчев коментира възможността децата да избират какъв пол са в инструмента за самооценка Selfie, от няколко възможности - мъж, жена и друго.Не подкрепям проповядването на джендър идеология в училища като министър и родител. Целта на инструмента за самооценка не е да определи половата принадлежност. Причината да има и такъв вариант за отговор е защото има страни, които са приели тази възможност, но тя не е задължително да бъде базирани на принципа на самоопределяне, а те са в отговор на медицински нужди. Ние не можем да махнем тази колона от инструмента Selfie, защото той е един за всички европейски страни. Може единствено, Европейската комисия, по наша молба да го направи. Ще отправим такава молба, заяви Вълчев и каза, че до момента има само един сигнал срещу тази опция.Вълчев коментира и нарастващия брой на заболелите от морбили в столичния квартал „Христо Ботев\".„Притеснително е нарастването на случаите на заболелите. Лекарите следят ситуацията, но в момента не мога да кажа, че имаме предпоставка за преустановяване на учебния процес\", каза още той. ", "date": "2019.02.21", "title": "Вълчев: МОН ще работи за безопасното сърфиране на децата в интернет"}
{"url": "http://www.cross.bg/gradysa-temperatyri-zapochne-1597167.html", "text": "/КРОСС/ От утре ще настъпи рязка промяна на времето. От северозапад ще започне да нахлува по-студен въздух и заедно с увеличението на облачността ще започнат валежи - първо от дъжд, после и от снягВ петък денят ще започне с разкъсана облачност, следобед дъжд ще завали първо в западните райони, в планините ще вали сняг. До края на деня валежите ще обхванат цялата страна. Дневните температури ще бъдат между 6 и 11 градуса. През нощта срещу събота ще продължи да нахлува студен въздух. Валежите от сняг през нощта ще се усилят и сутринта в първия почивен ден ни очаква снежна покривка почти навсякъде. В събота бързо валежите ще спират, но дневните температури ще бъдат доста ниски - под 0 градуса. В неделя сутринта ни очакват температури между минус 10 и минус 13 градуса. Дневните температури ще бъдат между минус 2 и 0 градуса.Новата седмица ще започне с ясно и слънчево, но студено време. През деня температурите все още ще са ниски - между 0 и 5 градуса, като в Източна България ще достигат до около 7 градуса над нулата. Във вторник ще се затопли и дневните температури ще бъдат между 4 и 13 градуса - по-хладно ще бъде все още в Западна и Северна България. В сряда и четвъртък валежи не се очакват, температурите през деня ще бъдат между 3 и 10 градуса. Баба Марта ще дойде с разкъсана облачност и температури от 9 до 15 градуса в страната", "date": "2019.02.21", "title": "Времето рязко се разваля, идват дъжд и сняг "}
{"url": "http://www.cross.bg/narysheniya-rila-zapovedta-1597154.html", "text": "/КРОСС/ Установени са нарушения на режимите в Национален парк \"Рила\" при заснемане на филм. Това съобщиха от пресслужбата на Министерството на околната среда и водите (МОСВ). От Дирекция \"Национален парк \"Рила\" (ДНП \"Рила\") са съставили актове за установяване на административни нарушения на юридическо лице за неспазване на режимите в парка при заснемането на филм.Нарушенията са установени, след като епизодът със заглавие „Планината Рила - България - В дивата пустош с Беър Грилс и Дерек Хъф\" е бил изпратен като сигнал на фейсбук страницата на МОСВ. От изпратения филмов материал е видно, че при заснемането са извършени нарушения на правилата и нормите за поведение в защитената територия чрез навлизане и плуване във водния басейн на Каракашево езеро, палене на огън, ловене и умъртвяване на животински видове.След подаване на сигнала ръководството на парка е извършило проверка по случая. Установено е, че филмът е заснет в периода 25- 26 юни 2017 г. в Парков участък Боровец, на територията на НП \"Рила\". Разрешението за заснемане е било дадено със заповед на директора на парка от 20 юни 2017 г. Според заповедта заснемането може да се извърши в два снимачни дни - 25 и 26 юни, в светлата част на денонощието, от 8.00 до 18:30 ч., при стриктно спазване на режимите и нормите, определени в Закона за защитените територии и Плана за управление на Национален парк „Рила\".Със заповедта българското юридическо лице се задължава да спазва режимите и ограниченията в парка Парковата охрана е провела инструктаж на снимачния екип, съставила е предупредителни протоколи и предписания за спазване на определените в заповедта условия.  Служителите на парковата охрана, придружавали снимачния екип през двата снимачни дни, не са били свидетели на извършените нарушения.За изясняване на обстоятелствата управителят на българското юридическо лице, отговорно по заповедта от 20 юни, е било поканено за обяснение и връчване на актове за установяване на административни нарушения. Санкцията според законовия текст за нарушения за юридически лица е в размер на 1000 до 10 000 лв., а за физически лица се налага глоба от 500 до 5000 лв. Министърът на околната среда и водите Нено Димов е разпоредил проверка по случая, включително за действията на отговорните служители от ДНП \"Рила\" по време на заснемането на филма. https://www.youtube.com/watch?v=o-zMlWdspLM ", "date": "2019.02.21", "title": "Купища нарушения в природен парк Рила при заснемане на филм (видео)"}
{"url": "http://www.cross.bg/bankovi-shymen-razlichni-1597153.html", "text": "/КРОСС/ Служители на сектор  „Противодействие на икономическата престъпност\" към ОД на МВР-Шумен разкриха и пресякоха незаконна лихварска дейност. Действията по разследването и документиране на престъплението са извършени под надзор на Окръжна прокуратура. Работата по случая започнала след получен преди време сигнал за извършване на незаконни банкови сделки от жител на село Лятно. Сигналът е докладван на прокурор в окръжната прокуратура в Шумен. По заведената преписка е образувано досъдебно производство за извършено престъпление по чл. 252 от НК.Предприети са оперативни действия за разплитане на случая.В ранните сутрешни часове вчера служители от сектора са престъпили към претърсване в имот, обитаван от 33-годишен местен жител. В хода на предприетите процесуално- следствени действия са намерени и иззети 31 банкови карти, собственост на различни лица, писма от банки с посочени пин-кодове на банкови карти, 11 чужди документи за самоличност / лични карти/, нотариални актове на имоти, „запис на заповеди\", договори между които и 22 ипотечни, три тефтера с вписани имена на лица и различни суми, извлечения от банкови транзакции. В имота са намерени още множество чужди предмети, вещи и документи.Иззети са ключове за 27 моторни превозни средства, в дворно място към имота на 33-годишния са открити четири мотопеда, три мотоциклета и пет моторни превозни средства различни марки и модели, също чужда собственост.  В къщата са намерени седем преносими компютъра, 13 мобилни апарати, 19 свидетелства са регистрации за моторни превозни средства - 17 от тях български, две с немска регистрация. Иззети са множество златни накити - пръстени, обеци, гривни и синджири, сумата от 28 920 лева и 500 паунда. Открити и иззети са четири броя газови пистолети, 51 патрона с различен калибър. Разпитани са свидетели, някои от тях пред съдия в Окръжен съд. 33-годишния мъж е задържан за срок до 24 часа в полицейското управление в Шумен. По информация на dariknews.bg това е синът на кмета на село Лятно.Работата по разследването  на престъплението продължава под ръководството на окръжната прокуратура в Шумен. ", "date": "2019.02.21", "title": "Задържаха кметски син за лихварство"}
{"url": "http://www.cross.bg/heroin-tona-pakistan-1597155.html", "text": "/КРОСС/ Чуждестранни експерти констатират напоследък промени в трафика на афганистански хероин за европейските страни. Освен традиционните маршрути - балканския, северния (през държавите от Централна Азия и Русия) и южния (през Пакистан и Индия), наркобароните все по-активно разработват и африканския. Той тръгва от пристанищата на Иран и Пакистан. Оттам наркотиците се доставят по море в африканския континент. Първите партиди афганистански хероин бяха конфискувани през 2010 г. в Кения и Танзания, включително Занзибар. Последваха пратки за Сомалия, Мозамбик, Мадагаскар и Република Южна Африка. Оттам хероинът се прехвърля в Европа било по суша до крайбрежието на Средиземно море и после в страните от Южна Европа, било - както в случая с РЮА, по море до западноевропейски пристанища.Широкият спектър от линии за товарни и въздушни превози, открити в Африка и преминаващи през нея, осигурява множество възможности за наркотартелите. Африканският континент с всяка година играе все по-важна роля в транзитирането на афганистански хероин за Европа.Сред причините, накарали наркомафията да потърси нови маршрути за прехвърляне на афганистански хероин, ще отбележим активните контрамерки, вземани от иранските правоохранители. Всяка година иранските полицаи и граничари по границите с Афганистан и Пакистан изземат над 200 тона дрога, а през 2018 г., както заяви шефът на наркополицията бригаден генерал Мохамад Масуд Захедан, са спрени 700 тона. Освен готов хероин се пренасят опиум, морфин и хашиш.Често пъти акциите на иранските наркополицаи прерастват в ожесточени бойни сблъсъци с наркокуриерите. В средата на декември м. г. в окръг Сербаз от провинция Систан и Белуджистан, граничеща с Пакистан, сили на реда бяха принудени да влязат в бой с добре въоръжени нарушители на границата, придружавали голяма партида наркотици. Двама контрабандисти бяха убити, още двама - заловени. Общият обем на конфискуваната дрога бе 4011 кг, включително 3373 кг опиум, 373 кг морфин, 196 кг хашиш, близо 45 кг хероин и 23 кг други наркотични вещества.Малко преди началото на 2019 г. в същата провинция, но този път в окръг Сераван край пакистанската граница, бе спряна нова голяма партида наркотици - 4600 кг опиум, превозвани с три автомобила. У наркокуриерите, придружавали товара, бяха открити ръчен гранатомет, ръчна картечница и няколко автомата.В навечерието на Нова година в съседната провинция Хорасан-е Януби бе осуетен опит на контрабандисти да пробият границата с Афганистан; камионът им бе натоварен с 1120 кг хероин. През 2018 г. наркополицаите от Хорасан-е Януби успяха да спрат общо 30 тона дрога и да разбият 55 групи трафиканти.През януари т. г. иранските тайни служби откриха при проверка на морски контейнери в южно пристанище умело маскиран товар хероин, общо 618 тона. Пратката бе предназначена за изпращане в Европа по африканския маршрут. Иранските спецслужби обаче невинаги успяват да прехващат дрогата своевременно. Понякога наркотици, скрити в морски контейнери, успешно стигат до бреговете на Европа.През ноември м. г. например италианската полиция откри 270 кг хероин на борда на кораб, пристигнал в Генуа през Хамбург и Валенсия от иранското пристанище Бандар Абас. Претоварен на камион, наркотикът бе извозен под надзора на правоохранителните органи през Швейцария, Франция и Белгия до Ротердам в Холандия. Там колата бе разтоварена, а получателите на пратката - арестувани от италианската полиция.При все че иранските правоохранители не се справят с целия наркотрафик, на Ислямската република се падат три четвърти от всичкия опиум, конфискуван в света, и една четвърт от хероина. Страната обаче търпи големи икономически и човешки загуби. Иранското държавно съкровище изразходва огромни средства, за да изгради бариера, спираща наркотиците, по дългата 1923 км граница с Афганистан и Пакистан. Иран изхарчи над 800 милиона долара само за бетонните заграждения и многокилометровите ровове, дълбоки до 4 и широки до 5 метра. Всяка година по границата с Афганистан и Пакистан се водят от 500 до 600 въоръжени схватки с наркокуриерите. В тях са загинали почти 4000 полицаи, граничари и агенти, а 12 000 са били ранени, някои - осакатени.Иран обаче не е само страна-транзитьор. Той се е превърнал в потребител на афганистански наркотици с голям брой наркозависими, включително сред младежта. Според някои оценки от 2 до 3 милиона иранци са наркозависими - доста висок показател за държава с 82-милионно население.По думите на Али Лариджани, председателя на иранския парламент, наркотиците и тероризмът са две остриета на един и същи нож. Според него търговията с наркотици финансира дейността на терористичните организации в цял свят и в тази сфера е крайно важно международното сътрудничество, развивано от правоохранителните органи, от граничните и специалните служби.Не би било зле някой да се вслуша в казаното от Лариджани. Според експертни оценки през 2018 г. посевите на опиумен мак в Афганистан са възлизали на 242 000 до 283 000 хектара. Това впрочем е с 20 на сто по-малко, отколкото през 2017 г. - главно заради силната суша, връхлетяла Афганистан. Ще припомним, че през всички последни години площите, засети с опиумен мак, само нарастваха в тази страна - през 2015 г. те достигаха 183 000 хектара, през 2016 г. - 201 000, през 2017 г. - 328 000 хектара. От общо 34 афганистански провинции в 24 бяха открити полета с опиумен мак.Предварителните оценки за добива на опиум през 2018 г. в страната сочат общо 6400 тона. За сравнение, през 2015 г. производството бе 3300 тона, през 2016 г. - 4800, през 2017 г. - над 9000 тона. Ако оставим настрана натрупаното дотогава, от опиума реколта 2018 г. потенциално може да се произведат 360 до 610 тона хероин. С оглед тазгодишния спад в цената на опиума се очакква по улиците на европейските градове да се появи и по-евтин хероин, а това ще доведе и до появата на нови наркомани. ", "date": "2019.02.21", "title": "Афганистанският хероин тръгва по нови маршрути "}
{"url": "http://www.cross.bg/posegatelstva-iskat-seksyalnite-1597156.html", "text": "/КРОСС/ Папа Франциск откри среща на върха във Ватикана, посветена на превенцията на сексуалните посегателства срещу малолетни, извършени от представители на Римокатолическата църква, предадоха световните агенции.Над 30 години след избухването на първия скандал за сексуални посегателства в църквата в Ирландия и в Австралия и 20 години след като скандалът засегна и САЩ, епископи и други висши католически представители в много страни от Европа, Латинска Америка, Африка и Азия или отричат съществуването на такива посегателства или омаловажават проблема, отбелязва Асошиейтед прес прес.При откриването на четиридневния форум папата призова 190-те делегати да подготвят конкретни и ефикасни мерки за борба срещу сексуалните посегателства в църквата, предаде Франс прес. Божият народ ни гледа и очаква от нас не просто и очевидно осъждане, а да подготвим конкретни и ефикасни мерки\", каза Франциск. Той прикани делегатите да се вслушат в \"гласа на младите, които искат справедливост\".\"Злото\" на сексуалните посегателства над деца, извършени от свещеници, трябва да бъде трансформирано в разбиране и пречистване, каза папата, цитиран от Ройтерс. Папа Франциск организира срещата на върха, след като не отдаде полагаемото му се внимание на случай с премълчаване на посегателства от духовници в Чили. После си даде сметка за допуснатата грешка и обеща нов курс в тази насока, отбелязва АП.Преди срещата на върха във Ватикана пострадали от посегателства от страна на духовници казаха, че искат конкретни мерки, посочва АФП.Жертвите, обединени в инициативата Край на злоупотребите, извършени от духовни лица и Мрежа на оцелелите от посегателства на свещеници, искат незабавно отлъчване от църквата на сексуалните посегатели и на онези, които ги защитават, и нулева толерантност във връзка със сексуалните посегателства. Те настояват това да бъде вписано в универсалния закон на църквата още преди края на срещата на върха. Това задължение трябва да се прилага на световно ниво.Жертвите искат и ясна дефиниция на понятието сексуална агресия над малолетен, което ще е от помощ на църковните лидери. Те настояват за публичен регистър на свещениците, които са признати за виновни в агресия над деца. Жертвите искат учредяването във Ватикана на независима комисия за установяване на истината, която да разсекрети църковни архиви, в това число и тези на Светия престол. ", "date": "2019.02.21", "title": "Папа Франциск откри среща на върха във Ватикана"}
{"url": "http://www.cross.bg/chasa-sofiya-tzvetya-1597159.html", "text": "/КРОСС/ На 22 февруари, в 10.00 часа ръководството на БСП - София начело с Калоян Паргов, народните представители от „БСП за България\", избрани от София, общинските съветници, членове и симпатизанти на БСП ще отбележат Деня на защитника на Отечеството като поднесат венец и цветя на Паметника на Съветската армия.В 10.30 часа социалистите от столичния район „Лозенец\" ще се поклонят и ще положат цветя на Паметника - костница на съветските воини в квартал „Лозенец\". ", "date": "2019.02.21", "title": "Столичните социалисти ще отбележат Деня на защитника на Отечеството   "}
{"url": "http://www.cross.bg/gurlo-moreto-ekran-1597158.html", "text": "/КРОСС/ „Дяволското гърло\" и \"Господин Х и морето\" ще направят своите премиери едновременно в ефира на телевизията и на голям екран в киносалоните. На 28 февруари криминалната драма „Дяволското гърло\" ще излъчи първи епизод и ще се срещне с публиката в Синема Сити в мол Парадайз, а ден по-късно - на 1 март ще бъде показан и първият епизод от криминалната комедия „Господин Х и морето\".„Срещата с публиката е изключително емоционална за нас. Премиерите на голям екран ни дават възможност не само да представим качеството на заснемане в мащаб, но и да видим реакцията на зрителите, чието одобрение е най-важният критерий за добре свършена работа. \"Дяволското гърло\" се различава от всичко правено до момента у нас, а на зрителите им предстои да се уверят, че продукцията е на световно ниво във всяко едно отношение\", споделя продуцентът Евтим Милошев.„По време на медийната прожекция на „Господин Х и морето\" за първи път видяхме реакцията на по-широк кръг зрители - всички се смееха и усетиха духа на сериала. Очаквам на премиерата да е същото - хората да се забавляват и разбира се, да се запознаят на живо с актьорите\", коментира Димитър Гочев, продуцент на сериала. ", "date": "2019.02.21", "title": "\"Дяволското гърло\" и \"Господин Х и морето\" с гала премиера на голям екран "}
{"url": "http://www.cross.bg/maroko-vina-evropa-1597161.html", "text": "/КРОСС/ Ще се радвам следващата година марокански вина да се представят на най-престижна изложба за лозарство и винарство в Източна Европа - това заяви при посещението си на ВИНАРИЯ 2019 посланикът на Кралство Мароко у нас Н. Пр. г-жа Закия Ел Мидауи. Тя сподели, че е впечатлена от качеството и многообразието на представените в изложението вина. В Мароко най-популярният винопроизводителен  район е Мекнес,  разположен в северната част на страната. Той е известен с типичните сортове Carignan и Cinsault, но на територията му се отглеждат и разновидности на бордо и рона, мускат, совиньон и шардоне.  „Много се радваме за проявения интерес от страна на Н. Пр. Закия Ел Мидауи и ще задълбочим контактите си с посолството на Мароко, за да направим взаимноизгодно предложение към производители и търговци от африканската държава. По този начин ще се обогати международното участие в АГРА и ВИНАРИЯ,  ще дадем възможност благородното състезание между различни продукти, вина, напитки да се допълни с още един сегмент\", коментира  главният директор на Международен панаир Пловдив доц. д-р Иван Соколов. Той уточни, че до момента в националния изложбен център са участвали марокански компании от  машиностроителния сектор. Знаем, че Мароко е производител на консерви, предпочитани в Западна Европа, а Пловдивският панаир може да ги презентира пред потребителите в Източна Европа, допълни Соколов.", "date": "2019.02.21", "title": "Марокански вина ще пием догодина на Винария"}
{"url": "http://www.cross.bg/kilim-oskar-predstavyat-1597157.html", "text": "/КРОСС/ Холивуд буквално постла червения килим, по който минават кинозвездите, в разгара на подготовката за церемонията по връчване на наградите за киноизкуство Оскар в неделя в театър \"Долби\", предаде ДПА.Десетки операторски екипи и фотографи пристигнаха на мястото и заснеха червената пътека, постлана четири дни преди награждаването. Гостите на холивудското събитие ще минат по знаменития килим, преди да влязат в театъра, където Американската академия за кинематографично изкуство и наука ще раздаде наградните трофеи за постижения в киното на 91-вата церемония.Дългият повече от 250 метра килим покрива част от булевард Холивуд, който обикновено е доста натоварен. За около седмица обаче пътният участък ще бъде затворен заради церемонията. Десетки работници се грижат за червения килим с ширина около 10 метра. Те следят целият килим да е добре опънат, краищата да не се прегънат, шевовете да не се виждат. И през тази година над килима ще бъде монтиран прозрачен пластмасов навес, в случай че завали.От двете страни на килима са инсталирани и огражденията и бариерите за над 700 зрители, и местата за репортери и фотографи. Междувременно стана ясно, че тенисистката Серина Уилямс и двукратната носителка на Оскар Барбра Стрейзанд са сред \"уникалните таланти\", които ще представят номинираните за Оскар филми.На сцената в театър \"Долби\" на 24 февруари ще излязат също Хосе Андрес, Дейна Карви, Куин Латифа, конгресмен Джон Луис, Диего Луна, Том Морело, Майк Майърс, Тревър Ноа и Амандла Стенбърг. Според изявление на продуцентката на церемонията Дона Джилиоти и съпродуцента и режисьор Глен Вайс, всички те ще представят номинираните продукции във водещата категория за най-добър филм.\"Филмите ни свързват. Те ни вълнуват, пораждат моментни преживявания и създават спомени, които ни обединяват. Развълнувани сме, че успяхме да съберем известни почитатели на киното, които да представят номинираните филми и да споделят размишленията си за тях\", се посочва в изявлението на Джилиоти и Вайс. ", "date": "2019.02.21", "title": "Постлаха 250-метровия червен килим за 91-вите награди Оскар "}
{"url": "http://www.cross.bg/narodi-lavrov-evropeiiskite-1597162.html", "text": "/КРОСС/ Сигурността на европейските народи се оказа заложник на деструктивната политика на САЩ и русофобите в Европейския съюз, заяви в четвъртък руският външен министър Сергей Лавров в изказване пред представители на Асоциацията на европейския бизнес, предава *ТАСС*.„Предизвиква съжаление фактът, че мирът и сигурността на европейските народи станаха заложници на деструктивната политика на Вашингтон и малката, но крайно агресивна група на русофобите вътре в Европейския съюз\", заяви Лавров. Той припомни, че НАТО продължава курса на увеличаване на военната активност и приближаване на военната инфраструктура на Алианса до границите на Русия. „Освен Македония и другите балкански страни, Северноатлантическият алианс упорно придърпва Украйна и Грузия\", посочи министърът. „Не добавя оптимизъм и изтеглянето на САЩ от Договора за ликвидация на ракетите със среден и малък обсег (ДРСМО), което бе подкрепено послушно и единогласно от всички натовци, независимо отпротиворечивостта на ситуацията около този договор. Такива действия водят до увеличаване на военно-политическото напрежение, включително в зоната нашето общо съседство\", подчерта първият дипломат на Москва.", "date": "2019.02.21", "title": "Сергей Лавров: Сигурността на европейските народи се оказа заложник на агресивни русофоби"}
{"url": "http://www.cross.bg/plovdiv-levski-monyment-1597164.html", "text": "/КРОСС/ПОЗИЦИЯна ИБ на ГС на БСП - ПловдивОТНОСНО: Петицията за преобразуването на Паметника на Альоша в Пловдив в монумент на Васил ЛевскиС внимание следим медийните публикации относно поредната кампания на „група интелектуалци\" за премахването на Паметника на съветския воин в Пловдив, известен като Альоша. Паметникът, построен преди 62 години, днес е един от символите на града ни, познат по света и най-посещаваното място в европейската столица на културата. Той е и един от около четирите хиляди военни мемориали и паметници в Централна и Източна Европа, почитащи над 2,5 милиона войници и офицери от Червената армия, загинали в боеве в годините на Втората световна война. В градове като Будапеща или Виена тези паметници са поставени на градските площади, а най-големият мемориален комплекс е в Трептов парк в Берлин, който напомня и днес на всички за фашизма и неговите престъпления срещу човечеството.За пловдивския „Альоша\" има решение на Върховния съд от 1996 г., че е монумент, свързан с Втората световна война, и не може да бъде разрушен!Ясно разбираме, че дясното в България се опитва да намери своята съвременна политическа идентичност, но начинът не е чрез \"префасониране и преобразяване\"(цитат) на паметници и история! Легитимацията чрез „пещерен\" антикомунизъм е под нивото на всеки себеуважаващсе и зовящ себе си „интелектуалец\"!Противопоставянето на „Альоша\" с националната светиня Васил Левски е прозрачен подход от арсенала на манипулативните техники за убеждение. Тъжно е подобно красноречие...Уважаеми дами и господа интелектуалци, бихме подкрепили всяка Ваша инициатива за издигане на паметник на Левски в града ни, но нека това да не е за сметка на нещо, вече изградено. Дяконът заслужава собствен монумент, автентичен по замисъл и изпълнение, съизмерим с живота и делото му. Идеята за „префасониране\" на „Альоша\" трудно се вписва в каквато и да е претенция за почит към великия карловец. Левски не загина за такива „култура\" и „цивилизованост\". Градете, не рушете, уважаеми интелектуалци!  ", "date": "2019.02.21", "title": "БСП Пловдив: Паметникът на Альоша е един от символите на Пловдив"}
{"url": "http://www.cross.bg/brekzit-glasyvat-revizirano-1597140.html", "text": "/КРОСС/ Британските депутати може да гласуват ревизирано споразумени за Брекзит още следващата седмица.Това заяви британският министър на финансите Филип Хамънд. А след вчерашната среща между премиера Тереза Мей и председателя на Европейската комисия Жан-Клод Юнкер двамата излязоха с декларация, че няма пробив по Брекзит, но и двете страни са съгласни да се срещнат отново в рамките на този месец. По-рано бе съобщено, че 15 британски министри може да гласуват за блокиране на излизането на Великобритания от Европейския съюз на 29 март, в случай че няма сделка за Брекзит. ", "date": "2019.02.21", "title": "Британският парламент може да гласува ревизирано споразумение за Брекзит "}
{"url": "http://www.cross.bg/donkov-ekspeditzii-samostoyatelna-1597103.html", "text": "/КРОСС/  През месец март тази година се очаква да започне най-дългата самостоятелна българска полярна експедиция, предприемана досега. Маршрутът й преминава през диви планински райони на три държави: Швеция, Финландия и Норвегия, и е с дължина около 800 км. Експедицията е самостоятелна и опитът за осъществяването й ще бъде направен от фотографа и гид на арктически приключения Владо Донков. Той ще трябва да измине цялото разстояние сам, на ски, дърпайки в шейна нужните му 85 килограма екипировка, храна и техника. Експедицията започва от географската ширина на Северния полярен кръг в Лапландия, продължава из безбрежната тундра, през замръзнали езера и върхове и завършва на нос Нордкап - най-северната точка на Европа. Очаква се дългото прекосяване на Арктика да отнеме на Владо Донков около месец, през който той ще е изложен постоянно на температури между -15 и -40 градуса, силни ветрове и снеговалежи. В шейната си той ще носи всичката му нужна храна, а вода ще добива чрез топене на сняг и лед.Експедицията слага начало на полевата работа на новосформираната от Владо Донков Фондация \"Откриватели\". Тя ще среща български ученици онлайн и на живо с хора, избрали нестандартни професии и ще помага на учителите със събиране на интересно учебно съдържание от различни краища на света. В екипа на фотографа участват учени от БАН, географи, биолози, предприемачи и хора на изкуството с международен опит. По време на експедицията ще има включвания на живо от Арктика в класни стаи в страната.\"За мен полярните експедиции, и особено дългите такива, са най-добрият начин да разбера докъде стигат човешкият потенциал и силите ни. Някои от тези експедиции са мои мечти от над 10 години, а фактът, че вече мога да споделям тези мечти в реално време с деца из цялата страна, ме мотивира още повече. Ако има една истинска мистерия, която ме вълнува, това е темата за човешкия потенциал - и досега не съм открил по-добър начин да я изследвам от дългите полярни експедиции.\" - разказва Донков, за когото това ще бъде двадесетото пътуване в полярните райони за последните десет години.Фотографът и приключенец до момента е прекарал близо две години в Арктика, като някои от предишните му експедиции включват дълги зимни преходи през Лапландия и Норвегия, два месеца из Южна Гренландия, водене на ветроходни експедиции в северните и южните полярни райони.  Предстоящата самостоятелна полярна експедиция на Донков се очаква да започне през първата половина на месец март. По време на своето дълго солово пътуване фотографът ще прави снимки и кратки видеа, които ще споделя в социалните мрежи (https://www.facebook.com/VerticalShot/ и https://www.instagram.com/vlad_donkov/), в своя блог (http://www.vladdonkov.com/) както и сред медиите.", "date": "2019.02.21", "title": "Български фотограф предприема най-дългата самостоятелна полярна експедиция"}
{"url": "http://www.cross.bg/talanti-sportni-kraya-1597139.html", "text": "/КРОСС/ Представители на нови шест вида спорт кандидатстват по програма „Спортни таланти\" на „Еврофутбол\" - това сочи статистиката на подадените до момента проекти. Това са биатлонисти, акробати, плувци, джудисти, ветроходци и шахматисти. Всеки от тях търси сума близка до максималните 5000 лева, които се отпускат по програмата. Всички състезатели имат нужда от закупуване на нова и модерна екипировка и да заявяват участия в състезания в България и в чужбина. Също така са им необходими и средства за тренировъчни лагери и възстановяване. Тези спортове се допълват от първите кандидати - по лека атлетика и таекуон-до.Припомняме, че конкурсът по тазгодишното издание на „Спортни таланти\" стартира на 30.01 и ще продължи до края на февруари. Всички индивидуални състезатели на възраст до 28 г., желаещи да получат финансиране по програмата е необходимо да се запознаят с Указанията за кандидатстване на сайта talanti.eurofootball.bg и да изтеглят необходимите документи. След като ги попълнят, трябва да ги върнат по електронна поща на партньорите от фондация „Работилница за граждански инициативи\"  konkurs@frgi.bg до 24:00 ч. на 28.02.2019 г. „Еврофутбол\" осигурява отново квота за българските „параолмпийци\". Първата стъпка след приключването на конкурса е оценката по административни критерии. Следва оценяване от Групата на съветниците. Одобрените кандидати ще бъдат обявени в края на месец март.Програма е част от проект „Печелиш и помагаш\" на „Еврофутбол\", който засяга корпоративната социална отговорност на българския букмейкър. Той се реализира от 2012 г. насам в партньорство с ФРГИ и цели да подпомогне развитието на следващите поколения спортисти на България. До момента по програмата „Спортни таланти\" са подкрепени 186 спортисти, като някои от тях два или три пъти. Предоставените средства от 2012 година до края на 2018 г. са на стойност близо 800 000 лв.  ", "date": "2019.02.21", "title": "Състезатели от още шест спорта кандидатстват за спортни таланти на \"Еврофутбол“"}
{"url": "http://www.cross.bg/bryuksel-bulgariya-mariya-1597141.html", "text": "/КРОСС/ Десетки българи честваха в Европейската комисия предстоящия 3 март по покана на българския еврокомисар Мария Габриел. Тържествено честване в централната сграда на Европейската комисия в Брюксел, организирано от българския еврокомисар по цифровата икономика и общество Мария Габриел, събра българската общност, ученици, учители, чуждестранни гости за отбелязване на предстоящия Национален празник на България. Официални гости бяха вицепрезидента Илияна Йотова, вицепремиера Марияна Николова, посланици. „При всички изпитания на времето, страната ни всеки път се е възраждала за нов живот. Така, както и преди 141 години. Всяка годишнина е повод за равносметка. В миналото търсим своите корени, в настоящето отстояваме своята идентичност и гледаме напред в бъдещето с вярата да отговорим на предизвикателствата пред нашия народ и общността на европейските народи, чиято съдба сме избрали да споделяме.Творбите на 12-те победители в конкурса за компютърна рисунка „България в Европа - минало, настояще и бъдеще\", който организирах за българските ученици, също изпращат послание, че България има млади хора с талант и цифрови умения, ценящи своята история, култура и идентичност\", заяви при откриването на събитието комисар Мария Габриел.Деца от Българското училище „Пейо Яворов\" към Посолството на България в Брюксел и учениците от българската секция в Европейско училище IV изнесоха богата програма с рецитал на български стихове, фолклорни песни и танци, с което скъсиха още повече разстоянието между родното място и Брюксел. ", "date": "2019.02.21", "title": "Десетки българи честваха предстоящия 3 март в Европейската комисия "}
{"url": "http://www.cross.bg/biznes-founder-startirashti-1597142.html", "text": "/КРОСС/ Приключи четвъртото издание на най-голямата обучителна програма за стартиращи компании в България, провеждана с подкрепата на Българската банка за развитие.Програмата  на The Founder Institute - София е хибрид между обучение и бизнес инкубатор, и позволява на участниците да усвоят теоретични познания и да тестват идеите си в реални условия. В нея са ангажирани над 9000 лектори и обучители, а София е един от 180-те града в света, където се провежда. Към успешно завършилите програмата този месец се присъединиха нови български предприемачи, сред които 15 годишният Ерик - най-младият участник в досегашната й история. Заедно с още седмина млади колеги Ерик имаше възможността да представи своята бизнес идея, възможностите й и перспективите за развитие пред многобройната аудитория в ко-уъркинг пространството Work&Share на 20 февруари. Неговият бизнес проект е платформата „Лесна матура\", където бъдещите абитуриенти могат да изпробват знанията си. Проучванията показват, че образователният пазар в България генерира около 10 милиона лева годишно, тъй като средно  разходите за подготовка за матура на всеки ученик възлизат на около 1000 лева. Чрез сайта срещу месечна такса от 15 лева учениците могат сами да се подготвят за изпитните тестове и да проверяват знанията си. По време на обучението за предприемачество по програмата на The Founder Institute екипът на „Лесна матура\" за 11 седмици е успял да основе фирма, да завърши напълно сайта и да набере 712 активни потребители, което показва потенциала на проекта.На завършващата церемония бяха представени още много добри идеи - като тази за блокчейн система  с верификация на оригиналните дипломи за висше образование, която може да реши проблема за огромното количество фалшифицирани дипломи и сертификати в световен план.  Целевата група са  възпитаниците на 800-те най-големи университети в света. Друг интересен проект е отново свързан с услуга по Интернет. На база на собствения си опит за продажба на  дрехи онлайн дизайнерът Веселина Марчева стига до извода кой е основният проблем пред потребителите, производителите и търговците: голяма част от дрехите не стават. Разликите в номерациите и във фигурите на хората превръщат в кошмар  пазаруването по интернет, губят се много пари и време. Създаденият от нейната компания сайт Fit+inch дава възможност да се намерят именно „ставащи\" дрехи, включвайки задължително  дизайнерска консултация за всеки  конкретен артикул.   Повишаване на продуктивността на служителите, хигиенни продукти за жените, направени от чист памук и органични материали, органично лешниково масло, което може да се използва за производство на биошоколад, сладкиши или в биоресторанти, бяха сред останалите бизнес идеи, провокирали интереса на аудиторията. Оттук нататък се очаква младите предприемачи да събудят и интереса на потенциалните инвеститори и финансови партньори. Тук идва и ролята на финансовата група на  Българската банка за развитие в лицето на МФИ „Джобс\" и на новосъздаденото й дъщерно дружество - Фонд за капиталови инвестиции, сред чиито основни  задачи е помощта за  българските стартиращи предприятия и такива във фаза на растеж, за да реализират идеите си, да разширят бизнеса си и намерят пазари.", "date": "2019.02.21", "title": "С подкрепата на ББР завърши обучението за стартиращи компании в The Founder Institute - София"}
{"url": "http://www.cross.bg/zhelyazkov-dimitur-nego-1597143.html", "text": "/КРОСС/ Не искам да ме пускате, искам да отида на преглед. 7 месеца в турския затвор се грижиха по-добре за мен, отколкото тук. Това каза Димитър Желязков-Митьо Очите пред Апелативния специализиран наказателен съд, който гледа мярката му за неотклонение. Желязков поиска да бъде пуснат под домашен арест и за да онагледи състоянието си вдигна тениската си пред тримата съдии, показвайки следи от операции след атентата срещу него през 2016 г.Адвокатът му Илиян Василев пък заяви, че ако най-тежката мярка \"задържане под стража\" бъде потвърдена, то тя трябва да бъде изтърпявана в болницата към Централния софийски затвор или друго лечебно заведение.\"Димитър Желязков е всенароден любимец и винаги преди избори започва дело срещу него. Не отива на добре правосъдието, щом по този начин се третират правата на гражданите\", коментира юристът и подчерта, че Желязков никога не е правил и минимални опити да се укрива при предишните дела срещу него и няма реална опасност да извърши престъпление.Според прокурора по делото Николай Христов наличните документи за здравословното състояние на Димитър Желязков сочат, че то е задоволително и не предполага спешно приемане или лечение в болница. По думите му никой не му е отнел правото да се изследва и експертиза може да бъде направена, когато започне разследващата част по делото, но няма спешна необходимост за изготвянето ѝ.Спецсъдът реши да остави Очите в ареста. Магистратите не уважиха исканията на защитата на Желязков за домашен арест и изготвяне на съдебно-медицинска експертиза за точното му здравословно състояние. Според съдиите няма основания Желязков да бъде пуснат на свобода. Обвиненията срещу него са за тежки престъпления и има опасност той да извърши други, ако бъде пуснат от ареста.Въззивният състав не се съгласи с възражението на защитата, че Димитър Желязков е обвинен само за подбудителство и помагачество на база на свидетелски показания, които се основават само на чутото от други лица. ", "date": "2019.02.21", "title": "Митьо Очите в съда: В турския затвор се грижиха по-добре за мен"}
{"url": "http://www.cross.bg/yunker-okolnata-sreda-1597144.html", "text": "/КРОСС/Президентът на САЩ Доналд Тръмп и неговите приятели са на мнение, че промените в околната среда са измислица. Според мен трябва да наблюдаваме околната среда, за да забележим признаците на промяна. Пчелите са важни колкото Тръмп.Това заяви председателят на Европейската комисия Жан-Клод Юнкер в речта си, посветена на природата. Въпросът с опазването на околната среда бе сред темите на среща, посветена на гражданското общество и организирана днес в Брюксел от Европейския икономически и социален съвет.Юнкер настоя, че политиците не стоят със скръстени ръце, и заяви, че има други също толкова важни въпроси като опазването на природата. Той съобщи, че в новия бюджет на ЕС до 2027 г. всяко четвърто евро ще бъде насочено за защита на околната среда. Любовта си към пчелите Юнкер е коментирал и преди. Часове преди Доналд Туск да получи документът, с който Великобритания заявява, че напуска Европейския съюз през 2017 г., председателят на Европейската комисия е бил зает с това да разказва на членовете на комисията за любовта си към летящите насекоми, пише тогава Express.Според твърдения, Юнкер е заявил \"аз съм най-известният приятел на пчелите в Люксембург\".Медията продължава, че политикът вдигнал копие на немския комикс \"Приключенията на Мая\" като се засмял и казал, че въпреки че е алергичен към тях, той все пак иска да работи за тяхното опазване. ", "date": "2019.02.21", "title": "Юнкер: Пчелите са важни колкото Тръмп"}
{"url": "http://www.cross.bg/yanyari-naselenieto-fevryari-1597147.html", "text": "/КРОСС/ Преброяването на населението и жилищния фонд у нас ще е от 22 януари до 15 февруари 2021 г. Това гласува парламентът, който окончателно прие Закона за преброяване на населението и жилищния фонд в Република България през 2021 г. .Досега са проведени 17 преброявания на населението като последното е през 2011 г.  Предстоящото броене е най-мащабното изчерпателно статистическо изследване у нас, което се провежда на всеки 10 години, посочи на брифинт в НС председателят на НСИ Сергей Цветарски.Референтната дата, към която ще се отнасят събраните по време на броенето данни, е 22 януари 2021г..За втори път преброяването ще е на два етапа като първият/електронен/ ще е 22-31 януари. Преброяването по домовете/втори етап/ ще бъде от 8.00 часа на 1 февруари до 20.00 часа на 15 февруари.При преброяването няма да бъде задължително лицата да попълват данни за етническа принадлежност, вероизповедание и здравен статус, според закона. Във въпросника обаче вероятно ще има графа \"не желая да посоча каква етническа/религиозна група съм\", която трябва да бъде отбелязана от тези, които не искат да обявят своята етническа принадлежност и вероизповедание. За това настояха от ВМРО. Относно пола, ще се посочва само биологичният, поясни Цветарски. ", "date": "2019.02.21", "title": "Преброяваме се от 22 януари до 15 февруари 2021-а"}
{"url": "http://www.cross.bg/evro-godina-minalata-1597150.html", "text": "/КРОСС/ Печалбата на Европейската централна банка нарасна с почти една четвърт през миналата година, достигайки 1,6 милиарда евро благодарение на по-високите приходи от нейния огромен по размер потрфейл от еврооблигации, съобщава \"Уолстрийт джърнъл\".Това е най-високата годишна печалба на ЕЦБ от 2009-а година насам и четвъртата най-висока печалба откакто тя съществува.Нетната печалба от програмата на банката за закупуване на еврооблигации, известна като \"количествени улеснения\" (Quantitative easing или QE), се увеличи през миналата година с цели 43% до 820 млн. евро в резултат на нови покупки на дългови книжа и на по-висока доходност, се посочва в официалното съобщение на ЕЦБ в четвъртък.Централната банка също така е спечели през 2018-а година 384 млн. евро от предходната си програма за закупуване на облигации, известна като Securities Markets Program, която имаше за цел покупки на държавни дългови книжа на страни от т.нар. \"периферия\" на еврозоната, включително Гърция.Финансовият баланс на ЕЦБ и на съставляващите я централни банки от еврозоната се утрои от 2007-а година насам в резултат на програмата за \"количествени улеснения\" и на представяните дългосрочните заеми на търговските банки в региона (известни като TLTRO). През миналата седмица финансовият баланс на ЕЦБ беше в размер на цели 4,7 трлн. евро (около 4,16 трлн. долара) в сравнениe с финансова баланс за 4,0 трлн. долара на Федералния резерв на САЩ.През 2018-а година ЕЦБ спечели 862 млн. евро от притежаваните от нея чуждестранни финансови активи поради нарастващите приходи от доларовия потрфейл на банката. Тя също така налагаше по-високи такси на търговските банки от еврозоната за провеждания от нея надзор. Тези такси нараснаха през миналата година до 518 млн. евро от 437 млн. евро през 2017-а годна, което отразява и свършената от централната банка работа във връзка с проведените банкови стрес-тестове, отбеляза ЕЦБ. ", "date": "2019.02.21", "title": "ЕЦБ увеличи печалбата си до 1.6 млрд. евро"}
{"url": "http://www.cross.bg/pytin-yspeshno-avangard-1597152.html", "text": "/КРОСС/  В обръщението си към Федералното събрание руският президент Владимир Путин повдигна въпрос от сферата на военната отбрана - създаването на нови видове оръжия.\"Доскоро изглеждаше, че Русия няма да бъде в състояние да направи технологични пробиви в сферата на отбраната\", каза Путин и добави, че по своето значение \"проектът за създаване на хиперзвуковия планиращ блок \"Авангард\"¹ е сравним с пускането на първия изкуствен спътник в земната орбита\", предаде интернет порталът Газета.ru.Първият ракетен полк със стратегическо предназначение, който ще бъде оборудван с ракетите \"Авангард\", ще застъпи на бойнo дежурство в Домбровската дивизия в района на Оренбург. Единиците на тази ракетна дивизия успешно завършиха тестовото изстрелване на ракетата.По време на тестовете хиперзвуковият планиращ крилат боен блок демонстрира сложна траектория на полета и успешно удари условна цел на полигона \"Кура\". Веднага след успешното приключване на практическите изпитания на \"Авангард\" президентът похвали всички, които са работили по създаването на това оръжие, изпреварило своето време, както и войниците, които успешно изпълниха всички задачи.¹Тези блокове са изработени от супер устойчива титаниева сплав, способна да издържи на огромната температура, която се появява на повърхността на оръжието при движение със скорост от 15-20 Маха. ", "date": "2019.02.21", "title": "Путин сравни проекта \"Авангард\" с първото пускане на изкуствен спътник в орбитата на Земята"}
{"url": "http://www.cross.bg/stoki-mente-opasni-1597117.html", "text": "/КРОСС/ Опасни дрехи на пазара. На митницата контролните органи редовно задържат фалшиви стоки, които имитират известни марки. В някои от пратките са установени и непозволени оцветители в тъканите. До какво могат да доведат дрехите менте? Отговорът на този въпрос потърси Георги Георгиев в рубриката „На твоя страна\".Миналата година са заловени над 1,5 милиона фалшиви артикули, което е с 1/3 повече в сравнение с 2017 г. Най-често задържаните стоки са имитациите на дрехи. Задържани са над 387 хил. артикула, които е трябвало да бъдат внесени у нас. При проверките бяха открити и тонове дрехи без документи и със съдържание на багрила със силно токсични химикали над нормите. Опасните стоки най-често се укривани в контейнери с текстилни изделия, които трябвало да достигнат до пазарите у нас. Сред тях инспекторите откриват имитации на световни марки при блузи, панталони, тениски, ризи, рокли и дори спално бельо. Дрехите менте влизат в страната основно от Турция, Китай и Хонконг.На „Капитан Андреево\" през последната година са спрени над 250 хил. фалшиви стоки. На граничния пункт вниманието върху всяка пратка е изострено. Некачествената изработка е първият сигнал за експертите, че са попаднали на менте. Обръща се внимание и на етикета. Той трябва да съдържа пълна информация за производителя.Трябва да обърнем внимание на вътрешните и външни шевове. Фалшивите стоки бързо се разпъват, бързо избеляват, заяви Диана Маркова от Агенция „Митници\".Дори и с големите отстъпки, които се дават сезонно, все пак продукт на съмнително ниска цена най-вероятно е фалшив. Много често се спекулира с това, че е от минал сезон, че има разпродажба с 50-90% отстъпка. Каквато и да е отстъпката, марковата стока е скъпа, каза още експертът по авторско право Велизар Соколов.Проверките показват, че част от стоките съдържат опасни опасни багрила. „Някои от ароматните амини, които се контролират, са опасни за човешкото здраве и тяхната употреба е забранена в текстилни продукти. Максимално допустимата стойност е 30 мг/кг, заяви лаборант-химикът Иван Гивечев. През миналата година тениски, внесени от Китай, се оказаха с опасни оцветители, чието съдържание е до 5 пъти над нормата. ", "date": "2019.02.21", "title": "Дрехи менте заливат пазарите у нас"}
{"url": "http://www.cross.bg/putnitzi-kyrs-avtobysa-1597120.html", "text": "/КРОСС/ Турски автобус изгоря на пътя Русе-Бяла. По време на инцидента в него са били само тримата шофьори, които са успели да се спасят. Автобусът е идвал от Истанбул към Букурещ, за да вземе пътници за първия си курс, съобщи bTV.Пожарът е избухнал малко след 4.30 тази сутрин на завой на Беленския баир. Единият от шофьорите е усетил миризма на изгоряло в задната част на автобуса. Минута по-късно е лумнал и огънят.Тримата водачи са успели да слязат и са се опитали да угасят пламъците с пожарогасители, но без успех. На помощ се е притекъл шофьор от преминаващ автомобил, който е подал сигнал на тел.112.До идването на пожарната автобусът е изгорял напълно. Огнеборците са предотвратили взрив на резервоара, който е бил пълен с един тон гориво. Заради инцидента движението в участъка е затруднено.Според един от шофьорите на автобуса - Айли Сали, е станало някакво късо съединение, изведнъж е пламнал огънят и за пет минути всичко свършило.\"Бяхме трима колеги, добре, че нямаше пътници, пострадали няма, ние изпаднахме в паника, не знаехме какво да правим, взехме да гасим с пожарогасител, но просто не се получи...Автобусът е нов, минал е всички прегледи, това е първи курс....\", отбеляза още Сали. ", "date": "2019.02.21", "title": "Турски автобус изгоря на пътя Русе-Бяла, огнеборци предотвратиха взрив "}
{"url": "http://www.cross.bg/grypa-nishto-polychavat-1597136.html", "text": "/КРОСС/ ГЕРБ обмисля промяна в Правилника на Народното събрание, с която при отсъствие на цяла парламентарна група членовете ѝ да нямат право на 1/3 от възнагражденията си.Въпреки отсъствието си депутатите от „БСП за България\" сега получават част от заплатата си, аргументира се председателят на правната комисия и депутат от ГЕРБ Данаил Кирилов.\"Спекулативно е твърдението на колегите, че отсъствайки, те не получавали нищо. Не е така. Отсъствайки, получават една трета от основното си възнаграждение. Това не е нищожен размер! Все пак е сериозен размер, особено пък във възприятието на работещия българин, на когото тази една трета всъщност му е средната работна заплата\".Кирилов обърна внимание, че няма регламент за извиняване на  отсъствията на цяла парламентарна група, защото по правилник извинения на депутат прави председателят на съответната група.\"Редно е голяма част от разходите да не бъдат покрити и съответно санкциите да бъдат пределно ясни и да се знае. Ние като бяхме извън парламента юни и юли месец 2013 година, имаше политическо решение и не получавахме абсолютно нищо от Народното събрание. Абсолютно нищо\", каза той. ", "date": "2019.02.21", "title": " Обмислят промяна в Правилника на НС заради отсъствието на БСП"}
{"url": "http://www.cross.bg/ezik-maiichiniya-plovdiv-1597135.html", "text": "/КРОСС/ Днес е Международният ден на майчиния език. В Съюза на българските журналисти в столицата ще бъде предложено искане да се приеме Закон за българския език.Празникът ще бъде отбелязан в Пловдив с четене на Шекспир на 32 езика. Участниците подготвят и друга програма -  своеобразен поздрав към Пловдив, който е европейска столица на културата. На финала ще бъде отправено общо послание за Деня на майчиния език, а за всички, които ще се включат празника, са предвидени грамоти за участие.В Кърджали ще бъдат представени молитви и песнопения на християни, мюсюлмани и евреи. Те са ръчно изписани на пет езика на високи пана.Чрез визуалните пана всеки може да се докосне до духовната същност на трите религии  - техните най-важни молитви и религиозни песнопения са изписани на арабски, иврит, турски, арменски и църковнославянски.Думите са в оригинал, а 10 дни са били необходими, за да бъдат написани словата, разказа Радост Николаева от арт-движение „Кръг\".„Във всяка от религиите, които ние представяме, песнопенията и молитвите много често имат панкултурна и пангеографска стойност поради факта, че те говорят на сърцето на вярващите по време на поклонението и всъщност няма значение на кого го изговарят\", каза тя.Към молитвите и песнопенията вече има интерес. Първата покана за гостуване е от областната администрация в Ловеч, а след това се очаква паната да потеглят към София и Пловдив.Денят на майчиния език се чества ежегодно по света от 2000 г. насам с цел насърчаване на многоезичието и културното многообразие, а датата е избрана от ЮНЕСКО неслучайно. На 21 февруари, 1952 г.,  в Дака, столицата на днешен Бангладеш, от куршумите на полицейски служители са били убити студенти - участници в демонстрация за защита на родния си език -  бенгалски, който те са поискали да се признае за официален език на страната. Днес в света се говори на повече от 6000 езика. 2500 от тях са застрашени от изчезване, като 33 са европейски. ", "date": "2019.02.21", "title": "Отбелязваме Международния ден на майчиния език "}
{"url": "http://www.cross.bg/chelonoidis-kostenyrka-ostrov-1597108.html", "text": "/КРОСС/ Откриха гигантска костенурка, смятана за изчезнал вид преди повече от век, съобщиха от Via Pais. Уникалният екземпляр е бил намерен при експедиция на остров Фернандина - част от Галапагоския архипелаг. Министърът на околната среда на Еквадор Марсело Мата съобщи в Туитър, че става въпрос за възрастна женска костенурка от вида Chelonoidis Phantasticus, смятан за изчезнал преди век. Това е един от общо 15-те вида гигантски галапагоски костенурки, от които вече изчезнаха два - Chelonoidis spp (обитаващ остров Санта Фе) и Chelonoidis abigdoni (ендемичен за остров Пинта).През 2015 г. Еквадор съобщи за откритието на нов вид костенурка на архипелага, който е известен с уникалните си флора и фауна. Видът беше наречен Chelonoidis donfaustoi в чест на Фаусто Йерена, който се грижеше за \"Самотния Джордж\" - последният екземпляр от вида Chelonoidis abigdoni, починал на близо 100-годишна възраст през 2012 г. ", "date": "2019.02.21", "title": "Откриха гигантска костенурка, смятана за изчезнал вид"}
{"url": "http://www.cross.bg/zabolyavaniya-glavobolie-osobeno-1597110.html", "text": "/КРОСС/ Главоболие отвежда все повече пациенти до лекарските кабинети през последните дни, заяви началникът на отделението по неврология в УМБАЛ-Пловдив д-р Александър Гиритлиев. Някои от тях се оплакват още, че се чувстват отпаднали, потиснати и дори депресирани, опитали са да си помогнат сами, като са пили какви ли не медикаменти, но без  резултат.Според водещия невролог главоболието може да бъде ранен симптом на пролетна умора, който зачестява през февруари и март. Възможно е да показва психични, неврологични, както и соматични, т.е. общи заболявания, като високо кръвно налягане, възпаления - вирози, синузити, грип. То може да бъде първично - при мигрена, тензионно (с харакрер на напрежение), тригеминално - в едната половина на главата или вторично - например увреждане в областта на главата и шията, съдови заболявания, нарушения в очите, ушите, носа, зъбите или устната кухина.Различните типове главоболие са разнородни при двата пола и в определените етапи от живота. Например, мигрената е по-честа при жени от 18-50 години, а клъстъровото, или периодично повтарящото се - при мъже. Самолечението, ако се практикува често, би могло да стане опасно и да доведе до затруднения в лечението на по-късен етап, напомни д-р Гиритлиев. Според него този вреден навик не рядко е причина за пропускане на сериозни заболявания и откриването им във вече напреднал стадий, когато лекарят може да направи твърде малко да пациента. Затова самолечението, особено в продължителен период от време, не бива да се допуска.Пациентите трябва да бъдат особено внимателни към силното главоболие с внезапно начало, както и когато е с п-голяма продължителност или протича с нетипични характеристики за самия пациент. Според лекаря, ако главоболието е придружено с други симптоми като високо кръвно налягане, зрителни нарушения, изтръпване на крайници и др., е показател за търсене на специализирана неврологична помощ.Причините може да са най-различни - от съвсем безобидни и банални като недоспиване и стрес до по-сериозни - хормонални проблеми, неврологични или съдови заболявания. Най-важноте е те да се установят навреме. Диагностицирането става с различни методи, сред които кръвни изследвания, неврологичен статус снет от невролог, КАТ на глава, ЕЕГ, магнитно-ядрен резонанс, ангиография и доплер, които се извършват в неврологичното отделение на УМБАЛ-Пловдив.", "date": "2019.02.21", "title": "Главоболието не е безобидно, не се лекувайте сами"}
{"url": "http://www.cross.bg/kompaniyata-experian-stranata-1597138.html", "text": "/КРОСС/ Experian България е първата ИТ компания в страната, която бе отличена като ‘Топ Работодател' за  2019  с локална сертификация от Top Employers Institute. Признанието бе връчено на официална церемония в Амстердам, Холандия, на 14 февруари 2019г.Годишното проучване и одит на института отличава водещи работодатели по целия свят. Връчването на отличието се осъществява след независимо детайлно проучване на процесите в компанията от международни експерти. Признанието се дава след задълбочен анализ на база въведените от работодателя концепции, процеси и инструменти за управление на човешките ресурси, които предоставят условия на служителите да се развиват професионално и личностно и които насърчават талантите на всички нива в организацията.През последната година офисът на компанията отчита растеж с близо 200 човека, високи нива на ангажираност и принадлежност към работодателската марка, като същевременно поддържа постоянна тенденцията за възможности за израстване чрез разнообразни форми на обучение и развитие на хората.Софийският офис на Experian отваря врати през 2004 г. През годините компанията развива продукти за изчисляване на кредитен рейтинг и риск, комбинирайки Big Data с аналитични модели, предотвратяване на измами и автоматизация на процеси. Experian България обединява ключова част от глобалния аналитичен капацитет на компанията, а служителите вече наброяват над 1000 човека.Със засилващото се стратегическо позициониране в страната на компанията й предстои преместване в нова сграда, която се намира на бул. „Цариградско шосе\" 7-11.", "date": "2019.02.21", "title": "Experian България е “Топ Работодател“ за 2019 в страната"}
{"url": "http://www.cross.bg/dzhakman-marvel-kontzerta-1597113.html", "text": "/КРОСС/ Хю Джакман ще бъде вписан в следващото издание на Световните рекорди на Гинес . Той се превърна в актьорът, изпълнявал най-дълго ролята на супергерой на \"Марвел\", след като игра Върколака 16 години.Той обаче поделя рекорда с колегата си от \"Х-Мен\" Патрик Стюарт (Чарлз Екзевиър). Кариерата и на двамата в \"Марвел\" е 16 години и 228 дни. Те дебютираха като супергерои в \"Х-Мен\" през 2000 г. Най-новата им поява във вселената на \"Марвел\" е в \"Логан\" през 2017 г.Джакман, който е на 50 години, е казвал, че той и брат му са мечтаели да поставят рекорд като деца и са се опитали да го направят, като са играли бадмингтон постоянно. Трябвало е да издържат 54 часа, но не са успели, пишат от БТА.Тази година известният австралийски актьор и продуцент ще обърне повече внимание на изявите си като певец в рамките на организираното от него световно турне. Концертите му ще стартират от германския град Хамбург на 13 май. Турнето на актьора е озаглавено \"The Man.The Music.The Show\". Джакман ще изпълни песни от мюзикъли, сред които фигурират \"Клетниците\" и \"Най-великият шоумен\". Той ще бъде акомпаниран на живо от оркестър.Джакман ще се представи пред лондонската публика с два концерта в О2 арена. Северноамериканската част на турнето на австралийския екранен любимец ща стартира на 18 юни в град Хюстън, като са предвидени по два негови концерта в \"Медисън скуеър гардън\" в Ню Йорк и в \"Холивуд боул\" в Ел Ей. ", "date": "2019.02.21", "title": "Хю Джакман влиза в книгата за Световните рекорди на Гинес"}
{"url": "http://www.cross.bg/deborah-mart-room-1597137.html", "text": "/КРОСС/ Месец март започва подобаващо за феновете на електронната музика. На 8 март YALTA CLUB кани двама от най-успешните диджеи в света. Зад пулта на Room 1 ще се качи италианката Deborah De Luca, а в Room 2 ще чуем live сета на легендарния Matador.Deborah De Luca e италианка с неустоим външен вид и безпогрешно усещане за качествена техно музика. Tя минава през няколко професии като сервитьорка, танцьорка и моден дизайнер, но с времето разбира, че това, което иска да прави е музика и за няколко години успява да превърне своя стил във висококачествена марка. През 2019 година Deborah de Luca продължава да обикаля света, за да представя винаги свежите си и иновативни сетове, а на  8 март ще зарадва и българските си фенове в Room 1 на YALTA CLUB.По същото време в Room 2 ще звучи музиката на Matador - един от най-революционните артисти с блестяща репутация и разтърсващи изпълнения на живо. Роденият в Дъблин продуцент  е амбасадор на конзолата NEVE 5088, както и на известния миксер PLAYDifferently, създаден от Richie Hawtin. Артистът може да се похвали и с постижения като резиденцията си на световните партита ENTER и постоянното му присъствие в класацията на Resident Advisor за артист на живо. Наскоро Matador, все още жаден за нови проекти, започна да управлява и собствения си лейбъл -  RUKUS, а несравнимите му live изпълнения продължават да пълнят топ клубовете по света. Early Bird билети може да закупите в мрежата на Eventim на цена от 20 лв. (до изчерпване на количествата) ", "date": "2019.02.21", "title": "Deborah De Luca и Matador гостуват на YALTA CLUB  на 8 март"}
{"url": "http://www.cross.bg/reno-poradi-standard-1597151.html", "text": "/КРОСС/ Международната рейтингова агенция Стандард енд Пуърс (S&P Global Ratings) понижи с една степен до А- дългосрочната кредитна оценка на японския автомобилостроител Нисан (Nissan), аргументирайки се със спада на продажбите и неяснотата около съюза му с френската компания Рено (Renault) след ареста на Карлос Гон, предаде Франс прес.Японският автомобилостроител ще остане под натиск в продължение на една до две години поради забавянето на продажбите на ключовите му пазари - Северна Америка и Китай, отбелязва агенцията.\"Предвид трудните условия на автомобилния пазар Нисан трудно ще възстанови рентабилността си, която е отслабнала\", подчертава Стандард енд Пуърс. Групата, която е в разгара на промяна на стратегията си в Съединените щати, там е с по-слабо позиции в сравнение конкурентите си поради по-старите й модели, докато конкуренцията в Китай се засилва.Най-вероятно японската компания няма да постигне бързо споразумение за нова структура в обединението й с Рено и Мицубиши мотърс (Mitsubishi Motors), подчертава рейтинговата агенция. Според нея \"тази неяснота около ръководството може да помрачи нейната репутация\", и без това отслабена в Япония поради откритите нередности при инспекция на нейните автомобили.Рейтинговата агенция понижи и перспективата за оценката на Рено от \"стабилна\" на \"отрицателна\", но оставя дългосрочната й кредитна оценка на равнище ВВВ (лат. букви) поради спада на оперативния марж.Оперативният марж на френският автомобилостроител е спаднал от 4,7 на сто през 2017 година до 3,9 на сто през 2018 година в резултат на промени във валутните курсове, новите европейски тестове за замърсяващите емисии и поскъпването на суровините, отбелязва агенцията. Възможностите за печалби на групата могат да бъдат засегнати и от закъсненията при създаването на съвместни платформи с японския партньор Нисан, се казва в съобщението.Отрицателната перспектива отразява опасността Рено да не успее да си възвърне брутния оперативен марж на равнищата от 2017 година в близките две години предвид насрещните ветрове в автомобилния сектор и специфични за компанията проблеми, които биха могли да понижат оперативния й резултат за известно време, посочва Стандард енд Пуърс ", "date": "2019.02.21", "title": "Стандард енд Пуърс понижи рейтинга на Нисан и на Рено "}
{"url": "http://www.cross.bg/lagerfeld-striiip-meril-1597145.html", "text": "/КРОСС/ След новината за смъртта на Карл Лагерфелд в социалните мрежи последва вълна от прочувствени думи, публикации и снимки на известни модели, актьори, актриси и изпълнители с легендарния дизайнер.Виктория и Дейвид Бекъм, Лейди Гага, Джиджи и Бела Хадид, Донатела Версаче, Линда Еванджелиста са само малка част от знаменитостите, които скърбят за модния гуру.Смъртта на Лагерфелд обаче повдигна и друга тема, тази за острия му език и безпощадни критики към жени от световния шоубизнес.За всичко това припомни актрисата, известна с ролята си в сериала \"Добро място\", Джамила Джамил.\"Не може един грубиян и женомразец да бъде обявяван за светец\", написа тя в профила си в Туитър, визирайки, че Лагерфелд не е харесвал по-пълните жени, които не се вписват в стереотипите му.Не е тайна, че жертви на острия език на дизайнера са били Мерил Стрийп, принцеса Даяна, Адел, Пипа Мидълтън, Хайди Клум, отбелязва изданието E! News.През 2017 г. Лагерфелд обвинява актрисата, че е отказала да носи рокля на \"Шанел\" на наградите \"Оскар\", защото от друга марка са ѝ предложили повече пари.\"Гениална актриса, но меркантилна\", заявява дизайнерът.В отговор носителката на \"Оскар\" обвинява Лагерфелд, че умишлено проваля представянето ѝ на церемонията и отрича да е взимала пари от който и да е дизайнер някога.По-късно Лагерфелд съжалява за думите си чрез официална позиция на \"Шанел\", но Мерил Стрийп не приема изявлението като извинение. ", "date": "2019.02.21", "title": "Актриса за Лагерфелд: Беше жесток женомразец"}
{"url": "http://www.cross.bg/geiityeii-stantziya-orbitata-1597149.html", "text": "/КРОСС/ Планираната окололунна станция \"Гейтуей\" ще е по-опасна в сравнение с Международната космическа станция (МКС), предаде ТАСС. Това заяви Михаил Панасюк, директор на научно-изследователския институт по ядрена физика \"Д.В. Скобелцин\" на Московския държавен университет.\"От гледна точка на радиацията, \"Гейтуей\" ще е много по-опасна от МКС. Това разбират всички наши партньори, всички космически агенции\", каза той.Директорът на института по медико-биологични проблеми на Руската академия на науките Олег Орлов отбеляза, че \"Гейтуей\" ще е по-опасна заради орбитата си.\"Нискоорбиталната станция ще е с 30-50-процентна защита срещу галактичното излъчване, намирайки се в сянката на Луната. На орбитата, на която се предполага, че ще е \"Гейтуей\", се добавя възможността от повишено радиационно облъчване\", поясни той.По-рано специалистът от ракетно-космическата корпорация \"Енергия\" Рафаил Муртазин оповести, че орбитата на планираната окололунна станция \"Гейтуей\" ще е много неустойчива и редовно ще се нуждае от корекции. Той уточни, че честите маневри за коригиране на орбитата ще намалят надеждността на управлението на станцията. Минималната височина на орбитата на бъдещата окололунна станция ще е 4500 км, а максималната - 75 000 км. ", "date": "2019.02.21", "title": "Станцията около Луната ще е доста радиоактивна"}
{"url": "http://www.cross.bg/hursev-bankata-emil-1597114.html", "text": "/КРОСС/ Трябва максимално ясно да си следим всяка една сметка в банката, да ползваме всички технически средства - имейли, есемеси, и тефтерче да си водим включително. Няма задължение на клиента да си следи сметките, но за лична сигурност е по-добре да се прави. Това препоръча финансистът Емил Хърсев пред bTV.Преди дни стана ясно, че клиенти на банка в Нова Загора бяха ужилени с различни суми от служителка на офис в града. Общата открадната сума е около 400 000 лева. Банкерката е задържана от полицията.Обикновено служителите, които разполагат с достъп до системите за информация на банката, могат да проследят движението по сметките в нея и е нормално да се насочат към сметки, по които има най-малко движение през годините, обясни Емил Хърсев. По думите му в Нова Загора има нарушение на технологичната дисциплина на повече от един служител, защото някой е трябвало да потвърждава операциите, които е правила банкерката.\"Всяка сделка трябва да се контролира поне от двама служители на банката, извършителката е знаела паролите на своите колежки. Не се спазват тези правила, вероятно става въпрос за престъпно нарушение на повече от един човек\", категоричен беше финансистът. Според Емил Хърсев не са много често случаите, в които служителите мамят банка в която работят, най-често се греши. Има обаче и случаи, в които клиентът участва в измамата, отбеляза още той - например ако клиентът сам е дал паролата, флашката с електронния си подпис и така нататък.В случая в Нова Загора банката не е заявила подозрение към клиентите, така че вероятно ще поеме вината и ще възстанови парите, обясни още финансистът. ", "date": "2019.02.21", "title": "Емил Хърсев: Следете банковите си сметки редовно "}
{"url": "http://www.cross.bg/predstavyat-nominiranite-yilyams-1597146.html", "text": "/КРОСС/ Звездата на тениса Серина Уилямс и двукратната носителка на \"Оскар\" Барбра Стрейзанд са сред \"уникалните таланти\", които ще представят номинираните филми на предстоящата церемония за наградите на американската киноакадемия.Освен Уилямс и Стрейзанд, на сцената в театър \"Долби\" на 24 февруари ще излязат също Хосе Андрес, Дейна Карви, Куин Латифа, конгресмен Джон Луис, Диего Луна, Том Морело, Майк Майърс, Тревър Ноа и Амандла Стенбърг.Според изявление на продуцентката на церемонията Дона Джилиоти и съпродуцента и режисьор Глен Вайс, всички те ще представят номинираните продукции във водещата категория за най-добър филм.\"Филмите ни свързват. Те ни вълнуват, пораждат моментни преживявания и създават спомени, които ни обединяват. Развълнувани сме, че успяхме да съберем известни почитатели на киното, които да представят номинираните филми и да споделят размишленията си за тях\", се посочва в изявлението на Джилиоти и Вайс, цитирано от БТА. ", "date": "2019.02.21", "title": "Серина Уилямс и Барбра Стрейзанд ще представят номинираните за \"Оскар\" филми"}
{"url": "http://www.cross.bg/smetishte-magistrala-nezakonno-1597125.html", "text": "/КРОСС/ Незаконно сметище на магистрала „Хемус\" край Жерково. На нерегламентирана отбивка за престой се трупат боклуци, които се почистват от работници на фирма, наета от Агенция „Пътна инфраструктура\".За разчистване на такива места АПИ харчи десетки хиляди левове от бюджета си.На проблемното място няколко пъти са поставяни кошчета, но те бивали откраднати в много кратки срокове, каза инж. Иван Василев пред NOVA.Дори в краткото време, за което контейнерите се запазвали на отбивката, те не се използвали по предназначение. ", "date": "2019.02.21", "title": "Незаконно сметище на магистрала „Хемус” "}
{"url": "http://www.cross.bg/nagradi-myzikalni-britanskite-1597128.html", "text": "/КРОСС/ Групата \"1975\" и диджей Харис са големите победители на британските музикални награди \"БРИТ\".Те спечелиха по две отличия, включително за най-добра британска група и най-добър албум. В международните категории за най-добри солови изпълнителни бяха определени Ариана Гранде и канадският рапър Дрейк.", "date": "2019.02.21", "title": "Връчиха британските музикални награди \"БРИТ\""}
{"url": "http://www.cross.bg/chlenove-parlamentarno-izbor-1597129.html", "text": "/КРОСС/ Парламентът прие процедурни правила за условията и реда за избор на членове на ЦИК. Според проекта на решение председател, заместник-председатели и секретар на ЦИК се избират от Народното събрание. Останалите 14 членове на ЦИК се назначават с указ на президента.Според решението, прието от депутатите, българските неправителствени организации могат да правят предложения за членове на ЦИК до парламентарно представените партии и народните представители в 12-дневен срок, а народните представители и парламентарно представените партии - в 14-дневен срок, от приемането на процедурните правила. В решението се посочва още, че седем дни преди изслушването на кандидатите, на страницата на парламента се публикуват имената и мотивите на номинираните. Сред изискванията за кандидатите са те да имат висше образование със степен \"магистър\" в специалностите математика, информатика, политически науки, социология. Депутатите решиха още изслушването на кандидатите да се състои на открито заседание на Комисията по правни въпроси, което ще се излъчва онлайн на сайта на Народното събрание.Според приетите правила парламентарно представените партии и коалиции правят предложение до Народното събрание за избор на председател, заместник-председатели и секретар в двудневен срок от изслушването, а партиите и коалициите, които имат излъчени членове в Европейския парламент, но не са парламентарно представени, правят предложение до президента за назначение на останалите членове на ЦИК.Председателят на правната комисия Данаил Кирилов отбеляза, че на 20 март изтича сегашният мандат на ЦИК. \"Успяхме да съобразим срока на мандата\", заяви Кирилов и изтъкна, че и в тази процедура за избор на нов състав на ЦИК ще има кандидати с достатъчно опит, познания за изборния процес и високи личностни, професионални и нравствени качества.", "date": "2019.02.21", "title": "Парламентът гласува правилата за избор на ЦИК"}
{"url": "http://www.cross.bg/pari-zakona-protest-1597124.html", "text": "/КРОСС/ Адвокати излизат днес на протест заради Закона за мерките срещу изпирането на пари.Според юристите, заложените текстове потъпкват принципа на адвокатската тайна и нарушават Конституцията.Промените в закона задължават адвокатите да докладват на ДАНС за съмнителни парични операции на техни клиенти и да обучават служителите си да разпознават прането на пари.Висшият адвокатски съвет е обвиняван от протестиращите в пасивност и съглашателство с властта.Снимка Фейсбук", "date": "2019.02.21", "title": "Адвокати отново на протест срещу Закона за пране на пари"}
{"url": "http://www.cross.bg/spiridonov-ivaiilo-falshivi-1597126.html", "text": "/КРОСС/ Над 200 фалшиви ТЕЛК решения са издадени само за четири месеца чрез разбитата схема във Варна, обяви директорът на ГДБОП главен комисар Ивайло Спиридонов. Най-големите суми в схемата взимали двамата братя с българско и сирийско гражданство, които са били посредници.„Най-слабо заплатеното звено от цялата схема са лекарите. Сумите се разпределят по цялата верига и най-големите са намерени в посредниците\", поясни Спиридонов.В рамките на делото ще стане ясно какви точно суми е получавал всеки в схемата. Според него ще има и още обвиняеми. „Има лица, които дори не са стигали до лекарите и те са разпитани. Има замесени най-различни специалисти\", каза още Ивайло Спиридонов пред БТВ.Той уточни, че 90% от клиентите са турско говорящи, а изрично условие е било да не се работи с роми.Специализираният наказателен съд не уважи искането на прокуратура за задържането под стража на шестимата обвинени за участие в организирана престъпна група за издаване на фалшиви ТЕЛК решения във Варна. Четирима от тях бяха освободени незабавно, а двамата братя сирийци остават под домашен арест.Ивайло Спиридонов коментира и делото срещу Димитър Желязков. „Не сме установили участие на служители на МВР или политици в групата, за която той е изправен пред съда\", коментира главният комисар.Той е на мнение, че обвиненията срещу него ще издържат в съда, защото са събрани много факти, които говорят за организирана престъпна група. На въпрос какво е правил Бенчо Бенчев в Турция с него, Спиридонов заяви, че не са засичани по-особени контакти между тях. ", "date": "2019.02.21", "title": "ГДБОП: Над 200 фалшиви ТЕЛК решения са издадени само за 4 месеца "}
{"url": "http://www.cross.bg/predsedatel-komisiyata-karina-1597127.html", "text": "/КРОСС/ Парламентът прекрати предсрочно мандата на Карина Караиванова като председател на Комисията за финансов надзор. В гласуването участваха 124 депутати, от които 113 бяха \"за\", 3 - \"против\", а 8 се въздържаха.От 1 март тази година Иванова ще е представител на България в Европейската банка за възстановяване и развитие.Депутатите приеха правила за избор на нов председател на КФН. Предложения ще се правят от народни представители или парламентарни групи в седемдневен срок от днес.Допуснатите кандидати ще бъдат изслушани в Комисията по бюджет и финанси. Изборът ще бъде направен в пленарно заседание на Народното събрание. ", "date": "2019.02.21", "title": "Парламентът прекрати мандата на Карина Караиванова като председател на КФН "}
{"url": "http://www.cross.bg/evropa-stanishev-levite-1597122.html", "text": "/КРОСС/ В навечерието на предизборния конгрес на Партията на европейските социалисти /ПЕС/ на 22 и 23 февруари в Мадрид, лидерът на европейските социалисти Сергей Станишев се обърна с писмо до левите лидери, в което очерта посланията на кампанията за евровота, съобщават от неговия пресофис.В писмото той посочва, че пред левицата отново се изправя историческа задача - подобно на социалдемократическия консенсус, който вдига на крака Стария континент след Втората световна война, днес отново е на дневен ред възстановяването на Европа на равенството и справедливостта.\"Вярвам, че ние, европейските социалисти, имаме историческата мисия да върнем вярата на хората в мечтата за споделена свобода, мир и просперитет - основополагащите ценности на Европейския съюз. Нашата мисия е да дадем силно лидерство и посока на един съюз, който е загубил социалната си физиономия\", отбелязва Станишев.\"На форума ще приемем предизборния манифест на ПЕС, наречен \"Нов социален договор за Европа\" - политическата платформа, която ще преобрази Европа след изборите през май. В Мадрид ще стартираме и кампанията на общия ни кандидат за председател на ЕК Франс Тимерманс. С този силен манифест, а и с нашия кандидат, вярвам, че влизаме в предизборната битка добре подготвени\", пише президентът на ПЕС.\"Ние, социалистите и демократите, сме политическата сила, която може да постигне радикална промяна на европейско ниво. Ние сме тези, които работят за променена Европа, за подобряването на условията на всички, а не само за привилегированите. Оставаме верни на ценностите, като морален пътеводител в бързо променящия се свят. Ние сме от една страна на барикадата с мечтата за свобода, мир и просперитет, със стремежите и правата на хората. Ние се обявяваме против националния егоизъм, разделенията и популизма. Против страха и лъжите. Ние сме за справедливост, солидарност и надежда\", заявява лидерът на европейската левица и посочва разделителните линии с десницата.Той отбелязва, че класическата десница е хвърлила тежестта на икономическото възстановяване върху обикновените граждани и предлага Европа на няколко скорости, което служи като извинение за неравенствата между държавите членки и в крайна сметка между хората.\"Всичко това е благоприятна почва за националисти и крайнодесни. Но те само посочват проблемите, без да предлагат решения. Концепцията за Европа на нациите е всъщност Европа на агресивните национализми и всички добре знаем накъде води този път\", посочва Станишев.Президентът на ПЕС пише до левите лидери, че в Мадрид ще бъде дадено началото \"на една тежка и вълнуваща кампания\". \"Залогът няма как да бъде по-голям. Вярвам, че ще изпълним успешно задачата да се преборим за социална Европа, такава, каквато всички искаме да бъде\", заявява Станишев. ", "date": "2019.02.21", "title": "Станишев към левите лидери: Ние ще дадем Нов социален договор на Европа"}
{"url": "http://www.cross.bg/suvetnitzi-obshtinski-obshtinskite-1597132.html", "text": "/КРОСС/ Политическа партия МИР (Морал, Инициативност, Родолюбие) е убедена, че корупцията е един от ключовите проблеми за България и е огромна пречка за развитието на страната. През декември 2018 г. народните представители от ГЕРБ и ДПС приеха промяна в Закона за противодействие на корупцията и за отнемане на незаконно придобитото имущество. С нея освободиха от необходимостта да информират за имотното си състояние всички общински съветници в държавата. С този ход репутацията на местната власт бе срината предварително. „Отвори се вратата на мръсните пари в местните избори, с помощта на закона\", заяви Симеон Славчев - председател на партия МИР. Тази стъпка опорочава предстоящия местен вот през октомври и обезсърчава избирателите да използват правото си на глас. ПП МИР смята, че отпадането на общинските съветници от лицата, които трябва да подават декларации е парламентарно безобразие, което слага чадър върху местната власт в страната в лицето на настоящото управление.Привилегията да крият имуществото си дава шанс на всички общински съветници да твърдят, че финансират кампанията си със собствени средства, както и да се оказват с наднормени доходи в края на мандата си. За да провери какво мислят по темата председателя на ПП МИР и общинския съветник в Столичният общински съвет Симеон Славчев проведе доброволна анкета сред колегите му общинските съветници. В анкетата се включиха общински съветници от Благоевград, Божурище, Ботевград, Бойчиновци, Вълчедръм, Девня, Гурково, Земен, Иваново, Костенец, Кубрат, Криводол, Лясковец, Мадан, Рила, Първомай, Плевен, Пловдив, Попово, Ракитово, Севлиево, Суворово, Трекляно. Резултатите показват, че около 30% от анкетираните нямат никаква информация за гласуваните поправки. „Сами си дайте сметка каква част от гласоподавателите имат представа за този „случаен\" пропуск на властта\", подчерта Симеон Славчев. Почти 50 на сто от изразилите становището си съветници не знаят или не смятат за справедливи предложените от ГЕРБ и ДПС промени. За сметка на това около 70% от анкетираните общински съветници във всички спомената общини са готови добросъвестно да подадат имуществени декларации и да оповестят доходите си. „Смятаме за въпиюща несправедливост и тотална липса на прозрачност изключването на общинските съветници в България от изискванията на Закона за противодействие на корупцията\", подчерта Симеон Славчев. „Убеден съм, че има много мои колеги общински съветници, които са честни. Убеден съм също така, че много от тях нямат нужда от политически чадър, за да вършат съвестно своята работа\", каза още председателя на ПП МИР.", "date": "2019.02.21", "title": "Властта реши да скрие имуществото на общинските съветници"}
{"url": "http://www.cross.bg/semeiistvo-dete-deteto-1597134.html", "text": "/КРОСС/ Съмнения за сексуално насилие над дете от приемно семейство в Ямбол. Въпреки подозренията и становището на съда, семейството е все още в списъка за приемна грижа, а сред директорите на социалните служби има напрежение.Бившата вече директорка на дирекция „Социално подпомагане\" в Ямбол Мария Славова твърди, че е уволнена, след като извела друго дете, настанено при въпросното семейство.В края на миналата година адвокат Дарена Миткова е защитник на 6-годишно дете по дело за разсиновяване в Добрич. Причините осиновителката да се откаже от детето за нея са шокиращи - по думите й имало утвърдена хомосексуалност. Съдебно-психиатричната експертиза е подписана от психолог и психиатър. Според тях следите водят до приемното семейство в Ямбол, където детето е живяло преди да бъде осиновено.\"Разбрах, че от мъжа в приемното семейство спрямо детето са извършвани действия със сексуален оттенък. Детето е жертва с вече деформирана психика\", обясни адвокат Миткова.В решението на добричкия съд е записано, че \"по време на настаняването на детето в приемно семейство приемният родител \"Чичо Гошо\" и детето са имали съвместни забавления със сексуален оттенък, което е довело до нарушаване на сексуалната му идентичност\".Експертизата и решението са изпратени до дирекция „Социално подпомагане\" в Ямбол за проверка на приемния родител. Два месеца по-късно, обаче, социалните не са извадили семейството от списъка с приемна грижа. Трябвало да има конкретни доказателства.Според социалните при семейството не живее друго дете. Екип на bTV отиде в дома им, но мъжът отказа да коментира.След като осиновителката се отказва от него, момченцето е настанено в социален дом в Добрич. Заради травмите от преживяното с детето ще работят психолози, а шансът да бъде осиновено отново е минимален.„Забележката по повод моята работа дойде, когато през месец декември постъпи сигнал за насилие от страна на приемен родител над дете, което е вече осиновено. Към този момент там имаше настанено второ дете. Сигнализирахме Районната прокуратура. На свикана от мен среща не присъства представител на Регионалната дирекция за социално подпомагане в Ямбол. Тяхното присъствие беше ключово, защото при тях се води регистърът за приемни родители и от тях зависи кое семейство ще бъде заличено от него\", обясни в „Тази сутрин\" Мария Славова.По думите й взетото от нея решение детето да бъде изведено от приемното семейство не е в противовес със закона.„Считам, че при такъв сигнал то незабавно трябва да бъде изведено и го направих. Фрапиращото е, че когато съобщих на приемното семейство, те ме попитаха - Милена Янъкова и кметът на общината знаят ли. В телефонен разговор с Милена Янъкова (бел.р. директор на Регионалната дирекция за социално подпомагане) тя също ме предупреди да внимавам, защото братът на жената от приемното семейство е „голям човек\", разказа още Славова.Тя допълни, че има съмнения в поведението и на второто дете, но в момента се води разследване и не може да бъде дадена повече информация. Според нея се упражнява слаб контрол върху приемната грижа у нас. ", "date": "2019.02.21", "title": "Съмнение за сексуално насилие над дете в приемно семейство скара социалните служби"}
{"url": "http://www.cross.bg/muzhut-hora-blok-1597115.html", "text": "/КРОСС/ Цял блок в столичния квартал „Гео Милев\" живее в страх заради непрестанен тормоз от опасен съсед. Мъжът обикаля сградата, крещи и заплашва, въоръжен с тесла, с която удря по вратите на апартаментите. За това сигнализира семейство от блок 26. Живущите там са принудени да се въоръжат с паник бутон и спрейове за защита.Семейството разказа още, че са загубили спокойствието и съня си и вече се страхуват за живота си и за живота на бъдещото си дете, тъй като жената е в напреднала бременност. Хората от блока предполагат, че мъжът има психични проблеми.Съседът, който ни притеснява, тази нощ отново буйстваше. Опитвал се е да разбие вратата ни неведнъж. Заплашвал ни е, че ще ни убие. Често казва, че го преследват и чува гласове. Пуснали сме две официални жалби. Викали сме полиция. За момента обаче няма развитие. От полицията ни казват, че се опитват да го освидетелстват, каза в сутрешния блок на Нова телевизия „Здравей, България\" потърпевшият Иван. Съпругата му Полина допълни, че мъжът, който ги притеснява, живее сам и от време на време идва човек, който се грижи за него. По думите им съседът не излиза навън.Наблюдаващ прокурор по случая най-вероятно няма. Жалба до прокуратурата вероятно не е стигнала. Съветвам хората веднага да отидат в районната прокуратура и да напишат жалба, за да може мъжът да бъде настанен в психиатрия, каза психиатърът д-р Веселин Герев. По думите му психичноболните хора обаче не могат да живеят вечно в лечебни заведения, а проблемът сосигуряването на спокойствието на околните е в комуникацията между прокуратурата, полицията и психиатричните служби. За да бъде настанен човек в заведение за хора с психични разстройства, той трябва да има пенсия, за да се дава тя на заведението. Много от близките на такива хора злоупотребяват, като им взимат парите, отпуснати от държавата, с идеята, че ще ги гледат, допълни д-р Веселин Герев. ", "date": "2019.02.21", "title": "Мъж размахва тесла и заплашва съседите си в столичен квартал"}
{"url": "http://www.cross.bg/godina-leva-zriteli-1597107.html", "text": "/КРОСС/ С 11,5% по-малко са зрителите, посетили кината у нас през миналата година, в сравнение с 2017 година, сочат обобщените данни от киносалоните.Според статистиката броят на зрителите се доближава до този през 2013 година, когато са били 4,76 млн. души, а миналата година в кината са влезли 4,9 млн. души. Приходите от продадените билети за миналата година са общо 46,07 млн. лв, като са с 10 процента по-малко от тези през 2017 година и се доближават по нивото им през 2015 година, когато са били 45,9 млн. лв.През 2018 година зрителите на български филми са намалели с 35 процента спрямо тези през 2017 година и са били 388 006 души. Приходите от билетите са намалели с почти един милион лева спрямо тези през 2017 година и през 2018 година са общо 3,065 млн. лева.Според обобщените данни за 30-те български филма, разпространявани миналата година, най-гледаният от тях - \"Привличане\", е видян от почти една трета от зрителите на българско кино - 112 934 зрители и е събрал също около една трета от общият приход - 869 030 лева. Следват го \"Революция Х\" с 54 575 зрители и 450 692 лева приходи, \"Нокаут или всичко, което тя написа\" с 41 836 зрители и 348 757 лева приходи, \"Дъвка за балончета\" с 39 195 зрители и 306 739 лева приходи и \"Посоки\" с 37 623 зрители и 314 272 лева приходи.Най-гледаният филм у нас за 2018 година е създаденият по комикси \"Отмъстителите: Война без край\" със 145 446 зрители и 1 649 463 лева приходи. Следва го анимацията \"Хотел Трансилвания 3: Чудовищна ваканция\" със 170 178 зрители и 1 500 424 лева приходи. Направеният по комикс - \"Венъм\", е трети по зрителски интерес за годината със 133 619 зрители и има 1 460 440 лева приходи. Четвърти и пети по ред са биографичният \"Бохемска рапсодия\", който за два месеца миналата година е гледан от 142 121 зрители и има 1 330 556 лева приходи, както и анимацията \"Гринч\", която за малко повече от месец миналата година е гледана от 127 604 зрители и има 1 235 339 лева приходи. ", "date": "2019.02.21", "title": "С 11,5% по-малко зрители в киносалоните през 2018 година "}
{"url": "http://www.cross.bg/ykraiina-rysiya-poroshenko-1597116.html", "text": "/КРОСС/ Украинският президент Петро Порошенко призова вчера генералния секретар на ООН Антониу Гутериш да предложи варианти за разполагане на сини каски в източната част на страната, на което Москва се противопоставя, съобщиха Франс прес и Асошиейтед прес.В изказване пред Общото събрание на ООН Порошенко обвини Русия, че води \"необявена война\" срещу страната му, но изтъкна, че правителството му е готово да обсъди международна мироопазваща операция, която да има \"ясната цел да прекрати руската агресия и да възстанови суверенитета на Украйна.\"Ние сме готови за конструктивна дискусия\" за подобна операция и \"генералният секретар би могъл да изпрати в Донбас мисия за техническа оценка за разработване на варианти\", посочи украинският президент, цитиран от Франс прес.Донбас, разположен в източна Украйна, е контролиран от проруските сепаратисти регион.\"Ние се нуждаем от мандат на Съвета за сигурност\" за разполагане на мироопазващи сили в източна Украйна, припомни говорителят на ООН Стефан Дюжарик на редовната си пресконференция.На практика, генералният секретар на ООН разполага с пълномощия да изпрати мисия за техническа оценка в Украйна, но е малко вероятно да го направи без съгласието на Русия, един от петте постоянни членове на Съвета за сигурност, казват дипломати в централата на ООН.\"Време е да поставим Русия на мястото й\", лишавайки я от правото й на вето в Съвета за сигурност, когато става въпрос за Украйна, заяви в изказването си Петро Порошенко. Той призова също за освобождаването от Русия на 24-имата моряци, задържани през ноември от руската армия близо до Крим, анексиран през 2014 г. от Москва.САЩ продължават да подкрепят Украйна и ще запазят антируските санкции докато не бъдат изпълнени Минските споразумения, а украинските власти не си върнат контрола върху Донбас и Крим, заяви на заседанието, посветено на Украйна, заместник-постоянният представител на САЩ в ООН Джонатан Коен, цитиран от ТАСС.Коментирайки изказването на Порошенко, постоянният представител на Русия в ООН Василий Небензя заяви, че украинският президент по този начин използва международната трибуна за своята предизборна кампания. По думите на Небензя, Западът прилага сега във Венецуела същите методи на \"външна намеса и геополитически инженеринг\", които успешно е приложил в Украйна. ", "date": "2019.02.21", "title": "Украйна призова ООН да изпрати сини каски в Донбас"}
{"url": "http://www.cross.bg/zarkov-spisutzi-krym-1597109.html", "text": "/КРОСС/ „Корнелия Нинова обеща на Асоциацията на европейските журналисти, че ще атакуваме Закона за личните данни в КС и този ангажимент ще бъде изпълнен. Започваме работа по конституционна жалба\". Това заяви зам.-председателят на ПГ на „БСП за България\" Крум Зарков в сутрешния блок на БНТ. Според него управляващите са изпразнили от съдържание институцията парламент. „Миналата седмица стана ясно, че в парламента има четири партии, които се чувстват добре в него, и една - БСП, която смята, че той не работи правилно. Не можем да си позволим повече да се правим, че не виждаме нерадостната роля, която е отредена на този парламент от това управление - да прави шум, докато някой друг решава нещо\", допълни той. Зарков обясни, че близо 26 часа в правна комисия и в пленарна зала депутатите от левицата са се опитвали да защитят предложенията си и да предпазят преференцията, като начин за гласуване. „Проблемът с избирателните списъци е сложен, не толкова, защото се гласува от името на починали хора, а защото системата на ГРАО не може да засича онези близо 2 млн. българи, които са избрали да живеят в чужбина, без да са заличат адресите си тук\", подчерта народният представител. Той обясни, че между данните на ГРАО и данните на НСИ има разлика от 1.5 млн. души. „По данните на ГРАО се правят избирателните списъци. Създава се резерв от имена в тези списъци, който може да бъде използван за манипулация. Предложихме създаване на публичен регистър на избирателите, който с времето да стане база на избирателните списъци, но който би позволил и последваща проверка онлайн, така че нашите сънародници от Мелбърн, например, да проверят дали някой не е гласувал от тяхно име в Търговище\", каза още Зарков. По повод машинното гласуване той подчерта, че БСП настоява за изпълнението на закона. „През 2014 година беше съставен график, който през 2019 трябваше да бъде изпълнен. 5 години нищо не е направено и сега ни казват - ще видим след още 2. Този парламент се прочу и с факта, че всяка седмица променя различни срокове или законодателства със задна дата. Всичко вече е „след малко\" и нищо не е сигурно\", каза Зарков. Крум Зарков уточни, че според закона, ЦИК е избрана за 5 години и те изтичат през март месец. „ЦИК се назначава по партийни квоти и хората там имат една единствена задача - да следят изпълнението на Изборния кодекс. Не разбирам този абсурден дебат - два месеца парламентът се занимава с това- да изпълни или не закона. Това трябваше да започне още през декември\", категоричен е той. „Когато не ходим на работа, не взимаме заплати. По правилник ще бъдем санкционирани\", допълни народният представител. Той подчерта, че българското общество е изправено пред много проблеми - колапс в здравеопазването, малкият и среден бизнес е натискан всекидневно от променящи се правила, парламентът сам се направи за посмешище. „За нас дневният ред е съвсем различен\", каза още той и заяви, че ПГ на „БСП за България\" няма да се върне в парламента. По повод интеграцията на Македония към евроатлантическите структури, Зарков посочи, че левицата е заявила подкрепа и е гласувала в комисия. „Въпросът беше консенсусен и нашето присъствие или отсъствие от зала няма значение\", каза още Зарков.  ", "date": "2019.02.21", "title": "Крум Зарков: Ще атакуваме Закона за личните данни в Конституционния съд"}
{"url": "http://www.cross.bg/durzhavi-hegemon-rysiya-1597111.html", "text": "/КРОСС/ „Руснаците ни готвят хибридна атака!\", \"Руснаците ще манипулират изборите в България и в цяла Европа !\", \"Руснаците са опитали да отровят Гебрев!\", \"Руските шпиони необезпокоявано кръстосват цяла България!\" Списъкът с подобни вопли може да бъде продължен до безкрайност. У нас русофобите не са много, но са изключително гласовити. Грантови анализатори, бивши служители на ДС, преквалифицирали се светкавично в евроатлантици, самовлюбени представители на \"автентичното дясно\" - всички те се препитават добре с постоянния вой срещу всичко руско. Така че русофобските изхвърляния са неразделна част от политическия пейзаж.Не може да не сте забелязали обаче, че през последните седмица-две има ясно изразено обостряне на този феномен. Антируските закани избиват в неконтролируем фалцет, а очите на антируските оратори се въртят все по-бясно. Как да си обясним тази активност? Едва ли причините за нея се крият в интимната психопатология на русофобите. По-вероятна изглежда хипотезата, че от кораба майка  са дали сигнал на своите мъпети да засилят активността. Да се раздадат максимално. И мъпетите се раздават. Длъжни са да изпълняват безпрекословно нарежданията. За това получават заплата. Казано по-витиевато - грантове.Въпросната активност очевадно съвпада с една височайша обиколка. Имам предвид тура, който американският държавен секретар Майк Помпео направи в няколко европейски държави - Унгария, Полша, Словакия, Белгия, Исландия.  Хората на ключови позиции в държавата хегемон не крият истинските си намерения. И защо да ги крият? Те са господарите на света. Ще става това, което те искат. Или поне така изглеждат нещата в техните очи. Майк Помпео също не скри каква е основната цел на пътуването му - да попречи на руските енергийни проекти. Съвсем директно държавният секретар, както и хора от екипа му, заявиха, че \"Северен поток-2\" е лошо нещо, а \"Турски поток\" - също толкова лошо. И съответно трябва да бъдат спрени.  Защо държавата хегемон се изнервя толкова силно, колчем стане дума за руските енергийни проекти? Две са основните причини. Първата е политическа, а втората - чисто финансова.  Всеки нов енергиен договор между Русия и европейските държави засилва връзките между двете страни. И наистина, какво по-естествено от едно стабилно и дълготрайно руско-европейско сътрудничество? При това не само в областта на енергетиката или изобщо на бизнеса. Русия е неразделна част не само от европейския континент, но и от европейската менталност, от европейския начин на мислене.Съвсем логично е руснаци, французи, италианци, германци, българи да имат сходни виждания за развитието на света, да искат да си сътрудничат,  не да се карат. Именно тази близост толкова силно не се харесва на държавата хегемон. Съединените щати много биха искали Русия и останалите европейски държави да бъдат в постоянен конфликт. Защото е по-лесно да си имаш работа с враждуващи държави, отколкото с такива, които си сътрудничат. Такива държави много по-лесно се манипулират. Такива държави много по-лесно биват управлявани. Точно това е целта на Вашингтон - Европа да е поле на люти спорове, а не на разбирателство. Така САЩ винаги ще доминират над Европа. Втората причина, поради която Съединените щати изпадат в ярост всеки път, когато е напът да бъде реализиран някой нов руско-европейски енергиен проект, е чисто финансова. Откъде накъде европейците ще купуват руския природен газ, вместо да купуват американския втечнен газ? Ама американският им излизал по-скъпо. Голяма работа! Много по-важна от икономическата изгода е евроатлантическата солидарност, тръбят от Вашингтон, а европейските им лакеи го повтарят. Има неправилен газ - руският. Има и правилен газ - американският. Европейците трябва да изберат правилния, т.е. американския. И точка. Трябва да бъдат накарани да забравят завинаги за руските проекти.В един момент наистина изглеждаше, че \"Северен поток-2\" виси на косъм. В крайна сметка обаче Германия устоя на американския натиск. Съюзявайки се с Франция, тя показа, че държавата хегемон невинаги постига това, което иска. Не бива да се съмняваме обаче, че след като се провали по отношение на \"Северен поток-2\", американската дипломация ще направи всичко възможно, за да вземе реванш, като спре \"Турски поток\". Представяте ли си как ще се почувстват американците, ако загубят и тази битка!? И тук изобщо нямам предвид имиджовите загуби, които никак не са малки. Европейските държави ще получават стабилни доставки от руски енергоносители, които при това ще заобикалят Украйна.  Киевските майданчици, тези любими американски хомункулуси, стават излишни! И се оказва, че милиардите долари, отпуснати за украинската \"демокрация\", или по-точно казано, за американския протекторат на границата с Русия, са изхарчени напразно! Направо шок и ужас! За да не се стигне до подобен американски кошмар, Вашингтон ще се опита да спре \"Турски поток\". С цената на всичко.За целта е жизненоважно да бъде активирана местната агентура.  Това е петата колона, която съществува благодарение на американските грантове. Тя включва политици, бизнесмени, както и, простете за израза, интелектуалци. Всички те трябва да зарежат  останалите си занимания и по 24 часа на ден да обясняват на сънародниците си какви ужасни хора са руснаците. На българската публика трябва да бъде втълпено, че руснаците са цинични манипулатори на избори и безжалостни отровители на честни бизнесмени. Българите трябва да бъдат докарани до състояние, в което ще виждат във всеки руснак всемогъщ хакер, борджиев отровител или злонамерен шпионин. Според авторите на настоящия сценарий, когато съзнанието на хората вече е достатъчно добре обработено с русофобски послания, много по-лесно ще бъде на управляващите да обявят, че се отказват от участие в \"Турски поток\". Кой би тръгнал да им противоречи? Кой би тръгнал да защитава съвместна работа с хибридчици, отровители и шпиони? Никой, разбира се, убедени са сценаристите.Ето защо няма нищо изненадващо в настоящото русофобско истерясване на  българския грантов коментариат. Задачата на групичката е да обслужи конкретния политико-финансов интерес на държавата хегемон, да направи така, че всяко сътрудничество с Русия, било то в енергийната или в която и да било друга сфера, да изглежда като престъпление срещу хуманността. Хубавото в случая е, че обикновените българи, тези, които не закусват молитвено, било то във Вашингтон, било то на \"Козяк\", са доста по-интелигентни от своя евроатлантически \"елит\". И колкото повече ги бомбардират с русофобски клишета, толкова по-малко вярват на чутото. Накрая ще се окаже, че в България, както и на други места, американците напразно са си похарчили парите.Автор Петър ВолгинИзточник ", "date": "2019.02.21", "title": "Защо беснеят русофобите?"}
{"url": "http://www.cross.bg/avtobys-danni-nyama-1597119.html", "text": "/КРОСС/ Автобус с 35 пътници излязъл извън пътя Пловдив - Марково и пропаднал в канавка, съобщи Дарик радио. Сигналът е получен около 08.00 часа в четвъртък.По първоначални данни инцидентът настъпил, след като микробус засякъл по-голямото возило. Няма пострадали хора. Шофьорът на автобуса е на 35 години. Няма данни да е употребявал на алкохол.Микробусът управлявал 36-годишен мъж с изтекло свидетелство за правоуправление. Резултатът от теста му с дрегер е отрицателен. Предстои да бъде проверен и за употреба на наркотици в сектор \"Пътна полиция\".Снимката е илюстративна", "date": "2019.02.21", "title": " Автобус с пътници излетя от пътя, засякъл го шофьор без книжка"}
{"url": "http://www.cross.bg/marinov-afganistan-ministur-1597118.html", "text": "/КРОСС/ Министър Маринов проведе двустранна среща с министъра на бежанците и миграцията на АфганистанВ разговора с  афганистанския министър Саид Хюсеин Алими Балхи , Младен Маринов потвърди  подкрепата на България за мира и стабилността в Афганистан и продължаващата българска помощ в тази връзка. Той представи накратко миграционната ситуация в страната ни, като подчерта, че афганистанските граждани са основна нация, подаваща молби за убежище. Българският вътрешен министър отбеляза доброто сътрудничество до момента с посолството на Афганистан  у нас за издаване на документи за доброволно завръщащи се лица и изрази очакване това сътрудничество да се активизира, така че афганистанските граждани, които са изчерпали всички възможности за престой, да могат да се завърнат в своята страна.Министър Маринов изрази готовността на България отново да организира през 2019 г. обучение за  полицейски служители от Афганистан. От своя страна афганистанският министър благодари за българската подкрепа. Той изтъкна, че  отдават сериозен приоритет на борбата с трафика на мигранти и в този смисъл потвърди готовност за съвместна работа по проекти за управление на миграцията.  Отбеляза важността на изпълнението на Съвместния път напред между Афганистан и ЕС и определи точка за контакт, която да подпомага сътрудничество с посолството в София при издаването на документи.България е готова за взаимодействие по всички въпроси от взаимен интерес за противодействие на престъпността, заяви министър Маринов. ", "date": "2019.02.21", "title": "Министър Маринов обсъди бежански въпроси с ресорния министър на Афганистан"}
{"url": "http://www.cross.bg/ychilishta-zatvoreni-snezhni-1597123.html", "text": "/КРОСС/ Снежни бури връхлетяха централните и източните американски щати. Хиляди полети са отменени или забавени, стотици училища са затворени.Най-силно беше засегнато вашингтонското национално летище Рейгън, където бяха анулирани над една трета от полетите.Заради бурята бяха затворени редица федерални институции в американската столица, както и училища във Филаделфия, Балтимор и Вашингтон.Националната метеорологична служба предупреди, че пътуването може да бъде силно затруднено, тъй като се очакват нови снеговалежи, поледици и леден дъжд. ", "date": "2019.02.21", "title": "Снежни бури отмениха полети и затвориха училища в САЩ"}
{"url": "http://www.cross.bg/telefon-nyakolko-kitaiiski-1597121.html", "text": "/КРОСС/ Пуснаха първият 5G телефон в масова продажба. Корейският гигант Samsung изпревари няколко китайски компании и вече продава модел, който поддържа новия, много по-бърз мобилен интернет.Засега от възможностите на новия телефон ще се възползват само хора, които имат достъп до няколко 5G мрежи по света. Компанията се надява новият модел да върне нивата на продажби, които спаднаха с над 5% в последното тримесечие под натиска на няколко китайски марки. ", "date": "2019.02.21", "title": "Пуснаха в продажба първия 5G телефон"}
{"url": "http://www.cross.bg/elektricheski-dvigatel-samoleti-1597097.html", "text": "/КРОСС/ Руският Фонд за напреднали изследвания (DRF) обяви, че планира да пусне първия самолет с електрически двигател през 2020- година, според официално съобщение на фонда за пресата. Фондът отбеляза, че първоначалният кръг от тестове на самолетния електродвигател с високотемпературни свръхпроводници вече е бил проведен от Централния институт за авиационни двигатели (CIAM).\"Планира се демонстраторът на хибриден електрически двигател, базиран на високотемпературна свръхпроводимост, да се тества в летяща лаборатория. Технологичните разработки могат да бъдат използвани за създаване на различни самолети, включително мулти-роторни\", се казва в изявлението на Фонд за напреднали изследвания.Очаква се в близко бъдеще новите електродвигатели да се използват широко както в електрически, така и в хибридни самолети на местни авиокомпании. ", "date": "2019.02.21", "title": "Русия ще пусне първия самолет с електрически двигател през 2020 година "}
{"url": "http://www.cross.bg/kamenni-stoynhendzh-izpolzvani-1597098.html", "text": "/КРОСС/ Британски археолози откриха оръдията на труда, използвани за изсичането на първите оригинални каменни блокове в мегалитния праисторически комплекс Стоунхендж. При разкопки в древна каменоломна в югозападен Уелс бяха извадени 15 каменни клинове, използвани за изваждане на естествено формирани каменни колони от твърдата долна скална основа.Открити са и подобия на каменни чукове, вероятно използвани за набиване на клиновете. В две от колоните са открити също знаци с формата на латинската буква V, които са били набелязани за изваждане, но това не е станало. Използваните оръдия на труда са от камъни, каквито не се намират в района на каменоломната. Учените са установили на базата на химически тестове, че първите блокове в Стоунхендж, така наречените „блустоунс\", които са различни от издигнатите по-късно и по-известни днес по-големи блокове, са дошли от каменоломни в Уелс.Откритието на инструментите вероятно отново ще разпали най-големия дебат за това как блоковете са били транспортирани в долината на Солсбъри. Вариантите са три: само по суша, по суша и по реки и по море, земя и реки. Загадка остава и въпросът защо строителите на Стоунхендж е трябвало да докарат блоковете от място на 280 километра, след като в близост също има добър каменен материал. ", "date": "2019.02.21", "title": "Британски археолози с ново разкритие за Стоунхендж"}
{"url": "http://www.cross.bg/pari-smetki-leva-1597105.html", "text": "/КРОСС/ 29-годишната служителка в банков клон в Нова Загора, обвинена, че е откраднала пари от сметки на клиенти, остава за постоянно в ареста. Биляна Манчева е обвинена в банкови злоупотреби в особено големи размери. Тя присвоила над 450 000 лева от баката и от клиенти, твърдят от държавното обвинение.Един от пострадалите, чиито сметки са почти източени, е Кольо Колев. Изчезналите пари от неговите две сметки са над 185 000 лева. Той вече е разпитан по случая. Разбрал за липсващите пари, след като от банката се обадили да направи проверка на сметките си. Откраднатите от влога му пари все още не са възстановени.„Банката носи отговорност за вредоносните действия на нейни служители и трябва да върне парите по сметките възможно най-бързо\". Така коментира случая преподавателят по банково право в УНСС проф. Валери Димитров в ефира на „Здравей, България\". Според него  забавянето при възстановяването на изчезнали пари нанася сериозен удар върху репутацията на финансовата институция. Проф. Димитров каза още, че измами от банкови служители могат да се извършват не само чрез прехвърляне на пари по сметки, а и в брой - чрез теглене от банкомат. ", "date": "2019.02.21", "title": "Банката, от която са откраднати 450 хиляди лева на клиент, трябва веднага да му възстанови парите"}
{"url": "http://www.cross.bg/montana-putya-programa-1597095.html", "text": "/КРОСС/ До края на 2020 г. ще приключи рехабилитацията на пътя през прохода „Петрохан\". Това съобщи заместник-министърът на регионалното развитие и благоустройството Николай Нанков при посещението си в Монтана днес, където взе участие в дискусията „Европа в нашия дом\".Път II-81 е сред приоритетите на Агенция „Пътна инфраструктура\" и в момента по Оперативна програма „Региони в растеж\" се рехабилитират 43 км на територията на област София, които се очаква да бъдат готови през тази пролет. Отделно по Програмата за трансгранично сътрудничество Интеррег VA „Румъния - България\" 2014-2020 г. В момента тече обществена поръчка за избор на изпълнител за рехабилитация на още 7,7 км от трасето - от км 86,3 до км 94. Индикативна стойност е 5,3 млн. лв. От програмата е осигурено финансиране и за друг участък от пътя - от км 94 до км 101. Подписването на договора за него предстои.С успешното завършване на тези обекти ще бъде обновен целият проход, тъй като отсечката на територията на област Монтана беше ремонтирана през 2015 г. по програма „Транзитни пътища V\".Възлагат се предпроектни и геоложки проучвания за изграждане на тунел под прохода „Петрохан\", който ще бъда предложен за финансиране чрез публично-частно партньорство. Реалният срок да се доведе проектът до край е осем години при много добра организация. За тунел се говори много отдавна, но за първи път е включен в управленска програма, отбеляза заместник-министър Нанков.Напредва и работата по проекта за пътя „Видин - Ботевград\", който е ключов за региона. Изготвени и приети са техническите проекти за участъците от Видин до Монтана, а за участъка Монтана - Враца е изготвен само идеен проект. Очаква се в началото на тази година да бъдат обявени обществените поръчки за отсечките по трасето между Видин и Ружинци. През 2018 г. бяха обявени обществените поръчки за избор на изпълнител на два подучастъка по трасето между Мездра и Ботевград. За участъка от Мездра до Ботевград вече са отворени шест оферти за строителството на Лот 2, а за Лот 1 в петък, 22 февруари, ще бъдат отворени офертите.Зам.-министър Нанков посочи, че инвестициите в региона по ОП „Региони в растеж\" 2014-2020 ще продължат. По програмата са сключени общо 17 договора на стойност 60 млн. лв. 14 от проектите са на общините Монтана, Лом, Берковица, Бойчиновции, Чипровци, Вълчедръм и Вършец и са за 37 млн. лв., с които ще бъдат обновени градовете. Три проекта за 24 млн. лв. са на Министерството на образованието и науката, Министерството на здравеопазването и на Агенция „Пътна инфраструктура\". Ще бъдат модернизирани 15 училища и детски градини с 6856 младежи. Два са обектите на социалната инфраструктура на стойност 1,2 млн. лв. По мерките за енергийна ефективност се извършва саниране на 4 обществени и 10 жилищни сгради. Ще бъдат благоустроени 48 хил. кв. м незастроени зелени и паркови площи в градската среда, като инвестицията е в размер на 9 млн. лв. ", "date": "2019.02.21", "title": "До края на 2020 г. ще приключи рехабилитацията на пътя през прохода „Петрохан“"}
{"url": "http://www.cross.bg/trump-mita-zayavi-1597096.html", "text": "/КРОСС/ Съединените щати ще наложат мита върху вноса на европейски автомобили и автомобилни части, ако не могат да постигнат търговско споразумение с Европейския съюз.Това заяви президентът Доналд Тръмп, който прие в Белия дом австрийския канцлер Себастиан Курц, предаде Ройтерс.\"Опитваме се да постигнем споразумение, но с тях е трудно да се постигне такова, ако не успеем, ще прибегнем към митата\", заяви Тръмп. Той посочи, че секретният доклад на американското търговско министерство от края на миналата седмица, за който се предполага, че препоръчва 25 процента митнически ставки, е само изследване и че то не е определящо за решението му. ", "date": "2019.02.21", "title": "Тръмп отново заплашва Европа с мита "}
{"url": "http://www.cross.bg/leva-zhilfond-kaftanski-1597104.html", "text": "/КРОСС/ Предложение за отпадане на борчове в размер на 1,6 млн. лева от общински наематели ще направят от „Жилфонд\" Пловдив. Директорът на предприятието Минко Кафтански ще  поиска от местния парламент да опрости дългове на  нередовните квартиранти, заради големите загуби в активите на обшинското предприятие. Общите дългове,които са натрупали преди всичко жителите на квартал Столипиново, са близо 3 млн. лева, а над половината сума са лихви за просрочени наеми.Минко Кафтански обясни, че част от борчовете са от хора, които не живеят вече в общински жилища -  починали хора, напуснали или изведени от там пловдивчани. Според директора на „Жилфонд\" тези пари са несъбираеми и те тежат на общинското предприятие.  По думите му, те правили всичко по силите си да съберат тези пари - служители постоянно обикаляли жилищата, предлагали споразумения за разсрочено плащане и пускали доброволни покани. Резултатите обаче били почти същите, а дълговете се трупали.Спорно е да се каже дали и опростяването на лихвите би стимулирало хората да си платят главниците, които са трупали през година, но все пак щяло да бъде някакъв стимул, според Кафтански.„Жилфонд\" управлява над 3300 апартамента, като половината от тях са в „Столипиново\", а има такива и в Шекер махала.  Наемите на общинските жилища са 1/3 от пазарните цени в Пловдив, а често за 3-стаен апартамент се плащат около стотина лева. Решението дали да се опростят парите трябва да бъде взето от Общинския съвет. ", "date": "2019.02.21", "title": "Община Пловдив опрощава 1,6 млн. лева на роми от Столипиново от наеми на общински жилища?"}
{"url": "http://www.cross.bg/bulgariya-minys-subota-1597106.html", "text": "/КРОСС/ Четвъртък е последният топъл ден за тази седмица. Слънчево ще е почти над цялата страна. Облачността ще се увеличава в хода на деня над Източна България. Вятърът пък ще бъде по-осезаем в Северозападна България. Температурите ще варират в интервала между 9 и 14 градуса. В планините ще е слънчево и ветровито, със скорост на вятъра по откритите места до 40-50 км/ч.Драстично захлаждане очакваме в следващите дни. То настъпва с преминаването на атлантически циклон от север на юг. Ще паднат дневните температури. Вятърът ще се усили с пориви до 70-80 км/ч в Източна България. Валежите ще започнат в петък. Ще завали дъжд, който с падането на градусите ще преминава в сняг. През нощта срещу събота и до обяд в първия ден от уикенда ще вали сняг. Снежната покривка в равнинните райони ще е между 5 и 10 см, а в планините - до 15-20 см. Още в ранния следобед в събота обаче валежите ще спират. Дневните температури ще паднат до минус 2 градуса в събота, а в неделя сутринта в Западна България термометрите ще показват стойности до минус 10 - минус 12 градуса.11 от станциите в страната отчитат замърсяване в ниските атмосферни слоеве в четвъртък сутрин. В Русе, Горна Оряховица и Пловдив стойностите са най-значителни, но само в Русе превишаването на допустимите нива е почти 3 пъти над нормите. Динамичното време в следващите дни ще изчисти атмосферата от замърсители. ", "date": "2019.02.21", "title": " Последен топъл ден за седмицата"}
{"url": "http://www.cross.bg/byala-ryse-putna-1597102.html", "text": "/КРОСС/ Временно е ограничено движението по пътя Русе - Бяла заради произшествие с изгорял тежкотоварен автомобил.Обходният маршрут е Бяла - Борово, уточняват от Агенция \"Пътна инфраструктура\".Те напомнят на шофьорите да се движат с повишено внимание и съобразена скорост, спазвайки указанията на \"Пътна полиция\". ", "date": "2019.02.21", "title": "Тир горя на пътя Русе – Бяла"}
{"url": "http://www.cross.bg/intelektyalna-kirov-lyubo-1597087.html", "text": "/КРОСС/ Момчетата от най-обичаната банда в съвременния бг рок – JEREMY?, и поп идолът Любо Киров ще бъдат посланици на образoвателния проект „В час по интелектуална собственост“.  В началния си етап кампанията на Българска асоциация на музикалните продуценти (БАМП) ще обхване училищата по изкуствата към Министерство на културата в София. Първата си среща с бъдещите творци на България Jeremy? ще направят Музикалното училище на 5 март, ана 26 март Любо Киров ще сподели защо е важно да сме в час с правата си  пред възпитаниците на Училището по изящни изкуства.  В същността си Часът по интелектуална собственост ще бъде комбинация от забавно информационно видео и образователна дискусия с любими артисти. Модератор на срещите ще бъде Станислава Армутлиева, която освен успешен музикален продуцент е и председател на Управителния съвет на БАМП.В разговора с учениците  Любо Киров, фронтменът на JEREMY? Ерсин Мустафов и китаристът на бандата Ташо Колев ще споделят както лични истории около създаването на най-големите си хитове, така и позицията си за защитата на авторското и сродните му права.Основната цел на „В час по интелектуална собственост“ е да събуди любопитство към  нова култура на потребление на творчески продукти сред младите хора.  Защо е важно да гледаме на изкуството като на достойна професия, а не като на хоби? Колко време и средства се инвестират в една идея, за да може тя да се развие до песен със самостоятелен живот в медиите? Кое е по-скъпо - билет за кино, или достъп до цялата музика на света с платен месечен абонамент за Spotify? Това са само част от въпросите, чиито отговори ще дадат участниците в кампанията. „Българите растат със схващането, че правото на твореца да се разпорежда със своето произведение и да печели от него е каприз. И това отношение е на всяко едно ниво - в семейството, в училището, в бизнеса, в държавните органи, в политиката.“, споделя изпълнителния директор на БАМП Ина Килева. „Вярваме, че промяната в ценностната система на обществотое процес, който минава през образованието. Решихме да дадем своя малък принос в този процес като работим с  училищата по изкуствата. Благодарим за безрезервната  подкрепа  на Министерство на културатаи на ПРОФОН, дружеството партньор в проекта.“, добавя Килева.   Във вторият си етап кампанията „В час по интелектуална собственост“  ще обхване още три училища по изкуствата на територията на София и музикалните училища в страната, а дългосрочната визия на БАМП е комуникация с МОН и развитие на проекта към  учениците от цялата образователна система.", "date": "2019.02.21", "title": "Любо Киров и JEREMY? влизат „В час по интелектуална собственост“"}
{"url": "http://www.cross.bg/chasa-provede-zala-1597083.html", "text": "/КРОСС/ От 09.00 часа ще започне редовното заседание на Народното събрание.От 09.00 часа министърът на образованието и науката Красимир Вълчев ще участва в конференция за дигиталното образование - „Образование 4.0“, която ще се проведе в зала 6 на НДК.От 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група.  От 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 чл.).От 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.От 10.00 часа в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно: Заявление с вх. № E-ЗЛР-И-63 от 18.12.2018 г. от „Топлофикация София“ ЕАД за изменение/допълнение на лицензия за „производство на електрическа и топлинна енергия“. От 10.00 часа в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно заявление с вх. № Е-ЗЛР-ПД-48 от 01.11.2018 г. на „ЕНЕРГО-ПРО България“ ЕАД за продължаване срока на лицензия № Л-309-15 от 02.11.2009 г., издадена за дейността „търговия с електрическа енергия“. От 10.00 часа в сградата на КЕВР на бул. „Княз Дондуков“ № 8-10, ет. 4 ще се проведе открито заседание за обсъждане на доклад относно заявление с вх. № Е-ЗЛР-ПД-51 от 16.11.2018 г. на „ЧЕЗ“ а.с., за продължаване срока на лицензия № Л-311-15 от 23.11.2009 г., издадена за дейността „търговия с електрическа енергия“. От 10.00 часа 7-и състав на Специализирания наказателен съд ще заседава по делото срещу Кирил Т., Милен В. и др., на които са повдигнати обвинения за организиране и ръководене на престъпна група.От 10.00 часа 13-и състав на Специализирания наказателен съд ще заседава по делото срещу Пламен И. Явор А. и др., на които са повдигнати обвинения за организиране и ръководене на престъпна група.От 10.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на престъпна група.От 10.00 часа 12-и състав на Специализирания наказателен съд ще заседава по делото срещу Михаил С., на когото са повдигнати обвинения за организиране и ръководене на престъпна група. От 10.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. От 13.00 часа в Гранд хотел София, зала София, ет. 2., Централната избирателна комисия и Световната асоциацията на органите за управление на избори A-WEB организират брифинг.От 13.00 часа в Съюза на българските журналисти ще бъде проведена пресконференция по повод Международния ден на майчиния език, по време на която ще бъде предложено искане да се приеме Закон за българския език и ще бъде учреден Обществен Съвет „Дядо и внуче“ за здравно-духовната, историческа и религиозна култура на подрастващите.От 13.30 часа 15-и състав на Софийски градски съд ще заседава по делото срещу Роман Логвиненко, който е обвинен, че е организирал нападението над Алексей Петров.От 13.30 часа 18-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на престъпна група.От 13.30 часа 10-и състав на Специализирания наказателен съд ще заседава по делото срещу Георги К., Илко П. и др. на които са повдигнати обвинения за организиране и ръководене на престъпна група. От 14.30 часа зала 356 в сградата на парламента на пл. \"Княз Александър I\" №1, ще се проведе заседание на Комисия по регионална политика, благоустройство и местно самоуправление.  От 15.00 часа в хотел „Интерконтинентал“ ще се проведе семинар на тема „Капиталовият пазар като източник на бизнес растеж за малки и средни компании“.От 15.00 часа в Института за следдипломна квалификация ще се състои информационно събитие, организирано по проект AuToMa: „Автоматизация, трансфер на технологии и управленски практики за растеж на МСП, по-висока заетост и стимулиране на предприемачеството”.От 17.00 часа в Мраморното фоайе на Столична библиотека ще бъде представена книгата „Гоце Делчев през погледа на Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Eфрем Каранфилов, Тончо Жечев“. Изданието е сборник от изследвания за живота и делото на Гоце Делчев и биографични факти за него, писани през миналия век. Сборникът ще бъде представен от проф. Андрей Пантев с участието на съставителите Любен Генов – дългогодишен журналист и главен редактор на „Поглед”, „Труд”, и „Отечествен фронт” и Владислав Симеонов – журналист и издател.От 18.00 часа в Национална галерия – Двореца ще бъде открита изложбата „Александър Петров (1916-1983)“, представя 190 живописни произведения, рисунки, литографии и ескизи на художника.От 18.00 часа в галерия „Алма Матер” ще бъде открита изложбата на Есра Ерсен Swimming Pool и ще се състои среща с художничката.От 18.00 часа в зала 2 на Софийския университет ще се проведе творческа вечер на Йонка Найденова и Иво Панов – преводачи и литературоведи, с представяне на новите им книги.От 18.30 часа в зала „Средец“ на хотел „Балкан“ ще бъдат отбелязани 25 години от началото на дейността на Фондация „Конрад Аденауер” в България.От 18.30 часа в Литературния клуб на Столичната библиотека ще се състои среща с Йордан Ефтимов - поет на месеца за февруари в библиотеката.От 19.00 часа в OBORISHTE 5 Gallery and Hall ще бъде открита изложбата The World $ Yours на Хубен Черкелов – Houben R.T.От 19.30 часа в клуб „Карусел“ актьорът Владимир Карамазов ще участва в нова образователна платформа „Игра на чатботове“.От 17.00 часа в централата на ГЕРБ на ул. „Конт Андрованти” 5 общинският съветник от ГЕРБ Лиляна Драгоева организира приемна за граждани.От 10.00 часа в Зала „22-ри септември“ ще се състои събитие в рамките на проект „Занаяти и социална икономика: движеща сила за растеж чрез социално включване в трансграничния регион” с акроним „SocialCrafts“, финансиран по програма INTERREG V-A ГЪРЦИЯ - БЪЛГАРИЯ 2014 - 2020.От 12.00 часа пред Община Благоевград ще се проведе благотворителна изложба базар под надслов „Да върнем вярата и духа в село Скребатно“.От 14.00 часа в офиса на ПП ГЕРБ на ул. „Георги Бенковски” №1 общинският съветник Бонка Банкова ще приема граждани.От 18.00 часа в Арт салона на Радио Варна ще се проведе за осма поредна година благотворителната инициатива Дарителски кръг „За Варна“.От 10.00 часа в Пресклуб на БТА - Велико Търново ще се проведе пресконференция на Фондация „Да играем”. Ще бъдат представени гостите и програмата в третото издание на Фестивала на настолните игри във Велико Търново.От 17.30 часа в Регионална библиотека „Петко Р. Славейков“ ще се проведе представяне на новата книга на Николай Иванов „Проучванията на евреите за бесилката и гроба на Левски.От 19.00 часа в Клуб 7 ще бъде представена книгата „Омагьосаният кръг“ с автор Иван Иванов.От 19.00 часа в ДКС „Васил Левски“ ще започне концерт на Видинската симфониета и Формация „София“.От 13.00 часа пред залата на Общински съвет Видин ще се състои среща на председателя на Парламентарната група на коалиция „БСП за България“ и председател на НС на БСП Корнелия Нинова и кметове представители на Сдружението на кметовете на кметства.От 18.00 часа в Музея на хумора и сатирата ще бъде представена първата самостоятелна музейна изложба на Кирил Станоев със заглавие „Събота сутрин, -2 °С, усещат се като -7 °С.От 14.00 часа в Младежкия дом ще се проведе интерактивно обучение за младежи на тема „Безопасен интернет“От 18.00 часа в Концертна зала „Добрич“ ще се проведе благотворителен концерт за набиране на средства за бъбречна трансплантация в чужбина на Христо Атанасов Кунчев.От 15.00 часа в кабинета на председателя на Общински съвет – Кюстендил ще се състои пресконференция по повод предстоящо заседание на местния парламент.От 11.00 часа в залата на Общински съвет Ловеч ще се проведе начална пресконференция по проект за сградата на РУ „Полиция“ - Ловеч.От 17.00 часа в кино „Космос“ режисьорът Степан Поляков и композиторът Митко Щерев ще имат среща с ловешките зрители по повод премиерата на петсерийния филм DEUS NOBISCUM / „СЪ НАМИ БОГЪ“.От 12.30 часа в Пресклуб- Пазарджик Сдружение \"Съюз за независимо творческо общуване\" представя Кампания за повишаване на имиджа на продуктите от аквакултури.От 13.30 часа в зала ,,Катя Попова\" ще се състои състезание-игра по пътна безопасност „Стани безопасен на пътя с Aй енд Джи Брокерс“ с участието на ученици от шести и седми клас.От 18.30 часа в кафе ,,Бордо\" ще състои представяне на книгата ,,Има ли места в Рая\" на писателката от сирийски произход Даян Шаер.От 18.30 часа в зала ,,Катя Попова\" ще се състои концертът ,,Мечтите се сбъдват\" на учениците от класа по поп и джаз пеене от Национално училище по изкуствата ,,Панайот Пипков\" с ръководител Доротея ЛюцкановаОт 19.00 часа в Големия салон на Драматично-куклен театър ,,Иван Радоев\" гостува Драматичен театър- Ловеч с постановката ,,Божан, Петър и Павел\"- по ,,Гераците\" от Елин Пелин.В 09.00 часа в зала 5 на Окръжния съд ще се проведе заседание по делото срещу Никола К., обвинен в умишлено убийство.В 09.30 часа в зала 10 на Окръжния съд ще се проведе заседание по делото срещу Николай Н. и Бренченс Й., обвинение в придобиване и разпространение на високорисково наркотично вещество – кокаин.От 11.30 часа в Аграрния университет ще отвори врати Демонстрационен център 16+1 за електронна търговия със селскостопански и други продукти. Той е първият по рода – за насърчаване на млади предприемачи, иницииран от Центъра за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ).От 18.00 часа в Малката Базилика на бул. „Княгиня Мария Луиза“ ще се проведе събитие, посветено на Международния ден на майчиния език. В 14.00 часа в комплекс „Старосел“ предприемачи ГЕРБ ще проведат регионален форум „Земеделие и икономика. Тенденции и предизвикателства“. На събитието ще присъстват министърът на земеделието, храните и горите Румен Порожанов и зам.-министърът на икономиката Александър Манолев.От 10.30 часа за 20-и път в ОУ „Отец Паисий“ Силистра ще бъде проведена церемония на 100-ия ден от началото на първата учебна година в найновите випуски на най-старото училище в областта.От 11.00 часа в Художествена галерия „Димитър Добрович“, „Узунова къща“, ще бъде представен каталогът „Живопис - избрано“.От 10.30 часа в Държавен куклен театър Стара Загора ще се състои предпремиерата и пресконференция с екипа на спектакъла „Меко казано” от Валери Петров.От 17.00 часа в Пресклуб на БТА - Стара Загора ще се състои пресконференция на проф. Живко Желев.От 17.30 часа в Регионалния исторически музей ще бъде представена изложба с мартеници на Таня Иванова и приятели, озаглевена „Мартенски вълнениЯ”.От 14.00 часа часа Предприемачи ГЕРБ ще проведат регионален форум „Земеделие и икономика. Тенденции и предизвикателства“ в комплекс Старосел. На събитието ще присъстват министърът на земеделието, храните и горите Румен Порожанов, който ще даде яснота по темата за общата селскостопанска политика след 2020 година и зам.-министърът на икономиката Александър Манолев, който ще говори за новостите и тенденциите в икономиката.От 17.30 часа в реновирания киносалон на Средно училище „Пейо К. Яворов“ десетокласници ще направят възстановка на наказателен съдебен процес по действителен случай.От 10.00 часа в зала 2 на Областна администрация ще се проведе заседание на Областната епизоотична комисия. От 10.00 и от 11.00 часа в Административен съд ще се проведе заседание във връзка с оспорени решения от община Шумен за налагане на финансови корекции.  От 10.00 часа в зала 203 на общината ще се проведе заседание на Постоянната комисия „Култура, културно-историческо наследство, туризъм, интеграционна политика и вероизповедания”.От 14.00 часа в зала в зала 203 на общината ще се проведе заседание на Постоянната комисия „Просвета, образование и наука”.От 16.00 часа в зала в зала 203 на общината ще се проведе заседание на Постоянната комисия „Бюджет и финанси”.  ", "date": "2019.02.21", "title": "Предстоящи събитие в страната за 21 февруари "}
{"url": "http://www.cross.bg/godina-pregrudkata-pastor-1597085.html", "text": "/КРОСС/ Днес отбелязваме Международния ден на прегръдката.Той се е зародил в САЩ през 1986 година и за негов инициатор се смята пастор Кевин Заборни. В САЩ денят е известен като Национален ден на прегръщането. Той е признат официално от американското Бюро за патентите и за търговските марки. Датата 21 януари не е случайна, а е избрана от пастор Заборни, защото се пада между коледните и новогодишните празници и Свети Валентин, отбелязван на 14 февруари. Смята се, че около 21 януари хората се чувстват изчерпани след коледните празници и все още не са се заредили с необходимата енергия за Празника на влюбените. Според пастор Заборни на днешния ден хората имат нужда от прегръдка от техен близък или дори от непознат човек.Денят на прегръдката се отбелязва и в други страни като Германия, Великобритания, Китай.Учени припомнят, че прегръдките имат положително влияние върху човешкото здраве. Прегръдките, както и всеки физически контакт между хората са от съществено значение за здравословното, социалното, психическото и физическото развитие на човека. Те помагат и за укрепването на имунната система и намаляват нивата на хормона на стреса кортизол при жените, както и рисковете от сърдечносъдови болести.Специалисти са доказали, че двойките, които се прегръщат дори само за 20 секунди, имат по-високи нива на окситоцин, хормона на любовта и на насладата от секса.Според американското Психосоматично дружество прегръдка или 10-минутно държане за ръце намалява стреса и неговото неблагоприятно въздействие върху организма. Хората, които не се докосват достатъчно често, страдат от по-високо кръвно налягане и от аритмия, твърдят още специалистите от дружеството.Някои експерти смятат, че най-благоприятно въздействие имат прегръдките на сексуалния партньор, а не тези на обикновените приятели.През 2004 година в САЩ е подета и още една инициатива, свързана с прегръдките. Това е Кампанията за свободни прегръдки. Участващите в нея хора могат да прегръщат непознати по улицата. Тази кампания за разлика от Деня на прегръдката може да се провежда по което и да е време от годината.Денят на прегръдката си има свой сайт на адрес www.nationalhuggingday.com, създаден от пастор Заборни през 2004 година. В него всяка година се обявяват хората, спечелили признанието за най-прегръщаните се хора на годината. Предлагането на номинации в сайта е без ограничения. През 2006 година признанието беше присъдено на актрисата Рийз Уидърспун, а през 2009 година - на президента на САЩ Барак Обама. През 2011 година призът отиде при 33-те чилийски миньори, извадени живи след два месеца, прекарани в затрупаната им мина.", "date": "2019.02.21", "title": "21 януари – Международен ден на прегръдката"}
{"url": "http://www.cross.bg/rozhdenitzi-na-fevryari-1597092.html", "text": "/КРОСС/  Полк. Веселин Стоев, ръководител на Военноапелативна прокуратура Дончо Папазов, мореплавател, депутат в 36-ото НС Проф. Емилия Друмева, секретар по правните въпроси на президента РадевИвайло Иванов, управител на НОИКиро Киров, бизнесмен Маргарита Петкова, поетесаМила Георгиева, цигуларкаНери Терзиева, журналистДоц. д-р Пламен Орешарски, министър-председател на България до 2014 г. Румен Иванов, ексдепутат от ГЕРБ в 43-ото НС  ", "date": "2019.02.21", "title": "Рожденици на 21 февруари"}
{"url": "http://www.cross.bg/voda-hranene-hranata-1597086.html", "text": "/КРОСС/ Евгения Петерсон, известна в целия свят като Индра Деви, е една от първите жени, практикуващи йога, която освен това популяризира йогата в много страни по света.Евгения Лабунска-Петерсон е родена през 1899 година в Рига, в семейство на банков служител от шведски произход и известна руска оперетна актриса.Тя няколко пъти е променяла живота си из основи. Говорела е 12 езика и определяла като своя родина три страни – Русия, където се е родила; Индия, където се е „преродила“; и дружелюбната за нея Аржентина, където прекарва последните 17 години от живота си.Индра Деви е обиколила половината свят, познавала се е с много холивудски звезди, индийски философи, както и партийни величия. Сред нейните ученици са Мерлин Монро, Грета Гарбо, Рита Хейуърт и други известни актьори от 40-те години на миналия век.Умира през 2002 година в Буенос Айрес, доживявайки до 103 години.„Аз съм вегетарианка от много години, ям един път на ден, понякога – два пъти. След ставане от сън изпивам 200 мл вода с лимон, която съм приготвила от вечерта.Закуската ми е чашка соево мляко или кафе от зърнени култури. Малко бадеми и стафиди. Грейпфрут или портокал, който ям заедно с бялата ципа, а понякога и с кората.Пия много вода, ям пресни сезонни плодове и пия зеленчукови сокове. Преди сън също изпивам чаша вода.Понякога обядвам и обядът ми се състои от една от следните храни: зеленчукова супа или зелена салата; един сварен или суров зеленчук; порция кафяв ориз; печен небелен картоф с малко растителна мазнина или соев сос.Понякога за обяд хапвам домат със сирене, яйце или йогурт с мед и покълнала пшеница.“Всички знаем, че заедно с въздуха и водата храната е необходима за поддържане на здраво, младо и силно тяло. Нима не е парадоксално, че Америка, най-богата страна в света, най-много страда от неправилно хранене, „гладувайки“ на фона на изобилието... Защото, въпреки че хората масово преяждат, в организма попада само храната, която може да бъде разложена на съставните си части и усвоена. Ако не отговаря на тези условия, храната се превръща в отрова.Храната на съвременния човек е твърде безжизнена и изкуствена. И затова и здравословното състояние на хората става все по-окаяно.Често чуваме за наши приятели и близки, заболели от диабет, астма, артрит, рак. Или за хора в разцвета на силите си, попаднали в клиники за душевноболни или внезапно починали от инфаркт. При това тези хора са смятали, че напълно здрави. Ние не се замисляме за всичко, което се случва с нас, но то не е случайно, а неизбежен резултат от отравянето на организма с всички тези токсини, натрупани в резултат от неправилното хранене и начина на живот.Плашим се от тези факти. Но какво предприемаме?Последствията от неправилното хранене не се проявяват веднага като болестно състояние. Може би затова ние рядко правим връзка между прогресиращите заболявания и храната, която консумираме.Колко от знаещите и образовани хора разбират, че болести като простуда, астма, артрит, полиомелит, сърдечно-съдови заболявания и психически разстройства всъщност са причинени от отравянето на организма с тези токсини? Много малко от тях.В моя дом никога няма да видите нищо консервирано, пакетирано, рафинирано или обработено.Използвам пълнозърнесто брашно и кафяв (необработен) ориз; вместо захар – мед; какао и шоколад също отсъстват от кухненските ми рафтове. А и лично аз съм равнодушна към десертите.Обикновено пия напитки от цикория със сурово козе мляко или соево мляко, чай от различни билки, пресни зеленчуци и сокове и много вода с лимон. Лимонът използвам и вместо оцет. Ям всички сезонни зеленчуци, подправени с пресни или изсушени билки, лук и чесън.Виждала съм невероятни трансформации и оздравяване у хора, които са започнали  и са променили хранителния си режим. В това число съм и аз.Всеки човек само може да спечели от разумното и балансирано хранене, защото неправилното хранене бавно, но сигурно съсипва здравето.Затова, , които съм спазвала в моето ежедневие.1. Никога не пийте вода с лед, особено след хранене, защото това нарушава естествения процес на циркулация на стомашния сок и пречи на храносмилането. Този навик да се пие вода с лед е американският национален грях пред доброто храносмилане.2. Сутрин на гладно изпивайте чаша чиста вода със стайна температура, като може да добавите малко лимон. Гореща вода или билков чай с лимон и мед освежава чудесно в горещите дни.3. Изпивайте от 5 до 8 чаши вода на ден. През деня ние отделяме около 2,5 литра течност. Дефицитът на вода в организма е причина за много стомашни проблеми, за запек, непроходимост на червата, а също и за дисфункция на черния дроб и бъбреците.4. Не пийте вода по време на ядене, а половин час преди или 2-3 часа след това. Пийте водата на малки глътки, не наведнъж.5. При кипенето на водата се губят някои полезни елементи, затова, за да „съживите“ водата, прелейте я няколко пъти от един съд в друг. Така ще има по-ободряващ и стимулиращ ефект, който иначе отсъства от „безжизнената“ вода.6. Да хапнете плод е по-полезно отколкото да го изпиете като сок.7. Приготвяйте си пресен сок от моркови, репички, цвекло и в него добавяйте малко и от зелените листа на зеленчуците.8. Не ви препоръчвам да употребявате алкохол, чай, кафе, какао и шоколад, защото кофеинът и теоброминът са силно възбуждащи стимулатори.9. Млякото е храна, а не течност. Трябва да се приема на малки глътки, защото в противен случай може да доведе до разстройство на стомаха.10. Не забравяйте: тялото се храни не с това, което приемаме, а само с това, което може да усвои.11. Избирайте прецизно храната, която ви „приляга“ най-добре – така както избирате дреха, която да ви подхожда. Експериментирайте с различни храни и комбинации, докато установите кои храни са най-добри за вашия организъм.12. Избягвайте „мъртвата“ храна – консерви, обработен ориз, бяло брашно, рафинирана захар. Не се увличайте по бонбони и сладкиши, а също ограничавайте и оцета.13. Дъвчете много добре храната, богата на нишесте. Нишестето се превръща в глюкоза под въздействие на слюнката и ако не е добре напоено с нея, то остава в този вид в стомаха и се разлага в продължение на няколко часа.14. Препеченият или по-стар хляб е по-полезен. Но не приемайте течности заедно с хляба. Нека зъбите да си свършат работата.15. Не приемайте повече от една порция с нишестена храна наведнъж. Например ако ядете ориз, откажете се от хляба, картофите и макароните в същото хранене.16. Ако имате проблем с перисталтиката на червата, направете си такова меню, че да не консумиране нишесте и протеини заедно, особено с продукти, съдържащи сяра – като грах, зеле, яйца, ряпа и др.17. Не изхвърляйте водата, в която варите зеленчуци. Пийте я или я използвайте за приготвяне на супа. Картофената вода например е много полезна.18. Не изхвърляйте зелените части на морковите, цвеклото, репичките и пащърнака. Завържете ги и ги сложете в супата докато ври, а после ги изхвърлете.19. Варете зеленчуците в малко количество вода и на бавен огън, а още по-добре – на пара.20. Избягвайте пържената и мазна храна, защото тя се усвоява по-бавно. Първи напускат стомаха въглехидратите, след това – протеините и най-накрая – мазнините.21. Всички животински мазнини повишават нивото на холестерин в кръвта. Най-много холестерин се съдържа в мозъка, яйчения жълтък и черния дроб, а най-малко – в млякото, изварата и рибата.22. Всяка храна, богата на животински мазнини, е опасна. Високият процент мазнини и ниският процент протеини в храната възпрепятстват действието на ферментите.23. Не забравяйте, че е важно не само количеството калории в мазнините, но и техният състав. Например в бекона няма нищо друго, освен калории – нито витамини, нито минерали.24. Когато няколко пъти подгряваме храна, в която има мазнини (включително растителни), с всяко следващо притопляне я правим по-вредна. Ефектът е подобен на повторното използване на мазнина, в която е пържено.25. Най-важното правило обаче е вашето отношение към храната на трапезата. Процесът на хранене и засищане трябва да е бавен, да носи удоволствие и да е в приятна обстановка и приятелска компания.26. Храна, която се поглъща в състояние на стрес, раздразнение или лошо настроение, предизвиква токсични промени в организма. Затова, когато сте в такова състояние, по-добре изобщо не сядайте на масата, а почакайте, докато настроението ви се нормализира.27. Избягвайте неприятните разговори, докато се храните. Красиво сервираната маса прави процеса още по-приятен, така, както усмивката, веселият разговор или красивите цветя. Благославяйте храната и тя ще ви донесе радост. Никога не съобщавайте неприятни новини преди или по време на хранене. Това ще навреди не само на храносмилането, но и на организма като цяло.", "date": "2019.02.21", "title": "Златните правила за хранене на Индра Деви"}
{"url": "http://www.cross.bg/raiiuner-marsiliya-poleti-1597089.html", "text": "/КРОСС/ Най-големият в Европа нискобюджетен превозвач \"Райънер\" обяви, че от идната зима ще пусне редовни полети по линия София - Марсилия.Полетите ще се изпълняват от октомври и са част от следващото зимно разписание на превозвача, което се очаква да бъде оповестено в детайли скоро.В момента все още не може все още да се направи резервация по трасето, макар че от компанията обявяват по-ниски цени, с които да отбележат пускането на новата дестинация. Посочва се, че полетите ще бъдат два пъти седмично.", "date": "2019.02.21", "title": "\"Райънер\" пуска полети София - Марсилия"}
{"url": "http://www.cross.bg/mira-holtom-simvola-1597084.html", "text": "/КРОСС/ Джералд Холтом създава символа на мира по поръчка на „Движение за ядрено обезоръжаване“. Той е използван в протестите срещу Института по атомни оръжия (AWE).Британският дизайнер почерпва вдъхновение от семафорната азбука. Той съставя кръста от символите за \"N\" (nuclear, ядрено) и \"D\" (disarmament, разоръжаване) и ги поставя в кръг, което символизира глобалното съглашение. Този символ привлича общественото внимание след първия протестен марш  на 4 април 1958 година от Лондон към центъра на ядрените изследвания в Беркшир.Не след дълго кръстът на Холтом се превръща в един от най-разпространените знаци на 60-те години, символизиращ както мира, така и анархията.", "date": "2019.02.21", "title": "21 февруари 1958 г. - Създават символа на мира"}
{"url": "http://www.cross.bg/levski-purvata-vitosha-1597090.html", "text": "/КРОСС/ \"Левски\" постигна първата си победа за 2019 г. Сините се наложиха с 2:0 срещу \"Витоша\" (Бистрица), благодарение на головете на Паулиньо и Станислав Костов.Притесненията за отбора дойдоха в последните секунди, когато Валери Божинов напусна терена с болки в крака.За \"Левски\" това беше първа победа под ръководството на Георги Дерменджиев. Успехът идва в момент на преход за клуба и е първият триумф за състава от 8 декември насам.Сините събраха 45 точки и са на осем точки от водача \"Лудогорец\" и на три от ЦСКА. В неделя отборът се изправя срещу червените в дербито на кръга.Срещу \"Витоша\" отборът успя да се възползва от грешките на съперника си. В средата на първата част Давиде Мариани отне топката и подаде добре към Паулиньо, който вкара. Малко преди почивката бразилецът подаде добре към Костов и голмайсторът на \"Левски\" излъга съперниците си, за да удвои.\"Това беше един от най-силните ни мачове\", каза треньорът на \"Витоша\" Росен Кирилов, който съжали за допуснатите грешки.", "date": "2019.02.21", "title": "\"Левски\" пое въздух с първата си победа за 2019 г."}
{"url": "http://www.cross.bg/zhelyazkov-suda-ostavi-1597100.html", "text": "/КРОСС/ Димитър Желязков-Митьо Очите отново се изправя пред съда. След решението на Специализирания наказателен съд да го остави за постоянно в ареста, адвокатът му обжалва постоянното задържанеМярката за неотклонение ще се гледа днес. Мотивите на съда да остави в ареста миналата седмица Желязков бяха, че не е с чисто съдебно минало и може да извърши ново престъпление.Желязков е уличен като лидер на организирана престъпна група за палежи, побои и разпространение на наркотици. За тези престъпления законът предвижда до 15 години затвор. Той беше екстрадиран от Турция, след като прекара 6 месеца в турския арест. ", "date": "2019.02.21", "title": "Митьо Очите  обжалва задържането си под стража"}
{"url": "http://www.cross.bg/zaglavie-intervyu-temata-1597093.html", "text": "/КРОСС/  Умира аптеката, която работи като бакалия\" е водещото заглавие на „Труд\". Въвеждането на новата система за разпознаване и регистриране на лекарства, изисквана от Брюксел, затруднява финансово близо половината от аптеките в страната. Малко повече от 1800 обекта за продажба на лекарства нямат готовност за нововъведения, допълва изданието.„Телеграф\" посвещава за пореден път водещата си тема на проблемите на потребителите с „Топлофикация\". В столицата служители на общинското дружество тормозят абонати по телефона със заплахи за съд, ако имат две неплатени сметки. Вестникът цитира ново изследване на европейски неправителствени организации, което поставя страната ни в недобра позиция по отношение на енергийната бедност.„Земя\" също пише по темата със заглавие: „България твърдо на дъното по енергийна бедност\". Друго заглавие от вестника информира: „Отливът на туристи по Черноморието придобива огромни размери\".„Ще плащаме за скъп американски газ\" е водещото заглавие на „Дума\".  Изявление по темата е направила министърът на енергетиката Теменужка Петкова на форум в Баку. Тя е пояснила, че синьото гориво ще минава през интерконекторната връзка с Гърция.В рубриката „Наблюдател\" на вестник „Сега\" има анализ достъпна ли е градската среда със заглавие „Офроуд на две колела из недостъпна София\". Сградите на социалните служби са най-враждебни към трудноподвижните граждани, най-гостоприемни са моловете. Изданието припомня, че Комисията за защита от дискриминация обяви код „червено\" за недостъпна среда в цялата страна.„Големите вериги бензиностанции изравниха цените на горивата\", информира още вестник „Сега\". Масовите бензин и дизел поскъпнаха с 9 стотинки за месец. Комисията за защита на конкуренцията все още не е успяла да събере нужните документи, за да излезе с анализ на пазара на горива у нас, пише изданието.„24 часа\" пише за дигиталното образование, днес в столицата ще има форум по темата.Евродепутатът от ГЕРБ Емил Радев казва, в интервю за „Монитор\", че „много хора подценяват евровота, а той е изключително важен\". Радев подчертава, че от предстоящия вот зависи бъдещето на Европа пред вид това колко голямо ще е проевропейското представителство в бъдещия парламент.В интервю за „Труд\", китайският бизнесмен Цън Цон коментира, че големият проблем на България е апатията, а не корупцията. Цън Цон е съветник в Дипломатическия институт към Министерството на външните работи. Според него прекалено ниски са заплатите на държавните служители у нас, което ги демотивира.Министърът на икономиката Емил Караниколов заявява, в интервю за „24 часа\", че медийните изяви на бизнесмена Емилиян Гебрев вредят на „Дунарит\".„Монитор\" излиза със снимка на щъркел, завърнал се в хасковското село Подкрепа. Щъркели, предвестници на пролетта, има и в друго хасковско село, информира вестникът. ", "date": "2019.02.21", "title": "Преглед на вестниците "}
{"url": "http://www.cross.bg/stara-paolo-zagora-1597130.html", "text": "/КРОСС/ Пловдивският апелативен съд за втори път отказа условно предсрочно освобождаване на Георги Сапунджиев, от Стара Загора, съобщиха от пресцентъра на Съдебната палата. Така той ще трябва да изтърпи още една година от наложеното му наказание, което е шест години лишаване от свобода. Той е признат за виновен за това, че на 2 юни 2014 г. при управление на МПС е нарушил правилата за движение и по непредпазливост е причинил смъртта на 4-годишния Паоло на пешеходна зона в Стара Загора.Определението на Апелативния съд е окончателно.", "date": "2019.02.21", "title": "Съдът отказа да освободи мъжът, сгазил с кола 4-годишния Паоло в Стара Загора"}
{"url": "http://www.cross.bg/oruzhie-byrgas-teche-1597101.html", "text": "/КРОСС/ 16-годишно момче се простреля с газов пистолет в Бургас в опит да си направи селфи. Обяснението, което младежът дал пред полицаите, е, че открил оръжието на улицата.Момчето остава за наблюдение в бургаската болница. То е с два шева на главата. Назначени са експертизи, които да установят собствеността на пистолета и дали е откраднат, или изгубен.Мартин е дете със специални образователни потребности и психолог работи с него. Педагогическият съветник в училището Адриана Рангелова разказа в предаването „Тази сутрин\", че той не е конфликтен и затова са били изненадани от случилото се.Все още тече проверка и не е ясно как оръжието е попаднало в ръцете на момчето, обясни Неделчо Рачев, началник на „Охранителна полиция\" в Бургас. Не е потвърдена версията, че всички от семейството са знаели за пистолета. Проверяват се всички версии по случая.Комисар Рачев уточни, че по инициатива на МВР тече обсъждане за установяване на по-строг режим, който да не позволява придобиването на такъв тип оръжие, за да се предотвратят подобни инциденти с малолетни и непълнолетни лица.„Според мен е малко вероятна версията пистолетът да е намерен случайно. Газовите оръжия също подлежат на регистрационен режим в районните управления. Най-вероятно става въпрос за оръжие, върху което също има номер, така че може да се проследи на кого е\", коментира директорът на ГДБОП главен комисар Ивайло Спиридонов.Такова оръжие е опасно, когато произведе изстрел в близост до важен орган. Често се преправя и в бойно, припомни Спиридонов. ", "date": "2019.02.21", "title": "Селфи с газов пистолет вкара в болница 16-годишно момче от Бургас"}
{"url": "http://www.cross.bg/timoteii-pavel-apostol-1597081.html", "text": "/КРОСС/ Градът Листра се намирал в Ликаония, в Мала Ази. В този град се родил Тимотей (Деян. 16:1), който бил обърнат в християнството от св. апостол Павел по време на първото му мисионерско пътешествие. Майка му Евника и баба му Лоида били еврейки, а баща му бил елин. При второто си пътешествие великият апостол на езичниците го обрязал \"заради юдеите, които бяха по ония места\" (Деян. 16:3) и го взел за свой спътник.От това време нататък Тимотей бил постоянен спътник на св. ап. Павел, който му възлагал важни поръчения. Сведенията, които Тимотей донесъл на своя учител от Солун в Коринт (1Сол. 3:1-3), станали повод за написването на Първото послание до християните в Солун.Важна роля по отношение на коринтските християни има ап. Тимотей и при третото пътешествие на ап. Павел (1Кор. 4:17, 16:10; Рим.16:21). Заедно с други шест спътници Тимотей придружавал учителя си и до Йерусалим (Деян. 20:4). Тимотей бил заедно със затворения Павел в Рим (Кол. 1:1; Филим. 1; Фил. 1:1), и св. Павел съобщава, че ученикът му преди него бил освободен (Евр.13:23). През последните години на ап. Павел той бил поставен като негов заместник на отговорното апостолско поприще в Ефес(1Тим. 1:3).Скоро преди смъртта си ап. Павел чувства копнеж да го види и му поръчал да отиде в Рим (2Тим. 4:11), след което Тимотей отново се върнал в Ефес. Евсевий Кесарийски (263-339) в своята \"Църковна история\" го нарича \"първи епископ на Ефес\".Св. ап. Тимотей бил умъртвен на 22 януари 97 г. от езическа тълпа, защото излязъл пред езическото шествие и го изобличил за безсрамните действия по време на Артемидините тържества.Светите му мощи са били пренесени от император Констанций (337-361) в Цариград и положени заедно с мощите на св. Лука и св. Андрей Първозвани в храма \"Св. апостоли\". По-късно били отнесени в Италия от кръстоносците.В канона на новозаветните свещени книги влизат две Павлови послания до св. апостол Тимотей (1Тим., 2Тим.), които принадлежат към неговите \"пастирски послания\". Първото е написано след \"първите окови\" на ап. Павел, а второто малко преди неговата мъченическа смърт в 67 година.", "date": "2019.02.21", "title": "Св. апостол Тимотей от Седемдесетте апостоли"}
{"url": "http://www.cross.bg/voiina-svetovna-ryski-1597082.html", "text": "/КРОСС/  - Михаил Романов е избран за цар на Русия. - Улрика Елеонора се възкача на престола на Швеция и премахва абсолютната монархия в тази държава. - Кримският пристанищен град Ахтиар е преименуван на Севастопол. - Австрия обявява война на Османската империя. - Ричард Тревитик създава първия парен локомотив в света. - Карл Маркс и Фридрих Енгелс публикуват Комунистическия манифест. - Вселенският патриарх Софроний III Константинополски свиква в Цариград църковен събор по българския църковен въпрос. - Великият руски княз Николай Николаевич предава ултиматум на Високата порта за влизане на руски части в Сан Стефано. - Във Вашингтон е открит Вашингтонският монумент - най-високият в света монумент (169,3 m), посветен на първия президент на САЩ Джордж Вашингтон. - При корабокрушението на пътническия параход Берлин край Холандия загиват 144 души. - Първа световна война: Започва Битката при Вердюн във Франция. - Първа световна война: Английските войски превземат Йерихон от турците. - Франция отказва убежище на Лев Троцки. - Във Великобритания Уинстън Чърчил започва протестна кампания срещу премиера Невил Чембърлейн. - Втората световна война: 200 германски войници от дивизията за диверсии Бранденбург влизат в България и поемат контрола над основните стратегически обекти. - В САЩ за е произведен първият фотоапарат Полароид. - Създадени са НАСКАР.- Фидел Кастро издава указ за национализация на частната индустрия в Куба. - Американският чернокож правозащитник Малкълм Екс е убит в Ню Йорк от членове на „Нацията на исляма\". - Съветският безпилотен космически апарат Луна 20 каца на Луната. - Земетресение от 6-та степен по Скалата на Медведев-Шпонхойер-Карник разлюлява Стражица и нанася значителни материални поражения в района. - 36 Народно събрание на България приема Закон за реституцията, с който се възстановява социалната справедливост по отношение на бившите собственици, нарушена от Народната власт след 9 септември 1944 г. - В Египет 370 пътници загиват при най-голямата железопътна катастрофа в тази страна. ", "date": "2019.02.21", "title": "21 февруари в историята"}
{"url": "http://www.cross.bg/prestuplenie-e-da-kazhesh-che-ti-e-skychno-1597080.html", "text": "/КРОСС/ \"Престъпление е да кажеш, че ти е скучно, при положение, че времето е толкова ценно и има толкова много неща, които могат да се вършат: да се чете, да се учи, да се наблюдава.\"Карл Лагерфелд", "date": "2019.02.21", "title": "Престъпление е да кажеш, че ти е скучно"}
{"url": "http://www.cross.bg/danutzi-pari-godina-1597112.html", "text": "/КРОСС/ Рекордна глоба от 3,7 милиарда евро беше наложена от френски съд на швейцарския банков гигант UBS за съветване на богати клиенти как да избягват данъци във Франция. Този метод вече е морално остарял, а измамниците прибягват до по-усъвършенствани системи, за да избягват данъци, анализира \"Франс прес\".По принцип вече не е възможно да се открие дискретно собствена сметка в чужбина, след като през 2017 година беше въведен постепенно задължителният обмен на банкова информация. Всяка страна вече трябва да съобщава за сметка на името на чуждестранен гражданин на властите в неговата родина. Така че банковата тайна, от която досега се възползваха измамниците, вече е отживелица за този род избягване на данъци.Системата за обмен на информация, изработена от Организацията за икономическо сътрудничество и развитие (ОИСР) в продължение на десетина години, трябва още да се разшири, за да стане общоприета практика във всички страни.Не. Образът на мошеника, преминаващ посред нощ швейцарската граница с куфарче, пълно с пачки, вече принадлежи на миналото. Днес нито една швейцарска банка няма да приеме такива пари. \"Ако днес искате да скриете пари, това може да стане не толкова чрез модерни структури, а чрез престъпни структури\", коментира представител на ОИСР.През последните години избухнаха редица скандали, главно след разкрития на Международния консорциум на разследващите журналисти (ICIJ) относно практиките на големи компании и известни личности, опитващи се да вложат парите си така, че да бъдат облагани с по-ниски данъци. Такива бяха LuxLeaks през 2014 година, Panama Papers през 2016 година и последно Paradise Papers през ноември 2017 година, разкрили избягване на данъци благодарение на сложни финансови схеми.Проблемът не е само с частните лица, но и с международните компании, които практикуват \"данъчна оптимизация\" - с други думи, намаляват данъците си чрез сложни счетоводни схеми, в много случаи напълно законни.След всеки скандал правителствата и институциите започват битка и правят множество предложения за предотвратяване на подобни практики. Най-доброто решение обаче е да се постигне споразумение в световен план, както направи ОИСР с автоматичния обмен на информации. В момента организацията работи по въпроса за данъците за интернет гигантите.За борба с избягването на данъци ОИСР и Европейският съюз имат едно оръжие за оказване на натиск - те съставят черни списъци със страни, определяни като данъчни убежища, принуждавайки ги да приемат международните норми. В момента в списъка на ОИСР присъстват единствено Тринидад и Тобаго.Миналата седмица Европейската комисия предложи да се прибавят седем страни в списъка с държави, които не правят достатъчно срещу прането на пари и финансирането на тероризма, сред които Саудитска Арабия и Панама, освен вече присъстващите в този списък 16 страни, като например Иран, Ирак, Пакистан, Етиопия и Северна Корея. ", "date": "2019.02.21", "title": "Данъчните измами зачестяват и се усъвършенстват"}
{"url": "http://www.cross.bg/naselenieto-dyshi-godina-1597094.html", "text": "/КРОСС/ Младите хора на възраст между 15 и 29 г. са малко над 1 милион души, като постоянно намаляват. За България това е приблизително с 40 хиляди младежи за година. Това констатира годишният Доклад за младежта за 2017 г., приет днес от Народното събрание.Според прогнозата на Националния статистически институт, тенденцията ще се запази и през 2020 година това население ще слезе под 1 милион при общ брой на българите 6.9 милиона души.През 2025 година нещата ще продължат да се влошават и младото население на страната ще намалее до 970 000 души при общ брой на българите от 6.3 милиона души. През 2017 година се запазва нивото на миграцията на младите хора от малките населени места към градовете, като повече от три четвърти от младежите живеят в градовете и само една четвърт в селата.Що се отнася до средното образование, имаме леко подобрение на показателите. През 2017 г. намалява броят и относителният дял на напусналите училище спрямо общия брой ученици - от 2,9 на сто през 2016 г. /или 21 170 души/ до 2,7 на сто /или 20 092 души/, с което се прекъсва установената през последните четири години тенденция на стабилно нарастване на този показател, сочи  Докладът за младежта.Подобни изводи направиха и учените от БАН. В периода 2030-2035 г. се очаква рязко намаляване на населението между 15 и 40-годишна възраст, а населението на възраст от 65 години дотогава ще продължи да се увеличава.Такива са прогнозите на Института за изследване на населението и човека към БАН, представени в доклад по проекта \"Мерки за преодоляване на демографската криза в Република България\", възложен от Министерския съвет.Очакванията са, че каквото и да направи пред следващите години държавата, населението ще намалява. В най-лошия вариант до 2040 г. населението на България би достигнало до около 5 860 000 души, а при най-добрия - 6 750 000 души. ", "date": "2019.02.21", "title": "Младите хора у нас намаляват постоянно, вече са малко над 1 милион "}
