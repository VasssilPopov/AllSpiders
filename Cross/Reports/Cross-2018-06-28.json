{"url": "http://www.cross.bg/programa-na-vitzeprezidenta-za-yuni-1577940.html", "text": "/КРОСС/   вицепрезидентът Илияна Йотова ще участва в церемонията по откриването на паметник на княз Павел Александрович – син на руския император Александър II.Откриването на мемориала е част от честванията по случай 140 години от създаването на Павел баня.", "date": "2018.06.28", "title": "Програма на вицепрезидента за 29 юни"}
{"url": "http://www.cross.bg/pezolyutziya-apatzitet-cmaptfon-1577935.html", "text": "/КРОСС/ Πъpвoнaчaлнo нa тepитopиятa нa Pycия зaпoчнaxa пpoдaжбитe нa cмapтфoнa oт нaчaлнo нивo Іnоі 6 Lіtе.Pycĸият cмapтфoн e oбopyдвaн c 5,5-инчoв ІРЅ диcплeй c peзoлюция 1280x640 пиĸceлa и cъoтнoшeниe нa cтpaнитe 18:9. Teлeфoнът ce бaзиpa нa cиcтeмaтa-въpxy-чипa МеdіаТеk МТК6580. Чипът имa чeтиpи АRМ Соrtех-А7 пpoцecopни ядpa c тaĸтoвa чecтoтa дo 1,3 GНz и гpaфичния ycĸopитeл Маlі-400 МР. Haлични ca 1 GВ oпepaтивнa пaмeт, 8 GВ флaш диcĸ и cлoт зa външни mісrоЅD ĸapти c мaĸcимaлeн ĸaпaцитeт дo 32 GВ, предава Лента.Oт ocтaнaлитe тexничecĸитe xapaĸтepиcтиĸи мoжeм дa избpoим двoйнa ocнoвнa ĸaмepa c peзoлюция 8+8 мeгaпиĸceлa, пpeднa ĸaмepa c peзoлюция 5 мeгaпиĸceлa, mісrоUЅВ пopт, cтaндapтнo 3,5-милимeтpoвo ayдиo гнeздo. Зaxpaнвaнeтo ce ocъщecтвявa oт aĸyмyлaтopнa бaтepия c ĸaпaцитeт 4750 mАh. Bpeмeтo нa aвтoнoмнa paбoтa дocтигa 3 дни. Гaбapитнитe paзмepи нa нoвия cмapтфoн ca 150 x 72 x 10 милимeтpa пpи тeглo 171,9 гpaмa. Уcтpoйcтвoтo paбoти пoд yпpaвлeниeтo нa oпepaциoннaтa cиcтeмa Аndrоіd 7.0 Nоugаt. Πoддъpжaт ce 2G и 3G мoбилнитe мpeжи. 4G мpeжитe нe ce пoддъpжaт.Cмapтфoнът Іnоі 6 Lіtе вeчe ce пoяви в мaгaзинитe нa тepитopиятa нa Pycия и ce пpoдaвa пpи цeнa 5990 pyбли ($95). ", "date": "2018.06.28", "title": "Пуснаха в продажба руски смартфон"}
{"url": "http://www.cross.bg/kovacheva-nikol-roditelite-1577931.html", "text": "/КРОСС/ Момиченцето Никол, което бе зверски пребито от акушерката Емилия Ковачева, е отключило епилепсия заради травмите от 2015 г. Това разказаха родителите на Никол - Румен и Станислава Димитрови, които се молят детето им да се оправи.Те пристигнаха в Софийския градски съд на заседание, на което Ковачева поиска мярката й домашен арест да бъде заменена с по-лека.Един от мотивите на акушерката бе, че тя имала заболявания на щитовидната жлеза, развила и психическа депресия. Освен това, семейството й нямало доходи, тъй като родителите й били с ниски пенсии.Съдът обаче не се трогна и отказа да измени домашния й арест. Магистратите посочиха, че Ковачева е осъдена на първа инстанция на 18 години затвор за тежко умишлено престъпление, каквото е опитът за убийство на Никол.Акушерката не е задържана в ареста, именно заради това да полага грижи за здравето си, каза съдия Владимир Астарджиев.Мотивите към 18-годишната присъда на Ковачева ще бъдат готови до дни, което ще отпуши възможността делото да иде на втора инстанция.По време заседанието стана ясно, че акушерката се е оттървала от 2 имота на свое име, след като получила обвинение от прокуратурата. Единият бил апартамент в София. С този ход най-вероятно тя иска да се измъкне, за да не плати обезщетение на родителите. Магистратите на първа инстанция я осъдиха на 400 хил. лв. обезщетение.\"Няма значение дали Ковачева е под домашен арест или на море. За нас е важно делото да приключи с влязла в сила присъда и тя да отиде в сливенския затвор\", каза бащата на Никол.", "date": "2018.06.28", "title": "Битата от акушерка Никол е с епилепсия"}
{"url": "http://www.cross.bg/bulgariya-moskva-galeriya-1577941.html", "text": "/КРОСС/ По инициатива на Посолството на България в Москва, на 28 юни 2018 г. в Държавната Третяковска галерия в Москва се откри изложбата «Шедьоври на църковното изкуство на България».Официално изложбата бе открита от посланика на Република България в Руската федерация Бойко Коцев, министъра на културата на България Боил Банов, директора на галерията Зелфира Трегулова и заместник-директора на НИМ Надя Николова. В церемонията по откриването участваха и Западно- и Средноевропейският митрополит Антоний, главният секретар на Светия Синод Мелнишки епископ Герасим, както и ръководителят на Отдела за външни църковни връзки на Руската православна църква митрополит Иларион.                  Изложбата «Шедьоври на църковното изкуство на България» в Третяковската галерия, която се провежда след 40 годишна пауза, позволява да се проследят основни етапи от историята на българската култура и изкуство от епохата на византийското влияние до периода на Националното Възраждане ΧVIII-ΧΙΧ век, когато се формират местните иконописни школи. Уникалните експонати включват: древни икони и ръкописи, бродирани тъкани, литургична утвар – ще дадат възможност на посетителите да се приобщят към богатото духовно наследство на България. Изложбата ще бъде отворена за публика от 29 юни до 2 септември 2018 г.                В знак духовна общност между руския и българския народ в Москва пристигна Чудотворното копие на троянската иконата на Св. Богородица Троеручица, което се съхранява в българската църква в Берлин. Иконата ще бъде изложена за поклонение в храма-музей Свети Николай в Толмачах при Третяковската галерия. В деня на откриването 28 юни се състои молебен. Национален исторически музей, София, Музеят Старинен Несебър, Несебър,  Националната библиотека Св. Св. Кирил и Методий, СофияДържавна Третяковска галерияпри подкрепа на Министерство на културата на Руската Федерация Елена Саенкова", "date": "2018.06.28", "title": "Изложба «Шедьоври на църковното изкуство на България» се откри в Третяковската галерия в Москва"}
{"url": "http://www.cross.bg/vzriva-bila-sgrada-1577934.html", "text": "/КРОСС/ Трима души загинаха при мощна експлозия рано сутринта, която почти разруши жилищен блок в германския град Бремен, съобщиха службите за спешна помощ, цитирани от WELTВ развалините са открити телата на 41-годишна жена и 7-годишния й син. Взривът е избухнал в 4.30 ч. местно време, съобщи полицията.Загинала е и 70-годишна жена от съседната сграда, която била обхваната от пламъци след взрива. Той е бил толкова силен, че е разрушил вътрешните стени и са останали само външните носещи, каза говорителят на противопожарната служба Михаел Рихарц.Коли около сградата са пострадали от летящи отломки. Силата на взривната вълна е била огромна. \"Помислих, че е паднал самолет\", каза съсед на загиналите жени.Засега причината за взрива не е ясна, макар че властите подозират, че става дума за изтичане на газ. Жителите на всички къщи в радиус от 100 метра от избухналата сграда са евакуирани. Задействани са около 70 пожарникари.", "date": "2018.06.28", "title": "Трима загинаха при мощна експлозия в жилищен блок в Германия"}
{"url": "http://www.cross.bg/chashi-kafe-sistema-1577926.html", "text": "/КРОСС/ Четири чаши кафе дневно се отразяват полезно на сърдечно-съдовата система и я защитават от увреждания, е установило изследване на учени от университета „Хайнрих Хайне“ в Дюселдорф, Германия.Според учените кофеинът спомага за процес, при който се подобрява функциите на клетките на вътрешните стени на кръвоносните съдове.Все пак те посочват, че количеството кафе, което човек може да изпие, е индивидуално и че въпросните четири чаши са само ориентировъчни.", "date": "2018.06.28", "title": "Четири чаши кафе на ден защитават сърдечно-съдовата система"}
{"url": "http://www.cross.bg/krokodili-oranzhevi-testa-1577924.html", "text": "/КРОСС/ В Габон - страна, известна с геоложкото си разнообразие и фауната си, учени откриха оранжеви крокодили, които са уникални в света, предаде ТАСС. Странните влечуги живеят сред екскременти от прилепи в тъмни пещери.„Когато с фенерче в ръка навлязох в пещерата, видях червени крокодилски очи! Това се случи през 2008 г. Две години по-късно извадихме първия подобен екземпляр от пещерата и забелязахме, че е оранжев“, заяви пред АФП експертът по геоархеология Ричард Ослайли. Навремето той се опитвал да открие човешки следи в пещерите.„Пещерният оранжев крокодил може да достигне дължина 1,70 метра и е уникален на планетата - среща се единствено в пещери в Габон -  отбеляза експертът. - Първоначално помислихме, че цветът му може да е свързан с храненето му, тъй като тези влечуги ядат оранжеви прилепи“, казва Ослайли.След задълбочени изследвания обаче учените предложили други хипотези, според които цветът може да е свързан с депигментация, дължаща се на липсата на светлина в пещерите, или с гуаното, съставено от изпражнения, урина и останки от прилепи.„Урина от прилепите започнала да уврежда  кожата им и променила цвета ѝ“, поясни спелеологът и член на изследователския екип Оливие Теста.От 2010 г. Теста, Ослайли и американският учен Матю Шърли участвали в много експедиции, за да научат повече неща за странните крокодили. Като картографирали пещерите, те открили 4 оранжеви крокодила сред около 40 екземпляра от вида пещерни крокодили.„Десетки пещерни крокодили с „нормален“ цвят на кожата живеят в съседни пещери“, отбеляза Теста. ", "date": "2018.06.28", "title": "Учени откриха оранжеви крокодили"}
{"url": "http://www.cross.bg/sistemata-bili-borisov-1577929.html", "text": "/КРОСС/ Европейската служба за борба с измамите (ОЛАФ) опроверга премиера, че България е преборила нелегалния внос и износ. Не че това му попречи пак да се самопохвали.Периодично българският премиер Бойко Борисов излиза и тържествено обявява контрабандата за почти унищожена. Размята някой и друг милиард, които били влезли в бюджета, и декларира, че цигари, краставици, домати, алкохол, ДДС, мита, акцизи - всичко е под контрол.Горе-долу със същата цикличност обаче се появяват факти и документи, които категорично оборват премиерските хвалби. Последният случай бяха разкритията за измами в митницата, констатирани от Европейската служба за борба с измамите (ОЛАФ). Те дори влязоха в доклада за дейността на службата за 2017 г. Според документа служителите на ОЛАФ са открили нарушения при проверка на два митнически пункта, където са подправяни данни за преминали товари. Установено било, че товарите не са били на мястото на датите и в часовете, посочени в документацията. Измамата била извършена от хакери, които са проникнали в информационните системи на Агенция \"Митници\". Фалшифицирани били данни за товари, които фиктивно транзитно са преминали от Полша, Унгария, Германия, Франция, Литва и Словакия, за да достигнат Сърбия и Турция. Последните две държави са съобщили, че подобни товари не са пристигали. Разследването е обхванало 110 случая с преминаващи транзитни стоки. Изрично е посочено, че сигналът за измами е бил подаден от българските власти - в случая Агенция \"Митници\". Това обаче по никакъв начин не омаловажава случая. Защото дистанционно проникване в българската система за управление на транзита чрез използване на зловреден софтуер е установено в 110 случая. В колко ли още това не е открито, не е ясно? Някак много услужливо управляващите забравиха прокурорско-полицейска операция отпреди няколко месеца, от която стана ясно, че поне от 2015 г. една група е хаквала многократно системата на митниците и е направила стройна система за контрабанда и заобикаляне на режима за ДДС. Първоначално бяха арестувани 23-ма души, от които бяха обвинени само 6, а накрая в ареста останаха само трима. Това са считаният от прокуратурата за ръководител на организираната престъпна група бивш служител на граничен пункт \"Калотина\", действащ служител от митница \"Гюешево\" и 22-годишен компютърен специалист. Според обвинението тримата са участвали в схема за контрабанда. Групата е действала от февруари 2015 г. на територията на България и Македония. Проверяваха се нейни действия и на територията на още две страни.Прокуратурата твърди, че чрез \"заразяване\" на компютри на различни митнически пунктове с нарочно създаден \"вирус\" (посредством външна памет - флашки с различни модификации на вируса) участниците в групата прониквали в системата БИМИС и манипулирали данни за транзитно преминаващи товарни автомобили през определени български ГКПП. В някои от случаите са вписвани фиктивни транзити през България към страни извън ЕС, без камионите да са преминавали през страната. В други, чрез подправяне на данни в системата, стоките са \"отклонявани\" през \"Капитан Андреево\" и \"Калотина\", за да се приключи износът от ЕС в тези пунктове. Проверявали се случаи на незаконно заличени транспортни операции от системата на митнически бюра в различни държави на ЕС. Вписването на фиктивни транзити и манипулирането на други данни пък е създавало възможност да се \"източва\" ДДС и да се спестяват акцизи от производители и търговци. Групата е получавала \"хонорарите\" си за услугата от по 20-25 хиляди евро на камион във виртуална валута (биткойни). От Агенция \"Митници\" били установени 16 компютъра, от които е извършван нерегламентиран достъп до информационната система на различни митнически пунктове, иззети са и флашки, с които са били \"заразявани\" компютрите. Установен е бил пробив в компютърната система на пунктовете Свиленград, \"Капитан Андреево\", Гюешево, Столична митница, митница \"Аерогара София\", \"Калотина\" и Лесово. На практика във всички възлови митници.И досега обаче не е ясно защо не е реагирано цели две години след засичането на схемата. Никой не казва и колко пъти е използвана тя, след като е била наблюдавана толкова зорко. Никой не казва и какво се случва с разследването. Ако информацията на МВР и прокуратурата е вярна, наистина става дума за измама в огромни мащаби. За каква национална сигурност и контрол говорим, ако някой с флашка може да заразява компютри и да прекара неизвестен брой камиони през границата? Иначе обаче бе обявено, че само в банкова касета на един от замесените служители били открити 80 хил. евро, 45 хил. долара, 10 хил. лева и 30-40 златни монети.И това са някакви дребни служители. Дали премиерът знае? Дали службите знаят? Дали ОЛАФ знае? Ако не знаят - лошо. Ако пък знаят и нищо не правят - още по-лошо. Покрай тази история гръмна дори скандал в парламента, опозицията заговори за масова намеса в системата, управляващите отрекоха, а след няколко тайни заседания всичко беше заметено под килима.Въпросната антихакерска операция все пак накара депутатът от управляващата коалиция ГЕРБ-Патриотичен фронт Емил Димитров и парламентарната Комисия за наблюдение на приходните агенции, сивия сектор и контрабандата да обяви, че \"касовият апарат на държавата не работи\"\"От 2-3 години се говори, че системата на митниците може да се манипулира - било от служители вътре, било дистанционно. Има доклад в прокуратурата, в който има регистрирани много такива транзакции. Тоест постъпва запитване от чужбина за дадени камиони и се оказва, че те не съществуват в нашата система. В комисията вече имаме получен снимков материал за камиони, които са заобикаляли данъчни складове, а самите уреди вътре са манипулирани\", каза Емил Димитров. И подхвърли нещо за някакви странни танкери, разтоварващи на българско пристанище, за камиони за мляко, превозващи петролни продукти и други \"успешни\" противодействия на контрабандата. За какво точно става дума, широката публика не разбра.Тя обаче помни как миналата година българският премиер обясняваше да въведе по-строг контрол над бензиностанциите, да има 24 часа онлайн сигнал от всяка колонка към данъчните, пълен контрол върху софтуера... \"И ще видите колко повече пари ще съберем догодина\", закани се Борисов, според когото най-големите престъпления се правели чрез манипулиране на софтуера на бензиностанциите.Интересното в случая е, че Борисов е за трети път премиер в периода 2009-2018 г., с пауза извън властта от най-много 2-3 години. Като е знаел как се манипулират бензиноколонките, как се манипулира софтуерът, защо нищо не е направил? Защото по неговите сметки за периода, в който той е бил начело на държавата, в контрабандистите са отишли 7-8 млрд. лв И като се знае как се ощетява бюджетът, какво точно се чака, за да се променят нещата? Защо не се хванат крадливите бензиностанции, защо не се вкарат в затвора техните управители, защо не са в ареста манипулаторите на софтуер, защо няма 24-часов сигнал онлайн от всяка колонка? По едно време един финансов министър, пак от кабинет на Борисов, се хвалеше, че връзката е вече факт. Е, от премиерските думи стана ясно, че не е. И не се знае дали и сега е.Вторият детайл е, че още преди няколко години Борисов официално обяви, че е преборил контрабандата и в бюджета влизат 2.5 млрд.лв. годишно в повече. Третият, че въпреки всички хвалби в затвора няма нито един едър контрабандист. Нито един висш чиновник, без чиято помощ контрабандата не може да се реализира. Почти всички митничари, които биват уволнявали за корупция, тържествено се връщат по работните си места след няколко месеца. И колелото си се върти...Източник: ", "date": "2018.06.28", "title": "Контрабандата хем е разгромена, хем процъфтява"}
{"url": "http://www.cross.bg/amsterdam-zheni-kmet-1577932.html", "text": "/КРОСС/ Холандският град Амстердам избра бившия политически лидер Фемке Халсема за кмет - първата жена в историята на града, която оглавява управлението, съобщава Би Би Си.Въпреки че повечето големи градове в Холандия са били управлявани от жени, Амстердам и Ротердам никога не са избирали жени за кметския пост.Бившият лидер на Зелената левица коментира, че е много щастлива от номинацията.Първият кмет на Амстердам е от 1343 г.Номинацията на 52-годишната Халсема, издигната от водения от левицата градски съвет, трябва да бъде потвърдена от правителството и краля, но това се разглежда като формалност.Тя се оттегли от политиката през 2011 г. и ще наследи Еберхард ван дер Лан, който почина през миналата година.Издигането й идва няколко месеца, след като група от 45 влиятелни жени в Амстердам протестират в отворено писмо, с което призовават жена да поеме кметския пост.Но издигането на Фемке за кмет не се приема от всички. Критици алармират, че тя няма административен опит. 7 400 души се подписаха под петиция срещу избора й.", "date": "2018.06.28", "title": "Амстердам за първи в историята си избра жена за кмет"}
{"url": "http://www.cross.bg/bulgariya-iiotova-kriza-1577939.html", "text": "/КРОСС/„Българското председателство на Съвета на ЕС остана затворено в институциите. Липсваше общественият дебат. Не се чу достатъчно гласът на младите хора.“ Това заяви вицепрезидентът Илияна Йотова пред над 50 студенти от български и чужди университети. Те участваха в организираната от вицепрезидента Студентска лаборатория „Шестте месеца начело на ЕС – още една гледна точка“. Дискусията, с модератор преподавателят и журналист Светослав Терзиев, се проведе в сградата на президентската администрация.Информираните и с критичен поглед студенти обсъдиха широк диапазон от теми – от конкретните резултати на Българското председателство на Съвета на ЕС и липсващите в него теми до проблемите пред целия Европейския съюз и разделението в неговите рамки. Общо бе мнението, че в организационен план България се е справила много добре и е опитала да промени негативния си имидж сред останалите страни членки.Като основен успех на Българското европредседателство се открои връщането на Западните Балкани в дневния ред на Европа. Сега се очакват и конкретните резултати, за да не останат неоправдани надеждите на гражданите от тези страни, убедени са студентите. Като пропуск бе посочена липсата на ключова роля и позиция на България в спора за името между Република Македония и Гърция.Вицепрезидентът Илияна Йотова изрази надежда, че българската държава ще запази и занапред активната си посредническа роля в отношенията между Западните Балкани и ЕС.Миграционната криза и намирането на общоевропейско решение също бяха сред най-дискутираните теми. Повдигнат беше и въпросът за интеграцията на хората, пристигнали на Стария континент.Вицепрезидентът Илияна Йотова отбеляза, че е очаквала през изминалите шест месеца България много по-амбициозно и смело да работи за  миграционната криза. „Имахме потенциал да намерим съюзници и да се противопоставим на страните от вътрешността на Европа по отношение на промяната на Дъблинския регламент“, заяви вицепрезидентът.Във връзка с миграционната криза бяха обсъдени и отношенията между Турция и Европейския съюз и в частност посредническата роля на България. Общо бе мнението, че българската държава трябва да продължи със същото темпо на европейската сцена, но и да обърне внимание на проблемите в страната.Оживената дискусия завърши с взаимно обещание за следващи срещи, посветени на европейската тема и ролята на България в Европейския съюз.", "date": "2018.06.28", "title": "Вицепрезидентът: Не чухме гласа на младите хора по време на Българското председателство на Съвета на ЕС"}
{"url": "http://www.cross.bg/dinev-ministur-iiordan-1577930.html", "text": "/КРОСС/ Индулгенция е опрощение на греховете, минали и бъдещи раздавани от християнските църкви срещу заплащане. Тази практика е въведена от католическата църква и е практикувана през XI – XVII век. Извращенията с индулгенциите са една от причините за възникване на „Реформацията”.След Петър Манджуков, Симеон Пешов, Тодор Батков и Йордан Динев е предложен за орден „Стара планина”. Решението е взето на заседание на Министерския съвет по предложение на вицепремиера и министър на отбраната Красимир Каракачанов, съобщиха от правителствената пресслужба. В мотивите Динев е представен единствено като офицер от резерва- полковник и се посочва, че предложението за награда е \"за заслугите му за запазване и популяризиране на най-добрите традиции на Българската армия и Българската православна църква\". Званието „Полковник” също е присъдено по заслуги от министър Николай Цонев. Той става „Полковник” в компанията на примата на българската естрада Лили Иванов. Според Закона за ордените и медалите с най-високото държавно отличие се награждават \"държавни глави и ръководители на правителства, министри, политици, обществени дейци, културни дейци, военни лица и представители на духовенството, които имат изключително големи заслуги към Република България\".  Какви са моралния образ и „изключителните заслуги” на Йордан Динев? Отговаря ли на изброените по-горе критерии? Той трудно може да се впише в каквито и да е морално етични норми. Малкият Динев е от хората парадиращи със скъпи автомобили и яхти, страховити охранители и силиконови перхидролки, ценител и строител на видни образци на мутро-барока, създател на морската мутренска столица св. Влас, построена с много закононарушения. Бурната бизнес-кариера на братя Диневи започва при твърде съмнителни обстоятелства когато кметица на Св. Влас е тяхната майка. Чудно защо възпълничкия министър, не му даде „оскар” от името на „строителни войски”? Такава награда ще му приляга по-вече.  Най-вероятно Динев освен от „Индулгенция” има нужда и от орден за промяна на имиджа!На ход е президента! Указът за награждаването трябва да бъде подписан от държавния глава Румен Радев.Източник:", "date": "2018.06.28", "title": "Превръща ли се удостояването с oрден “Стара планина”, в раздаване на индулгенции?"}
{"url": "http://www.cross.bg/evropeiiskiya-suvet-avtobysni-1577923.html", "text": "/КРОСС/ Министърът на транспорта, информационните технологии и съобщенията Ивайло Московски обсъди с представители на автобусния бранш втория пакет за мобилност на Европейската комисия. Участие в срещата взеха заместник-министърът на транспорта, информационните технологии и съобщенията Ангел Попов, европейският народен представител Андрей Новаков и депутати от Народното събрание.По време на разговорите бяха разгледани предлаганите промени в пакета „Мобилност“ II, свързани с достъпа до пазара за автобусни превози на пътници в рамките на Европейския съвет. Основната цел е да бъдат изяснени и опростени правилата и условията, при които превозвачите могат да извършват национални транспортни услуги в рамките на Европейския съвет. Предлага се либерализация на международния превоз на пътници, като се намаляват ограниченията за достъп до вътрешните автобусни линии на превозвачи от държави членки. От браншовите организации поеха ангажимент до един месец да изпратят становище на Андрей Новаков, който през месец септември ще го представи пред Европейския парламент. От Министерския съвет ще бъде приета и официална позиция на българската страна, също като при пакета „Мобилност“ I. ", "date": "2018.06.28", "title": "Ивайло Московски обсъди с автобусния бранш втория пакет за мобилност на ЕК"}
{"url": "http://www.cross.bg/tervel-pametnik-ministur-1577922.html", "text": "/КРОСС/ Първият паметник на кан Тервел у нас бе открит днес в Свети Влас от заместник-министър председателя по обществен ред и сигурност и министър на отбраната Красимир Каракачанов, предаде БГНЕС.Автор на 5-метровия бронзов монумент е скулпторът Петко Йорданов, а изработката е дело на фондация „Българска памет“ на местните бизнесмени братя Йордан и Динко Диневи.Поводът първият паметник на кан Тервел у нас да бъде в черноморския курорт е честването на 1300-годишнината от победата на Тервел над арабите при Константинопол. С тази победа българският владетел спасява България и Европа от нашествието на арабския халифат.„Това е един много хубав знак, че въпреки времената на измислени ценности, българинът не се предава и в сърцето си пази, съхранява и възражда българските и православните ценности“, каза министър Каракачанов.Предстои да бъдат изградени още три такива паметника, които ще бъдат на места по различните краища в България, откъдето великият владетел е минал.", "date": "2018.06.28", "title": "Откриха първия паметник на кан Тервел у нас"}
{"url": "http://www.cross.bg/chehiya-bulgariya-radek-1577921.html", "text": "/КРОСС/ „България и Чешката република споделят редица общи позиции по ключови въпроси в рамките на Европейския съюз и необходимостта от реформиране на европейската политика в сферата на миграцията е една от тях“. Това заяви президентът Румен Радев, който днес на Дондуков 2 проведе среща с председателя на Камарата на депутатите на парламента на Чешката република Радек Вондрачек. Румен Радев подчерта, че доверието и приятелството между двете държави се дължи и на силните исторически и културни връзки между българи и чехи.„Политиката на отворени врати за мигрантите към Европа нарушава единството в Европейския съюз. Тя лишава и страните, от които произхождат мигрантите, от перспектива за развитие и по-добро бъдеще“, заяви държавният глава и призова за превантивни мерки на място, преди мигрантите да стигат до бреговете и границите на Европа.Румен Радев и Радек Вондрачек изразиха подкрепата си за възстановяването на традициите в динамичния туристически обмен между двете държави. Президентът изрази желание България да последва и  добрите практики на Чехия в индустриализацията, както  и за засилване на взаимните инвестиции.Държавният глава благодари на Радек Вондрачек за последователната подкрепа по някои ключови за България позиции като Директивата за командированите работници, борбата в двойния стандарт при храните и запазването на Кохезионната политика в ЕС. Президентът открои и доброто сътрудничество на България с държавите от Вишеградската група по редица теми от дневния ред на ЕС.Перспективите за приемането на общата валута на ЕС от България и Чехия, също бяха обсъдени по време на срещата. Румен Радев и Радек Вондречек бяха единодушни, че дебатът за приемането на еврото трябва да е съпроводен със задълбочен анализ на риска и оценка на ползите за съответната държава от предприемането на тази стъпка.„България и Чехия са близки партньори, които споделят редица общи позиции и затова взаимната ни подкрепа е важна”, заяви Радек Вондрачек по време на срещата и подчерта интереса на Чехия за засилване на икономическите отношения между двете държави. Радек Вондрачек изрази и подкрепата на Чехия за позицията на България по отношение на кохезионната политика, като жизненоважна за развитието на страните от ЕС. ", "date": "2018.06.28", "title": "България и Чехия ще обединят усилия за реформиране на европейската политика в сферата на миграцията"}
{"url": "http://www.cross.bg/kokalyane-dakov-pancharevo-1577933.html", "text": "/КРОСС/ Столична община трябва да се ангажира с конкретни действия и ясни срокове за изграждане на канализация в селата Панчарево и Кокаляне. Това поиска общинският съветник от БСП Альоша Даков по време на сесията на Столичния общински съвет.През месец май общинските съветници от БСП подкрепиха протестиращите хора от двете села и поставиха пред кмета Фандъкова исканията им за спешен ремонт на пътната инфраструктира и бързо изграждане на канализация. Хората се оплакват и от ниско налягане и висока мътност на питейната вода. Даков попита кмета Фандъркова какви дейности и на каква стойност са предвидени през 2018 г. за поддръжка и ремонт на ул. „Самоковско шосе“ на територията на район „Панчерево“. Вторият въпрос бе свързан с това какви действия са предприети от Столична община за изграждане на канализация в селата Панчерево и Кокаляне.От отговорите на Фандъкова става ясно, че от началото на годината се похарчени повече от 98 000 лева за кърпежи по ул. „Самоковско шосе“ в частта, която е в район „Панчарево“. Альоша Даков заяви, че явно е необходимо да се отделят допълнителни средства и да се упражнява по-добър контрол върху качеството на ремонтите, защото към момента резултатите са повече от трагични.А от отговора на втория въпрос стана ясно, че Столична община има само добри намерия, без никаква яснота за конкретни сроковете и източници на финансиране за изграждане на ВиК инфраструктура в Кокаляне и Панчарево. Ето защо общинският съветник от БСП поиска в кратки срокове Столична община да изработи подробен график за всички процедури и действия, в който да бъдат посочени конкретни и обозрими срокове за решеване на проблемите с водоснабдяването и канализацията в Панчарево и Кокаляне. „Това е ангажимент, който сме поели пред хората и ще изискваме той да бъде изпълнен“, категоричен е Альоша Даков", "date": "2018.06.28", "title": "Альоша Даков: СО трябва да се ангажира с изграждането на канализацията в Панчарево и Кокаляне"}
{"url": "http://www.cross.bg/grazhdanstvo-bulgarsko-dnes-1577919.html", "text": "/КРОСС/ Изнесените по-рано днес от „Движението за права и свободи“ факти по отношение на даването на българско гражданство, се отнасят за периоди преди настоящия президентски мандат, съобщават от пресцентъра на Президенството.Не отговарят на истината твърденията, че е преустановено даването на гражданство.Подписват се укази за българско гражданство на кандидатите, които отговорят на всички условия в българското законодателство и са представили необходимите документи.Припомняме,че по-рано днес депутатите от ДПС искат анкетна комисия да разследва корупционна схема с търговия за българско гражданство с което намесиха в грозен скандал и вицепрезидента Илияна Йотова.", "date": "2018.06.28", "title": "Илияна Йотова: Изнесените факти от ДПС са неверни"}
{"url": "http://www.cross.bg/saksoniya-raketa-sm--1577925.html", "text": "/КРОСС/ На германската бойна фрегата „Саксония“ е избухнал пожар, след като при опит за изстрелване на ракета тя се заклинила в шахтата и изгоряла, съобщава Naval Times. Бойната глава на зенитната ракета SM-2 не се е взривила, а противопожарната система е реагирала адекватно и никой не е пострадал.Инцидентът е станал на 21 юни край бреговете на Норвегия, където „Саксония“ е била на противовъздушни учения с друга германска фрегата – „Любек“.Екип от специалисти разследва произшествието.SM-2 е американска зенитна ракета с максимална далекобойност 166 км и височина на поразяване на целта 19 км.Фрегатата „Саксония“ е многоцелеви боен кораб, въоръжен със системи за противовъздушна отбрана с ракети SM-2 или RIM-116, както и противокорабни ракети Harpoon. Освен това фрегатата има и 76-милиметрово артилерийско оръдие.Дължината на кораба 143 метра, ширината - 17, водоизместимостта - 6 тона, а максималната скорост е 53 км в час.", "date": "2018.06.28", "title": "Германска бойна фрегата се запали по време на учение"}
{"url": "http://www.cross.bg/siriya-rysiya-voiinitzi-1577928.html", "text": "/КРОСС/ Русия е изтеглила над 1000 войници, както и бойна техника от Сирия. Това заяви руският президент Владимир Путин, цитиран от руските медии.Държавният глава посочи, че 1140 военнослужещи, 13 военни самолета и 14 хеликоптера се завръщат на руска земя. По време на визита в базата „Хмеймим“ през декември Путин нареди изтегляне на по-голямата част от войниците от Сирия, която е в гражданска война от 2011 година.Русия е най-близкият съюзник на режима на Башар Асад. Москва се включи в конфликта през 2015 година, когато режимът бе на ръба на краха. След победата над „Ислямска държава“ руските войници се завърнаха у дома.Джихадистката групировка загуби огромна част от териториите си през изминалите месеци в Сирия и Ирак. Русия беше обвинена по време на активната си кампания в Сирия, че атакува и бунтовниците, които се противопоставят на режима на Асад.", "date": "2018.06.28", "title": "Русия изтегли 1140 войници и 13 самолета от Сирия"}
{"url": "http://www.cross.bg/izvunrednoto-polozhenie-partiyata-1577927.html", "text": "/КРОСС/ Турският президент Реджеп Ердоган се срещна с лидера на Партията на националистическото движение Девлет Бахчели за първи след изборната си победа в неделя, предаде „Дейли Сабах“.Двамата лидери, които ще формират управляваща коалиция с мнозинство в парламента, са се споразумели да не удължават извънредното положение. Такова беше въведено след опита за военен преврат през 2016 година.Партията на справедливостта и развитието спечели 42.6% на парламентарните избори, докато движението на Бахчели – 11.1%. Така двете формации имат общо над 53% и мнозинство в парламента.Турските управници са критикувани от западните страни за извънредното положение, което още е в сила и дава правомощия на полицейските сили за арести и чистки. Ердоган още преди изборите намекна, че ще отмени мерките след изборите.", "date": "2018.06.28", "title": "Турция няма да удължава извънредното положение"}
{"url": "http://www.cross.bg/radev-grad-pavlikeni-1577906.html", "text": "/КРОСС/ На , петък, президентът Румен Радев ще вземе участие в празника по случай 75 години от обявяването на Павликени за град.В държавният главаще приеме строя на почетния караул, след което ще проведе среща с кмета на града инж. Емануил Манолов. Румен Радев ще поднесе цветя пред паметника на загиналите за България.  президентът Радев ще произнесе слово по случай 75 години от обявяването на Павликени за град. ", "date": "2018.06.28", "title": "Държавният глава Румен Радев ще посети град Павликени"}
{"url": "http://www.cross.bg/ryse-dynav-reka-1577920.html", "text": "/КРОСС/ Вицепремиерът и министър на регионалното развитие и публичната администрация на Румъния Пол  ще бъде на работна визита в гр. Русе по покана на министъра на регионалното развитие и благоустройството Николай Нанков. Тя ще се осъществи в крайдунавския град на 29 юни - Международния ден на река Дунав.В рамките на посещението в гр. Русе, министър Нанков и вицепремиерът  ще проведат двустранна среща, на която се очаква да бъдат обсъдени широк кръг теми от взаимен интерес като перспективите за развитие на регионите, включително чрез изпълнението на трансграничните програми и реализацията на Дунавската стратегия, възможностите за изграждане на трети мост на Дунав и др.По-късно двамата ще открият изложба, която ще покаже на гражданите и гостите на гр. Русе най-добрите снимки от конкурса на МРРБ „Една река – десетки райски кътчета“. Целта на надпреварата, в която се състезаваха над 630 снимки, е да популяризира природните красоти на река Дунав и да стимулира развитието на туризма в региона. Очаква се на откриването на изложбата да присъстват областният управител на Русе Галин Григоров, кметът на града Пламен Стоилов и депутати.", "date": "2018.06.28", "title": "Министърът на регионалното развитие и благоустройството Николай Нанков посреща в Русе румънския вицепремиер Пол Станеску"}
{"url": "http://www.cross.bg/slyzhbata-dyakov-zakona-1577913.html", "text": "/КРОСС/ 1,2 млн. лева са неизплатените обезщетения за гардовете от Националната служба за охрана, които са се пенсионирали. Новият началник на НСО е писал писмо на финансовия министър, за да получи средствата.Генерал Данчо Дяков предвижда промени в Закона за НСО, които да вдигнат пределната възраст за офцерите и сержантите от държавната охрана и да ги изравнят с тези в армията. Заплатите не са увеличавани от 2009 г. и службата няма потенциал да наеме повече нови охранители, обясни пред bTV ген. Дяков след изслушването в комисията по отбрана на Народното събрание.Промените в Закона за НСО няма да засегнат кръга от охранявани лица, като конкретика по този въпрос генералът категорично отказа да оповестява.Като върхов момент в работата на службата беше отбелязана работата по осигуряване на срещата Западни Балкани в София на 17 май, когато съставът на НСО е бил мобилизиран да охранява 44 делегации. За периода на българското председателство на съвета на ЕС инциденти със сигурността на е имало.", "date": "2018.06.28", "title": "Пенсионери от НСО ще струват 1,2 млн. лв. на службата"}
{"url": "http://www.cross.bg/sesiya-izvunredna-sofiya-1577914.html", "text": "/КРОСС/ Столична община протече над главите на журналистите, докато кметът Йорданка Фандъкова им обясняваше колко неоснователни са исканията на БСП за извънредна сесия, свързана с мерките срещу наводненията от дъжда. Точно 13 от общо 61 са отговорните към гражданите на София общински съветници в СОС. Този извод направи председателят на групата на БСП в СОС и лидер на столичните социалисти Калоян Паргов. Седемте съветници от БСП, четирима от \"Група 5\" - Венцислав Мицов, Стоян Александров, Симеон Славчев и Иван Велков, както и Марта Георгиева и Иво Божков подкрепиха доклада на БСП в СОС за свикване на извънредна сесия относно готовността на СО за реакция при природни бедствия и наводнения на територията й. Предложението на съветниците от групата на социалистите беше направено в началото на редовната сесия днес, а за свикването на извънредна сесия бяха необходими една трета от всички общински съветници в СОС, които са 61. По ирония на съдбата, докато кметът Йорданка Фандъкова обясняваше на журналистите колко несъстоятелни и преувеличени са исканията на БСП за извънредна сесия, свързана с мерките на СО срещу наводненията, капандурата на петия етаж в Столична община протече над главите им. \"Кметът сметна, че се отнасям несериозно към проблема, защото направих коментар с ирония за \"бананите\", които поставят на входовете на метростанциите, за да ги предпазят от наводнения, каза Калоян Паргов. - А истината е, чевече управлението на ГЕРБ предизвиква ирония у гражданите на София. Тази ирония показва едно - хората вече са загубили надежда, че управляващите могат да се справят с проблемите в града ни. А въпросът с канализацията и шахтите е много сериозен. И е време да обяснят защо изобщо го има към този момент, след като те 10 години управляват София. Запушените шахти са отговорност на Столична община. Столичният инспекторат трябва да контролира работата на ВиК, на концесионера \"Софийска вода\" и на концесионера по чистотата. Когато не го прави, нито банани, нито портокали ще помогнат срещу наводненията\". Според Калоян Паргов, управляващите се страхуват от свикването на извънредна сесия, тъй като данните, които трябва да изнесат няма да са добри за тях. Заместник-председателят на СОС от БСП Милка Христова пък попита дали има конструктивни недостатъци при изграждането на входовете на метрото, за да се получат тези наводнения след дъжда на 18-и юни. \"С колегите от БСП настоявахме за провеждане на извънредна сесия, защото искахме гражданите да чуят отговорите на няколко въпроса, коментира Милка Христова. - Искахме хората да разберат какви са плановите мерки на СО при възникване на подобни ситуации като тази от миналата седмица след едночасовия обилен дъжд. Също така трябваше управляващите да кажат какви са превантивните мерки, които взимат за предотвратяване на подобни ситуации, да изнесат данни за екипите за действие в кризисни ситуации, както и какви финансови средства са заделени за подобни случаи. Искахме да бъдат предоставени актуални данни за състоянието на канализационната мрежа в София, както и на шахтите\". Според Милка Христова, бодряшки изказвания на съветниците от ГЕРБ, че подобни наводнения се случват в цяла Европа, както и примерите с метрото в Берлин, звучат изключително нелогично и безотговорно. ", "date": "2018.06.28", "title": "Калоян Паргов: Точно 13 от 61 са отговорните към гражданите на София общински съветници в СОС"}
{"url": "http://www.cross.bg/yvrezhdaniya-subranie-detza-1577915.html", "text": "/КРОСС/ Утре, 29 юни 2018 г., в 12.00 часа омбудсманът Мая Манолова ще депозира в Народното събрание проект на Закон за личната помощ, който изготви съвместно с експерти от екипа си и родители на деца с увреждания.В проекта са отразени направените предложенияслед публичното обсъждане в институцията на обществения защитник. Майките на деца с увреждания и десетките подкрепящи ги неправителствени организации още от понеделник, 25 юни 2018 г., настояват за внасянето на законопроекта, който да даде възможност за независим живот на хората с увреждания и на техните семейства.", "date": "2018.06.28", "title": "Омбудсманът Мая Манолова утре внася в Народното събрание проект на  Закон за личната помощ "}
{"url": "http://www.cross.bg/navodneniya-voda-digi-1577917.html", "text": "/КРОСС/ Десетки сигнали за наводнения бяха получени и в София днес. Само до обяд бяха постъпили над 10, като най-критично е било положението на южната дъга.Седмица и половина след последните проливни дъждове, жители на столицата се оплакват, че шахтите така и не са почистени.Наводнената преди десетина дни ул. „Чавдар Мутафов” отново беше залята от вода, а хората се притесняват, че домовете им ще бъдат съсипани.Екипи на пожарната и гражданска защита работят по отстраняването на наводнените участъци. Бяха поставени и диги пред метростанциите, които предния път потънаха под вода.Следят се язовирите и реките в Софийско. Нивото на река Искър се е покачило с близо 40 см.", "date": "2018.06.28", "title": "Сигнали за наводнения и в София, вдигнаха диги пред подлезите"}
{"url": "http://www.cross.bg/sreshtata-trump-pytin-1577909.html", "text": "/КРОСС/ Пресслужбата на Кремъл обяви, че срещата на високо равнище между президентите на Русия и на САЩ Владимир Путин и Доналд Тръмп ще се състои на 16 юли в Хелзинки, предава ТАСС, цитиран от Фокус.„В съответствие с постигнатите договорености на 16 юли в Хелзинки ще се състои срещата между президентите на Русия и на САЩ Владимир Путин и Доналд Тръмп. По време на преговорите ще се обсъдят текущото състояние и перспективите пред развитието на руско-американските отношения, както и актуалните въпроси от международния дневен ред“, пише в официално заявление на руското президентство.По-рано съветникът на руския президент по външната политика Юрий Ушаков заяви, че избраното средство е удобно и за двете страни. Той допълни, че се очаква срещата да продължи няколко часа – планира се протоколна част, среща на четири очи и съвместна пресконференция. Той заяви, че очаква Путин и Тръмп след срещата да приемат съвместно заявление, „което ще обрисува по-нататъшните стъпки на двете страни и в план на подобряване на двустранните отношения и в план на съвместните действия на международната арена, и в план на осигуряване на международните стабилност и сигурност“. ", "date": "2018.06.28", "title": "Кремъл съобщи официално, че срещата между Владимир Путин и Доналд Тръмп ще се състои на 16 юли в Хелзинки"}
{"url": "http://www.cross.bg/beliya-partnyor-lideri-1577912.html", "text": "/КРОСС/ Италианският министър-председател Джузепе Конте ще се срещне с американския президент Доналд Тръмп във Вашингтон на 30 юли, обявиха от Белия дом, предаде „Политико“.„Италия е важен партньор в НАТО и ключов партньор за постигане на стабилност в средиземноморския регион“, се казва в изявлението. В него се казва още, че двете страни се стремят да засилят сътрудничеството, както и да насърчат икономическия просперитет.Двамата лидери се срещната за първи път по-рано през този месец на срещата на върха на Г-7. Тръмп побърза да нарече Конте „страхотен човек“ - одобрение, което не показва към другите западни лидери.Новият италиански кабинет вече предприе стъпки, за да спази някои от предизборните си обещания. Едно от тях е твърда борба с нелегалната имиграция и приема на бежанци. Италия освен това се обяви за сваляне на санкциите срещу Русия.", "date": "2018.06.28", "title": "Италианският премиер ще посети Белия дом"}
{"url": "http://www.cross.bg/shofyor-putya-lineiika-1577910.html", "text": "/КРОСС/ Шофьор на линейка издъхна зад волана. Трагичният инцидент стана преди минути на пътя в близост до Наковия мост в Дупница, съобщава struma.bg.56-годишният мъж шофирал личния си джип, когато внезапно му станало лошо и издъхнал.В последните секунди той успял да отклони возилото от пътя, предотвратявайки по-тежък инцидент, и се забил в мантинелата.", "date": "2018.06.28", "title": "Шофьор на линейка издъхна зад волана"}
{"url": "http://www.cross.bg/bulgariya-sofiya-kolata-1577916.html", "text": "/КРОСС/ Лека кола се удари в стълба на столичния бул. „България”, в близост до Професионалната гимназия по текстил и моден дизайн.От силния удар колата – БМВ, се е разделила на три части. Шофьорът и спътниците му бяха откарани в болница с линейка за преглед.Предполага се, че водачът е изгубил контрол над колата заради висока скорост и хлъзгавия път след дъжда в София днес. Няма други участници в инцидента. Движението по бул. „България” в района беше затруднено и се образуваха колони. ", "date": "2018.06.28", "title": "Лека кола се удари в стълб на бул. „България” в София"}
{"url": "http://www.cross.bg/efektivnost-sgradi-energiiina-1577918.html", "text": "/КРОСС/ Проектът на Национална жилищна стратегия ще бъде публикуван до няколко дни за обществено обсъждане. Стратегията определя цялостната политика по отношение на жилищния сектор и има дългосрочна визия с хоризонт до 2030 г. Обновяване на жилищния фонд, създаване на техническа документация за всички жилища и коригиране на дисбалансите в пазарните механизми на жилищния сектор са сред основните цели на Стратегията.Това посочи днес заместник-министърът на регионалното развитие и благоустройството Малина Крумова по време на конференция на тема „Финансиране на енергийната ефективност в Централна и Югоизточна Европа“. Форумът е организиран в рамките на Българското председателство на Съвета на Европейския съюз и се провежда ден преди срещата на високо равнище на министрите от Централна и Югоизточна Европа за енергийна ефективност в София.Крумова отбеляза, че жилищният сектор предоставя огромен потенциал за осъществяване на целите на енергийната ефективност – енергийна сигурност, намаляване на енергийната бедност, подобряване на здравословната среда за живеене на хората, намаляване на разходите за здравеопазване и др. Затова е необходимо изработването на устойчива програма за дългосрочно обновяване на всички жилищни сгради в страната. Тя обясни, че е необходимо изработването на икономически по-ефективни и по-иновативни начини за финансиране на енергийната ефективност, които да включват активното участие и партньорско отношение както на собствениците на сградите и жилищата, така и на бизнеса.„След изпълнение на мерките за енергийна ефективност по Националната програма за енергийна ефективност на многофамилни жилищни сгради разходите на домакинствата за отопление и електроенергия намаляват с 40 до 60%. При обновяването на жилищните сгради ще се търсят механизми за капитализация на тези положителни ефекти“, коментира още регионалният заместник-министър и припомни, че 44 хил. сгради у нас се нуждаят от обновяване. По думите ѝ, до момента около 2000 от тях са обновени по Националната програма за енергийна ефективност на многофамилните жилищни сгради и усилията са насочени към създаването на механизми, чрез които да бъдат обновени повече сгради.", "date": "2018.06.28", "title": "Малина Крумова: Националната жилищна стратегия определя цялостната политика за жилищния сектор с хоризонт 2030 г."}
{"url": "http://www.cross.bg/snimki-instityt-yadreniyat-1577898.html", "text": "/КРОСС/Северна Корея не само, че не унищожава центровете си за ядрени проучвания, а напротив – подобрява ги, сочат сателитни снимки и , водеща мониторингова група.Сателитните снимки, които те предоставиха, са направени на 21 юни тази година.На тях се вижда Ядреният научен институт в Йонгбйон, където се произвежда плутоний.Ядреният реактор е достроен и подобрен, добавени са нови сгради и строителството на мястото продължава и в момента, твърдят от „38 Норт”.В доклада им пише, че продължаващата работа в научния институт не трябва да се смята задължително като нарушаване на споразумението на Северна Корея и САЩ за премахване на ядрените оръгжия от Корейския полуостров. ", "date": "2018.06.28", "title": "КНДР подобрява ядрените си центрове, сочат сателитни снимки"}
{"url": "http://www.cross.bg/ninova-ivanov-kevr-1577908.html", "text": "/КРОСС/ „Внасяме сигнал до Главния прокурор срещу Иван Иванов – председател на КЕВР, на основание чл.282 от НК, който гласи, че длъжностно лице, което наруши или не изпълни служебните си задължения, се наказва с лишаване от свобода до  5 години”. Това каза лидерът на БСП Корнелия Нинова на пресконференция в централата на партията. Нинова заяви, че  основанието за този сигнал срещу Иван Иванов е днешното му изказване в парламента, с което той отказва да изпълни задълженията на Комисията, вменени в закона с промените, които се направиха заради случая с ЧЕЗ. „Тази промяна в закона бе направена, за да осъществява контрол държавата върху сделки, които застрашават националния интерес. Днес, г-н Иванов, пред целия парламент каза: ние този закон няма да го изпълним, защото той е лош. Един друг закон- НК предвижда за такова поведение- наказание”, категорична бе тя. Корнелия Нинова обяви, че утре БСП внася в парламента предложение за освобождаването на Иван Иванов от поста председател на КЕВР заради тежко нарушение на служебните му задължения. „Председателят на КЕВР не просто нарушава служебните си задължения, той отказва да ги изпълни\", коментира Нинова. Лидерът на левицата призова Комисията да се произнесе по сделката с ЧЕЗ и продажбата на дружеството на Гинка Върбакова, независимо какво ще решат. „По-интересно е- защо г-н Иванов прави това. Толкова ли е голяма цената на това задкулисие, че го прави?”, попита Корнелия Нинова. Председателят на БСП заяви, че Иванов иска да прикрие цялата сделка, Гинка Върбакова, покровителите й, правителството, Бойко Борисов и всички, които са навързани в тази сделка. Тя припомни, че сделката е влязла в КЗК, а КЕВР отказва да я провери, въпреки че законът ги задължава. „Сделката тихомълком си върви и на 1-ви юли- нови цени. Питаме- има ли връзка между тези неща. Ние започнахме тази тема преди половин година, защото става въпрос за над 3 млн. българи, за националната сигурност, за непосилни цени, които хората трябва да плащат\", заяви още Нинова. Тя изтъкна, че левицата няма да остави до края тази сделка, защото по нея няма никаква яснота, институции и банки са отказали да дават информация, институции са отказали да изпълняват закона. \"Какво повече да се случи, за да разбере народът, че тази сделката за ЧЕЗ е тъмна и задкулисна, от началото до края\", попита още председателят на БСП.Нинова определи като цинично изказването на Иван Иванов, че 200 хил. подписа не означават нищо за КЕВР. Според нея така той казва на 200 хил. българи: няма никакво значение какво искате вие. \"Вероятно много повече от тях искат, най-малкото, да има яснота по тази сделка и тя да бъде спряна, както искаме ние. Няма да оставим тази тъмна сделка да се случи на гърба на българския народ и българския национален интерес\", заключи Корнелия Нинова.", "date": "2018.06.28", "title": "Корнелия Нинова: Внасяме сигнал до гл. прокурор срещу председателя на КЕВР Иван Иванов"}
{"url": "http://www.cross.bg/yvrezhdaniya-horata-dobavki-1577902.html", "text": "/КРОСС/ Интеграционните добавки за хората с увреждания остават, няма да има забавяне и при получаването им, увери социалният министър Бисер Петков по време на заседание на парламентарната комисия по труда и социалната политика.През юни Върховният административен съд отмени окончателно текстовете, които определят размера на месечните добавки за социална интеграция, транспортни, информационни и телекомуникационни услуги за хората с увреждания.Разпоредбите предвиждаха определяне на добавките като процент от гарантирания минимален доход, което, според ВАС, противоречи на Закона за интеграция на хората с увреждания. Според него всички добавки трябва да бъдат в размер, който е съобразен с индивидуалните нужди на всеки човек с увреждания.В момента интеграционни добавки получават 500 хил. души, а заделените пари в бюджета за тях са 152 млн. лв. Очаква се групата на ГЕРБ да внесе промяна в Закона за интеграция на хората с увреждания, като целта е новите текстове да бъдат приети да средата на юли, за да получат всички заявили добавките си.Отменените текстове ще бъдат уредени директно в закона.Социалната комисия ще поиска и становище от Националния съвет за интеграция на хората с увреждания и от Агенцията за хората с увреждания.Близо 500 хил. души получават интеграционна добавка за транспортни услуги, за информационни и телекомуникационни услуги – почти 70 хил. души, а за обучение – 90 души.", "date": "2018.06.28", "title": "Интеграционните добавки за хора с увреждания остават"}
{"url": "http://www.cross.bg/huawei-seriyata-vashite-1577901.html", "text": "/КРОСС/ Необходимостта от телефон за основните потребителски нужди като изпращане на съобщения и провеждане на разговори е важна, но бързо настъпва една нова серия смартфони, която тийнейджърите трепетно очакват. Y серията на Huawei е център за забавление, създаден специално за тях. Новият full-viewдисплей с висока разделителна способност и мощни високоговорители дава възможност за игри и гледане на видеоклипове с по-добро качество от всякога. Ако пък слушате музика със слушалките си, технологията на Huawei Histen ще ви накара да се почувствате като участник в концерт на живо.Можете дори да се свържете с телефоните на приятелите си и да възпроизвеждате една и същамузика по едно и също време. Освен това можете да използвате режим караоке за любимите си песни и да получавате обратна връзка в реално време, за да подобрите певческите си умения.Искате да заснемете перфектното селфи и да предизвикате фурор в социалните мрежи с вашите страхотни снимки? Светкавицата за заснемане на селфита използва осветление като в професионално фото студио и ще ви помогне да снимате по най-добрия начин. Но това не е всичко - 5-мегапикселовата предна камера автоматично настройва осветлението въз основа на заобикалящата ви среда, за да създаде най-добрите цветови нюанси за лицето ви. Ако искате да добавите и доза вълшебство към вашите селфита, може да използвате и вградените филтри, за да включите AR функции, ефекти и фонове към вашите снимки.Основна отличителна функция на смартфоните от серията Y е лицевото разпознаване. Само с един поглед на екрана на телефона, може да го отключите автоматично.Режимът за игра, мощните предни и задни камери, изключителното качество на звука и големият 5.7-инчов HD+ екран ще ви накарат да си помислите, че с всички тези функции ще трябва да се разхождате със зарядно устройство под ръка. Няма нужда – Y серията на Huaweiима по-дълъг живот на батерията и по-голям капацитет на паметта, така че забавлението никога да не спира.", "date": "2018.06.28", "title": "Не просто смартфон, а и моден аксесоар - Huawei Y серия"}
{"url": "http://www.cross.bg/operatziya-anomaliya-yspeshno-1577903.html", "text": "/КРОСС/ Вчера, 27 юни, екип от специалисти на Университетска акушеро-гинекологична болница “Майчин дом” в състав, доц. Божидар Славчев, доц. Иван Костов и д-р Наталия Петракиева се справиха успешно с много рядък случай с радикално отстраняване на маточната шийка, поради наличие на инвазивен рак. Операцията беше извършена на млада 24 годишна пациентка с вродена аномалия на урогениталния тракт – две матки и две маточни шийки, които са сраснали помежду си.                     Пациентката е с един бъбрек. Интервенцията бе изключително сложна и изцяло съобразена със съвременните световни разбирания за онкогинекологочно поведение, давайки нов живот и шанс за последващата бременност на 24-годишната жена.След вниметелно диагностициране, екипът на „Майчин дом“ реши да извърши органосъхраняваща операция. След 4-часова операция, туморът бе отстранен успешно, премахвайки само маточните шийки заедно с лимфните възли в малкия таз. споделя доц. Костов.В момента пациетката е в постоперативен период и се намира в реанимация. Тя се чувства добре, а възстановителният процес протича гладко. ", "date": "2018.06.28", "title": "Екип на „Майчин дом“ извърши изключително рядка и сложна операция за първи път в България"}
{"url": "http://www.cross.bg/reformi-merkel-zayavi-1577897.html", "text": "/КРОСС/ Германският канцлер Ангела Меркел заяви, че са необходими реформи в Еврозоната, за да се предотвратят бъдещите кризи още от зараждането им, сега, след като спасителните програми в някои страни членки са проведени успешно, предава Reuters, цитиран от Фокус.По време на своя реч пред Бундестага преди да замине за Брюксел, където днес се провежда среща на високо равнище, на която се очаква обсъждането на въпросните реформи, Меркел заяви, че „гръцката спасителна програма бе голямо предизвикателство, но може да се каже, че еврото е стабилно, програмите са проведени до край и страните отново са конкурентоспособни“. Тя оцени това като добре свършена работа и добър пример за европейска солидарност.„Но все още има нужда от реформи. Затова се съгласихме с Франция да работим заедно“, заяви Меркел , допълвайки, че те включват развитието на Европейски стабилизационен фонд до нещо като Европейски валутен фонд, който да помага при избягването на потенциални кризи.", "date": "2018.06.28", "title": "Ангела Меркел: След успешните спасителни програми Еврозоната сега се нуждае от реформи"}
{"url": "http://www.cross.bg/smolyan-formirovanie-naselenieto-1577895.html", "text": "/КРОСС/ Модулно формирование от състава на 101-ви алпийски полк ще окаже помощ днес, 28 юни, на населението в Смолян. Вследствие на обилните валежи в града е обявено бедствено положение.              Модулното формирование е в състав от 41 военнослужещи, които със специализирана техника ще изграждат диги на река Черна в кв. Устово в града. Действията им се ръководят от командира на алпийците полковник Димитър Кацаров.              Военнослужещите се включват в спасителните действия след отправена молба от областния управител на област Смолян Недялко Славов. ", "date": "2018.06.28", "title": "Военнослужещи от Сухопътните войски ще окажат помощ на населението на Смолян"}
{"url": "http://www.cross.bg/smolyan-dvizhenieto-platno-1577904.html", "text": "/КРОСС/ Ограничено е движението по пътя II-86 Чепеларе – Проглед поради свличане на наноси върху пътното платно. Обходният маршрут е: Смолян - Девин - Кричим - Пловдив и обратно. Необходимо е шофьорите да карат внимателно, с повишено внимание и съобразена скорост. Заради обилните валежи в региона председателят на Управителния съвет на Агенция „Пътна инфраструктура“ инж. Светослав Глосов изпраща в Смолян директорът на дирекция „Поддържане на пътната инфраструктура“ инж. Михаил Рашков. Екипите на пътноподдържащата фирма работят на 24-часов режим, за да разчистват падналата скална маса от проливните дъждове.                 Поради срутване на скални маси в една лента се осъществява движението по път II-86 в участъка Бачково - Нареченски бани. Трафикът е в една лента и по пътя III-8681 Рудозем - Смилян при Бяла река, заради пропадане на пътното платно. Временно движението по път III-866 Смолян - Стойките в кв. „Райково“ в Смолян е ограничено за всички превозни средста. Причината е наводнено пътно платно от река Черна. Обходните маршрути са през уличната мрежа на гр. Смолян.Поради свличане на земна маса движението по пътя III-197 Грохотно - Девин в границите на Девин е в една лента.", "date": "2018.06.28", "title": "АПИ:Шофьорите да карат внимателно в област Смолян"}
{"url": "http://www.cross.bg/velikobritaniya-radev-interes-1577905.html", "text": "/КРОСС/ Напускането на Европейския съюз от Великобритания не трябва да се отразява негативно на правата на българите, които живеят в Обединеното кралство. И ЕС, и Великобритания, имат интерес от постигането на съгласие по отношение на достъпа до работа и образование на 3.8 млн. европейски граждани, които живеят във Великобритания, както и на около 900 000 британци в ЕС. Това заяви президентът Румен Радев на среща на „Дондуков“ 2 с председателя на Групата на европейските консерватори и реформисти в Европейския парламент Сайед Камал.Двамата бяха единодушни, че вотът на британските граждани трябва да бъде уважаван, но в интерес на държавите от ЕС и Великобритания е да запазят доверието, конструктивния диалог и сътрудничеството в чувствителни сфери като сигурността и отбраната. Президентът Радев открои и доброто двустранно сътрудничество на България и Великобритания в сферата на сигурността и борбата с тероризма и изрази увереност, че това партньорство ще продължи да се развива. ", "date": "2018.06.28", "title": "Румен Радев: Напускането на ЕС от Великобритания не трябва да се отразява негативно на правата на българите"}
{"url": "http://www.cross.bg/plovdiv-prokyratyra-okruzhna-1577907.html", "text": "/КРОСС/ Избягалият на 26 юни от Трето районни управление в Пловдив арестант  се е предал в родния си град Монтана.Съобщиха от Апелативната прокуратура в Пловдив: Днес, 28.06.2018 г., поради бягство и укриване на задържания за разпространение на наркотични вещества 25-годишен мъж, извършено в рамките на 24-часовото му задържане по реда на ЗМВР, той бе привлечен от наблюдаващият прокурор при Окръжна прокуратура – Пловдив към наказателна отговорност  задочно /в негово отсъствие/ по реда на чл. 206, вр. чл. 269, ал.3, т. 2 от НПК, с участието на служебен защитник.Повдигнатото му обвинение е за държане, без надлежно разрешително, с цел разпространение, на високорискови наркотични вещества – марихуана с общо нето тегло над 193 грама – престъпление по чл. 354а, ал.1 от НК.След повдигане на обвинението, наблюдаващият прокурор при Окръжна прокуратура - Пловдив е постановил обвиняемият да бъде задържан за срок от 72-часа, считано от момента на задържането му на територията на страната.Срещу него се води и досъдебно производство за бягството му от ареста /престъпление по чл. 297, ал.1 от НК /, което се наблюдава от РП – Пловдив, по което обвиняемият е бил обявен за общодържавно издирване.Същевременно, посредством адвокат, издирваният е заявил, че ще се предаде в Прокуратурата.Предприети са били необходимите действия, като днес, в ранния следобед, обвиняемият се е предал в  придружен от своя защитник, и понастоящем се намира в следствения арест в гр. Монтана, в изпълнение на постановеното от наблюдаващия прокурор при Окръжна прокуратура - Пловдив задържане за срок от 72 часа.Предстои привеждането му в следствения арест в гр. Пловдив, което ще бъде извършено от органите на ГД „Охрана“ при Министерство на правосъдието.", "date": "2018.06.28", "title": "Избягалият арестант от пловдивското РПУ се предаде"}
{"url": "http://www.cross.bg/pisma-kyrshymi-zaplahi-1577896.html", "text": "/КРОСС/ Гръцкият външен министър Никос Коцияс разкри по време на интервю пред местна медия, че до момента е получил повече от 800 писма със заплахи към него и семейството му, куршуми, както и кутии пълни с кръв, предава македонската електронна медия„Курир“, цитирана от Фокус.Министърът заяви, че това са опити правителството и министрите да не си свършват работата по тяхно умосмотрение, както е предвидено по конституция, а въз основа на заплахи и изнудване. Той допълни, че това са тежки престъпления според законите на страната, но не вижда никой да реагира.800-те писма, за които говори Коцияс не са известни на обществото, с оглед на това, че от началото на интензивните преговори за името досега гръцките медии са съобщили единствено за две изпратени писма с куршуми до външния министър със съобщения „да се отстъпва името на Македония“.", "date": "2018.06.28", "title": "Никос Коцияс, външен министър на Гърция: Получил съм 800 писма със заплахи, куршуми и кутии с кръв"}
{"url": "http://www.cross.bg/programa-detza-raiion-1577900.html", "text": "/КРОСС/ Убеден съм, че всяка инвестиция в образователна инфраструктура, в образование, в нашите деца ще се изплаща в пъти с годините напред. Образованите, будните деца са гаранция за стабилна и единна Европа. Това заяви министърът на регионалното развитие и благоустройството Николай Нанков при подписването на договора за основен ремонт или реконструкция, внедряване на мерки за енергийна ефективност и обновяване на материално-техническата база на 26 училища и детски градини в София.Договорът бе подписан днес от заместник-министъра и ръководител на Управляващия орган на Оперативна програма „Региони в растеж“ 2014-2020 г. Деница Николова и кмета на столицата Йорданка Фандъкова.Това е един от най-чаканите и важни проекти, защото е насочен към нашето бъдеще, нашите деца, каза още министър Нанков и посочи, че това е най-големият проект по оперативната програма за образователна инфраструктура на стойност над 63 млн. лв., от които 58 млн. лв. за безвъзмездна финансова помощ.Проектът е част от нашата цялостна концепция за инвестиции в образователни заведения, в тяхната инфраструктура, в подобряване на енергийните им характеристики, обзавеждането и оборудването с цел повишаване на качеството на образованието и образователния процес. Над 620 млн. лв. инвестираме за тази цел от различни инструменти на европейската солидарност, отбеляза регионалният министър. Той обърна внимание, че с включените в проекта 15 училища и 11 детски градини той е един от най-чаканите от софиянци.Нашата цел е не само да измерваме изпълнението на управляваната от министерството оперативна програма чрез определените индикатори. Дългосрочните ефекти ще измерваме след пет – шест години с реализацията на подобни проекти. Инвестициите в образователни заведения, в нашите деца ще се измерват с поколения напред, създавайки предпоставки за икономическо и социално развитие на страната и на цяла Европа, каза още Николай Нанков.София е доказала, че европейските средства отиват директно при хората както с големите инфраструктурни обекти, така и с обектите от интегрирания план за градско възстановяване и развитие по Оперативна програма „Региони в растеж“, коментира кметът на столицата Йорданка Фандъкова. По думите й осигурените от програмата средства и съфинансирането от общината по подписания договор ще отидат при най-важните хора в града – децата. Столичният кмет обяви, че с част от инвестицията ще се построи нова сграда към детска градина № 53 в район „Илинден“, ще се реконструира сграда паметник на културата в двора на училище на бул. „Сливница“ и ще се разшири 9-та Френска езикова гимназия. Тя заяви, че включените в проекта учебни заведения, чиято реконструкция трябва да приключи до края на 2019 г., са основно в районите „Връбница“, „Илинден“ и „Надежда“.Йорданка Фандъкова посочи, че в момента се извършва реформа в българското образование в страната, като средата е не по-малко важна от образователните програми и дигитализацията, защото възпитава, и затова усилията са насочени в тази посока.Министър Нанков обърна внимание, че Инвестиционната програма на Столична община е за пример, защото предвижда балансирано териториално разпределение на инвестициите. Те не са концентрирани само в един район или централната градска част, обясни той.Вече съм имала удоволствието да прережа лентата на много обекти в България, като пътища, мостове и др., но разликата е огромна, когато знаем, че инвестициите ще отидат за подобряването на учебната среда на децата, тяхното образование и бъдещи социални перспективи, заяви Витория Алиата ди Вилафранка - директор в Генерална дирекция \"Регионална и селищна политика\" на Европейската комисия. Изключително ми е приятно, че проектът обхваща райони, които са по-слабо развити, каза още тя.Заместник-генералният директор на Генерална дирекция „Трудова заетост, социални въпроси и приобщаване“ в ЕК Андриана Сукова отбеляза, че проектът ще бъде сериозна стъпка в посока осигуряване на достъп на децата до нормални условия на развитие в началната степен на обучение и в училищата, което е предпоставка за бъдещо развитие на конкурентоспособност.В рамките на проект „Изграждане, основен ремонт/реконструкция на 26 училища и детски градини на територията на Столична община”, в район „Красна поляна“ ще бъдат обновени: 57 СОУ „Св. Наум Охридски“, 147 ОУ „Йордан Радичков“ и 123 СОУ „Стефан Стамболов“.В район „Надежда“ със средства от ОП „Региони в растеж“ ще бъдат модернизирани: 102 ОУ „Панайот Волов“, 54 СОУ „Иван Рилски“, 15 СОУ „Адам Мицкевич“, 101 СОУ „Бачо Киро“, 16 ОУ „Райко Жинзифов“, ОДЗ № 15 „Чучулига“, ОДЗ № 90 „Веса Паспалеева“, ОДЗ №115 „Осми март“, ЦДГ № 152 „Връбница“, ЦДГ №170 „Пчелица“ и ОДЗ № 27 „Детска китка“.Учебните заведения, които ще бъдат обновени в район „Връбница“ са 140 СОУ „Иван Богоров“, 70 ОУ „Св. Климент Охридски“, 62 ОУ „Христо Ботев“ и ОДЗ № 42 „Чайка“.В район „Илинден“ ще бъдат ремонтирани 113 СОУ „Сава Филаретов“, 3 СОУ „Марин Дринов“, бивш филиал на Втора АЕГ „Томас Джеферсън“, ОДЗ №179 „Синчец“, ОДЗ №51 „Щурче“, ЦДГ №53 „Света троица“ и Училищен корпус към 43 ОУ „Христо Смирненски“.Чрез дейностите, които ще бъдат изпълнени по проекта, ще се осигури модерна, здравословна и функционална среда с високо ниво на енергийна ефективност в общински детски градини, средни и общообразователни училища на територията на гр. София. Обновената инфраструктура и материално-техническа база в тях ще допринесат за по-доброто качество на образователния и възпитателен процес. С изпълнението на проекта ще се осигурят също равнопоставени условия и достъп до образование за всички деца от посочените столични райони като децата и учениците ще бъдат обхванати в максимална степен и няма да бъде допусната дискриминация.", "date": "2018.06.28", "title": "Министър Николай Нанков: Всяка инвестиция в образованието на нашите деца ще се изплаща в пъти в годините напред"}
{"url": "http://www.cross.bg/baza-voenna-nastanyat-1577892.html", "text": "/КРОСС/ Американските власти планират да настанят около 12 хил. нелегални мигранти и техните семейства във военна база в Тексас.Предложението е на министерството по вътрешна сигурност.Мигрантите трябва да разполагат с всички необходими условия за пребиваване, включително самостоятелни бани, климатици и библиотеки.Това се случва два дни след като федерален съд постанови, че властите трябва да прекратят практиката на разделяне на деца от родителите им, преминали нелегално американската граница.", "date": "2018.06.28", "title": "САЩ ще настанят 12 хил. нелегални мигранти във военна база"}
{"url": "http://www.cross.bg/suvet-pargov-sofiya-1577887.html", "text": "/КРОСС/ БСП – София предложи извънредно заседание на Столичния общински съвет за готовността на Столична община за природните бедствия. Предложението направи в началото на сесията на Столичния общински съвет председателят на Градския съвет на БСП – Калоян Паргов в декларация от името на групата съветници от БСП, предаде репортер на  „Предлагаме свикването на извънредна сесия относно готовността на Столична община за реакция при природни бедствия. „Вследствие на обилен валеж на 18 юни 2018 г. големи части от града потънаха под вода. Станции на метрото бяха наводнени. Две от тях бяха затворени, за да бъдат отводнени. Заради завиряване на изхода на ЦСМП – София линейките не можеха да излязат“, каза Паргов. Според Паргов извънредната сесия ще бъде от полза за всички не само за общинските съветници, а по отношение на всички граждани, столичани и гости на София. Тъй като за свикване на извънредно заседание на общинския съвет са необходими подписите на една трета от съветниците, Паргов призова всички, които се чувстват отговорни за ситуацията в София да се подпишат. \"Разчитам на вашата съвест и отговорност, защото моментът не е политически. С бедствия и кризи трудно можем да търсим политически дивиденти. Няма как да го допуснем“, обърна се Паргов към съветниците в зала. ", "date": "2018.06.28", "title": "БСП – София предложи извънредно заседание на Столичния общински съвет за готовността на Столична община за природните бедствия"}
{"url": "http://www.cross.bg/nito-moskovski-zheleznitzata-1577889.html", "text": "/КРОСС/ Предстои решаване на проблема с БДЖ, няма да има продажба нито на вагони, нито на сградата на железницата. Това каза министърът на транспорта, информационните технологии и съобщенията Ивайло Московски по време на брифинг в Народното събрание във връзка с финансовото състояние на БДЖ, предаде Агенция „Фокус“Във връзка със задълженията на БДЖ, Московски коментира: „С кредиторите водим преговори повече от една седмица с цел намаляване на наказателните лихви. Какви ще са споразумениятя може би към днешна дата ще бъде факт. Все още уточняваме какъв ще е размерът на наказателните лихви“. Той посочи, че предстоят разговори с министъра на финансите и сумата да бъде предоставена като безлихвен заем от държавния бюджет. ", "date": "2018.06.28", "title": "Ивайло Московски: Предстои решаване на проблема с БДЖ, няма да има продажба нито на вагони, нито на сградата на железницата"}
{"url": "http://www.cross.bg/signala-smolyan-teritoriyata-1577890.html", "text": "/КРОСС/ Данни към 12 часаОт началото на денонощието в пожарните служби в страната са получени над 70 сигнала за произшествия, свързани с усложнената метеорологична обстановка. Към момента силите и средствата на ГД „Пожарна безопасност и защита на населението“ участват в извършването на 22 аварийно-спасителни дейности. Няма данни за застрашени хора и населени места.Постъпилите сигнали са предимно за територията на Столична община  и областите Пловдив, Пазарджик, София, Смолян. Основната част от тях са за наводнени приземни етажи, мазета, дворове и части от пътна и улична инфраструктура, както и за отстраняване на опасни предмети и паднали дървета.В област Пловдив екипите са  извършили отводнителни дейности на 21 сигнала за наводнени къщи, дворове, подлези, улици, обществени сгради. Отработени са и няколко сигнала за паднали дървета.На телефон 112 са подадени 15 сигнала за локални наводнения на територията на област Смолян. Със заповед на кмета на община Смолян е обявено бедствено положение на територията на цялата община. Основната част от сигналите са концентрирани около речното корито на река Черна. За оказване помощ на РДПБЗН – Смолян е предислоциран  хидро-модул от пожарната служба в Пловдив.", "date": "2018.06.28", "title": "Информация на ГДПБЗН за оперативната обстановка на територията на страната"}
{"url": "http://www.cross.bg/samolet-mymbaii-razbi-1577893.html", "text": "/КРОСС/ Малък чартърен самолет се разби в квартал в Мумбай, предадоха световните агенции. По първоначални данни поне един човек е загинал, като някои медии съобщават и за четирима души.На място са изпратени линейки и пожарни автомобили.Машината се е разбила в строяща се сграда.Все още не е ясно какви са причините за катастрофата.  ", "date": "2018.06.28", "title": "Чартърен самолет се разби в Мумбай"}
{"url": "http://www.cross.bg/tehnoimpeks-pochti-dokara-do-boii-ypravlyavashti-i-opozitziya-1577891.html", "text": "/КРОСС/ Размяна на обвинения и покани за разбиране „по мъжки” – до това доведе споменаването на темата „Техноимпекс” в пленарната зала по време на обсъждането на доклада за дейността на енергийния регулаторЛидерът на БСП и участник в приватизацията на дружеството преди 20 години Корнелия Нинова подчерта, че са били положени „институционални усилия” да бъде омаскарена, но никой не казва, че ДАНС, прокуратурата, АДФИ и т.н. са се произнесли, че няма вина.„Кой ми го казва това за „Техноимпекс”? Човек със свален имунитет с няколко престъпления, за които се разследва”, заяви тя, сочейки зам.-председателя на парламента и лидер на „Воля” Веселин Марешки.Антон Кутев също коментира, че се вбесява от това „човек с висящи дела да ми раздава морал”, а малко след това се наложи намесата на квесторите, след като социалистът тръгна настървено към Юлиан Ангелов от „Обединени патриоти”. ", "date": "2018.06.28", "title": "„Техноимпекс” почти докара до бой управляващи и опозиция"}
{"url": "http://www.cross.bg/yazovirite-suobshti-rezhim-1577894.html", "text": "/КРОСС/ Стопанисваните от Министерството на регионалното развитие и благоустройството чрез ВиК операторите 9 язовира са в отлично експлоатационно състояние. Още миналия петък са дадени инструкции на управителите на ВиК дружествата денонощно да следят нивата на язовирите за питейно-битово водоснабдяване и съоръженията към тях. Това съобщи пред медии днес министър Николай Нанков.Той информира, че контролирано се изпускат водни количества от язовирите „Христо Смирненски\" край Габрово и намиращия се в района на Бургас „Ново Паничарево\" с цел превантивно освобождаване на обем. Изпускането е със стойности под допустимите за съответното съоръжение. Нивата в язовирите се поддържат в съответствие с подадения от Министерството на околната среда график. Речните легла до 500 метра след язовирните стени са почистени и е осигурена нормална проводимост в тези участъци.Има няколко новообразували се свлачища в Родопите и около Самоков. В авариен режим се прави укрепване и осигуряване на нормалната пропускливост на пътищата. Колегите от Агенция „Пътна инфраструктура\" и сформираният към нея щаб работят при денонощен режим, за да се реагира при необходимост, съобщи още регионалният министър.", "date": "2018.06.28", "title": "Деветте язовира за питейно-битово водоснабдяване са в отлично експлоатационно състояние"}
{"url": "http://www.cross.bg/stanal-pazardzhik-dzhipa-1577899.html", "text": "/КРОСС/ Тежка катастрофа затапи движението на магистрала Тракия. Инцидентът е станал в платното посока София край отбивката за Калугерово. Ударът е станал между джип и тир с турска регистрация. По първоначална информация, джипът се е движил с превишена скорост и ударил отзад тира. Двама души от джипа са откарани в болница, като и двамата са от Пазарджик.Двамата пострадали са извадени от джипа с помощта на пожарен екип, съобщи говорителят на МВР- Пазарджик Мирослав Стоянов.  Движението се извършва само в аварийна лента, образува се голямо задръстване. ", "date": "2018.06.28", "title": "Тежка катастрофа на АМ \"Тракия\": Джип се заби в камион"}
{"url": "http://www.cross.bg/chlen-medii-suveta-1577882.html", "text": "/КРОСС/ На основание чл.98, т.7 от Конституцията на Република България във връзка с чл.24, ал.1 от Закона за радиото и телевизията, държавният глава Румен Радев подписа днес указ за назначаването на Ивелина Ганчева Димитрова за член на Съвета за електронни медии.", "date": "2018.06.28", "title": "Президентът Румен Радев назначи Ивелина Димитрова за член на Съвета за електронни медии"}
{"url": "http://www.cross.bg/varna-chasa-nagradi-1577877.html", "text": "/КРОСС/Изобилие от награди изненада приятно участници на „Еврофутбол\" във Варна и региона. Присъстващите на място в пунктове на букмейкъра спечелиха  шапки, ключодържатели, грил сетове и футболни топки, след като отговориха на правилно на въпроси на футболна тема. Акцията е част от промоция на букмейкъра по морето, която продължава до края на Мондиала (15 юли 2018 г.).                  Вижте график на промоциите за следващите дни:Елате да приложите футболните си знания, да спечелите награди, да се забавляваме и да гледаме мачовете от Световното първенство заедно!                 ", "date": "2018.06.28", "title": "Изобилие от награди за играчи на „Еврофутбол“ във Варна"}
{"url": "http://www.cross.bg/sobstvenost-sgradi-obshtinskata-1577879.html", "text": "/КРОСС/ 7  спешни действия предложи Групата на БСП на кмета на Казанлък Галина Стоянова, свързани с общинската собственост. Председателят на БСП-съветниците Пламен Караджов поиска в местния парламент да бъдат предоставени констативните протоколи на комисиите по чл.196 от Закона за устройство на територията за последните 15 години, както и последващите заповеди, касаещи обезопасяване на сгради общинска собственост. „Снимките на читалището в гр. Шипка - символ на разрухата, безотговорността и безстопанствеността, породиха много въпроси към местната власт и  всички въпроси, са свързани с грижата и отговорността за общинската собственост”, се казва в Позиция на „БСП лява България”.  По думите им на територията на община Казанлък има още една такава - читалището в Енина. От разруха са заплашени и сградата на читалището в Хаджидимитрово, и сградата на читалището в Бузовград, общински сгради, в които се помещават здравни служби, като тези в Енина, Черганово, училището в село Розово и т.н. Трябва ли някой да публикува снимки във фейсбук, за да се сети Общината - за тях!?Левицата иска да бъде предоставена информация - осигурена ли е охрана на неизползваемите обекти, застраховани ли са всички сгради публична общинска собственост. В Позицията си социалистите настояха  в бюджета за следващата година да бъдат заложени средства за обследване на всички застрашени сгради, общинска собственост. Те припомниха, че мнозинството на ГЕРБ отхвърли за пореден път при гласуването за бюджета предложенията им за обследване и ремонт на читалище и здравна служба.За гражданите на община Казанлък е важно да се  актуализира и активира Публичния регистър на общинската собственост, който е недостъпен на сайта на община Казаналък, както и Публичния регистър за разпоредителни сделки с имоти.Ето и пълния текст на Позицията:Отново станахме свидетели как снимки в социалните мрежи на урбекс обекти разпалиха гражданското общество. Но този път, касаещи нашата територия.Снимките породиха много въпроси към местната власт и  всички въпроси, са свързани с грижата и отговорността за общинската собственост.Общественото внимание беше съсредоточено върху една единствена сграда, която се превърна в утвърден символ на разрухата, безотговорността и безстопанствеността.На територията на община Казанлък можем да посочим още една такава - читалището в Енина.От разруха са заплашени и сградата на читалището в Хаджидимитрово, и сградата на читалището в Бузовград, общински сгради, в които се помещават здравни служби, като тези в Енина, Черганово, училището в село Розово и т.н.Припомням, че отхвърлихте предложенията на Групата ни за обследване и ремонт на сгради публична общинска собственост за бюджет 2018.Трябва ли някой да публикува снимки във фейсбук, за да се сети Общината - за тях!?И ако днес, кметът на общината твърди, че няма , то утре отговорността за състоянието на общинската собственост ще е обща - Ваша, госпожо Стоянова, че не сте предприели мерки да бъде спряна разрухата в тези сгради и наша - на общинските съветници, че  мнозинството угодно си е мълчало, че не сме предвидили средства в бюджетите на общината, че сме позволили, поради недобро стопанисване, да се обезцени общинското имущество, че всички ние не сме осъществили контрол.Всички ние се заклехме  да браним обществения интерес и няма как да останем безучастни и просто така да подминем темата. От нас се очаква  да покажем на казанлъчани, че не сме безотговорни и сме тук, за да търсим решения на проблемите.Считаме, че е несправедливо да   прехвърляме отговорността на кметовете на кметства, на читалищните настоятелства или да се търсят форми, с които да се заобиколи темата, която е във фокуса на общественото мнение.1. На следващото заседание  своето задължение по Закона за общинската собственост и както е записано в чл. 66 а  - 2.   по чл.196 от Закона за устройство на територията за последните 15 години, както и последващите заповеди, 3. Да ни бъде предоставена информация -  и ако не -  какви са причините да не бъде осигурена?4. Да ни бъде предоставена информация - 5. , наше задължение по Закона за общинската собственост, което не е изпълнено към настоящия момент.6. В бюджета за следващата година , общинска собственост.7. , който е недостъпен на сайта на община Казаналък – така е към този момент. (съгласно Наредбата се актуализира ежемесечно!), както и Публичния регистър за разпоредителни сделки с имоти.И ДА, знаем госпожи и господа, че ще са нужни много средства и усилия, но все отнякъде трябва да започнем, защото на народа му писна всеки настоящ управленец да прехвърля вината върху предшествениците си и нищо да не се променя, дори да е бил във властта повече от 7 години.Не е лесно да  се говори по тема, която не просто ме връща в историята на Шипка, а ме връща към историята на моя род и родина.", "date": "2018.06.28", "title": "БСП-Казанлък предложи спешни действия за общинската собственост "}
{"url": "http://www.cross.bg/svilenski-kontzesiya-sofiya-1577878.html", "text": "/КРОСС/ „Вчера, на закрито заседание, като извънредна точка,  правителството взе решение за втори път да даде  старт на концесията на Летище „София“.  Това заяви пред медии в парламента зам.-председателят на ПГ на „БСП за България“ Георги Свиленски. По думите му нито един български гражданин, освен служителите в Министерство на транспорта и тези, които са подготвили процедурата, не знаят нейните параметри и условия. „Всички ще бъдем изненадани, когато тази процедура бъде обявена. ПГ на \"БСП за България\" е последователна през всички години, когато това правителство и предишното, се опитват да отдадат най-печелившото българско държавно дружество на концесия“, обясни той. По думите му освен това, летището ни е обект и на национална сигурност и не може да бъде отдадено на концесия по този тъмен и непрозрачен начин. „Ние няма да позволим това да се случи и с всички парламентарни средства ще се борим тази концесия да не стартира“, коментира той. Свиленски каза, че по време на обсъждане на бюджета, левицата е заявила, че преди стартиране на процедурата, тя трябва да се обсъди в парламента. „Има депутати с национално отговорно отношение и няма как това решение да бъде взето без знанието на българския парламент- на какви цени, при какви условия, за колко години, срещу какви такси ще се даде на концесия Летище „София“, каза още той. Георги Свиленски изтъкна, че левицата ще внесе искане за незабавно предоставяне на условията за концесията на българския парламент и на медиите; ще внесе проект за решение за спиране на решението на МС за стартиране на процедурата за концесия. Той припомни, че при първото стартиране на такава процедура е имало съмнения за  отдаването на Летище „София“ на турска фирма. „Продължаваме да бъдем  притеснени за това, че процедурата е непрозрачна“, обясни Свиленски. Той разкри, че на летището са започнали съкращения на работници и въвеждане на изискванията на бъдещия концесионер  според предварителните условия, за да може, когато му бъде предоставено дружеството, да няма противопоставяне от страна на работниците. „Ние ще застанем зад всеки един работник, който бъде неоснователно съкратен, уволнен или изгонен от летището“, каза той.  Свиленски припомни, че тази концесия е била обвързана със състоянието на БДЖ. „Вчера изтече срокът, в който трябваше БДЖ да се разплати с облигационерите. От днес сградата на ул. „Иван Вазов“ може да бъде продадена и изпълнителният директор на дружеството да работи на тротоара. Освен това, 1200 вагона също са запорирани и също могат да бъдат продадени“, заяви той. Социалистът се опасява, че ще се сбъднат страховете, че две от най-големите дружества ще бъдат загубени- едното концесионирано, а другото-  унищожено.    „Алармираме министърът на транспорта да влезе в комуникация с министъра на финансите и да уредят финансовото състояние на БДЖ“, призова Георги Свиленски. „Кое налага концесията на Летище „София“. Това предприятие е печелившо и де факто плаща дивиденти и парите остават тук в България“- попита зам.-председателят на ПГ на „БСП за България“ Драгомир Стойнев. По думите му всичко това е построено с парите на българските данъкоплатци и сега някой иска да го открадне от тях и да го даде на конкретна чужда фирма. Стойнев подчерта, че вероятно тези бомби са били оставени настрана до края на председателството и това е едва първата, която започва да гърми и очакваме още няколко. „Не става въпрос дори и за самите критерии. Концесия не трябва да има“, категоричен бе зам.-председателят на ПГ на левицата.", "date": "2018.06.28", "title": "БСП: Правителството, на тайно заседание, дава летище „София“ на концесия на турска фирма"}
{"url": "http://www.cross.bg/kompaniya-vilde-promyana-1577883.html", "text": "/КРОСС/ Тютюневият      гигант е инвестирал над 4,5 милиарда долара в разработката на иновативните      платформиВсеки ден      10 000 души по света избират да спрат да пушат и да преминат към      бездимните алтернативи„Основният проблем при тютюнопушенето е горенето. При изгарянето на тютюна се образува тютюнев дим, който съдържа между 6000 и 8000 вредни вещества. Затова и предизвикателството ни беше:Можем ли да създадем нещо толкова иновативно - продукт, който да елиминира горенето и тютюневия дим, но който в същото време да доставя удовлетворение на пушачите. Това е и нашата мисия през последните над 10 години, за изпълнението на която вложихме над 4,5 милиарда долара инвестиции. В резултат успяхме да създадем и пуснем на пазара първата ни продуктова платформа от този тип –електронно устройство, което нагрява тютюна до точната температура, така че да няма горене и тютюнев дим, като в същото време носи на пушачите нужното удовлетворение.Разбирам, че може да звучи странно за компания, която винаги е предлагала много успешно конвенционални цигари на пазара, изведнъж да заяви: \"Желанието ни е да спрем продажбата на продукта, който продаваме от години\". Смятам обаче, че с нашите научни разработки и с иновативния продукт, който сега е в ръцете на потребителите ни, ние демонстрираме, че сме способни да предложим една по-добра алтернатива. Вярвам, чедобрият дизайн на продукта винаги играе роля в уравнението на вземане на решение от потребителя, но трябва да разберем, че за пушача ключов е мотивът да спре да пуши, да се пренасочи, да търси информация за новите платформи и да премине към по-добра алтернатива - това е много по-сериозна стъпка към промяна на начина на живот, отколкото просто мода. Мисля, че това е жизненоважно решение и искам този продукт да бъде известен със солидната наука, която стои зад него, с технологията и с ползите, които може да донесе на пълнолетните пушачи.Много компании и индустрии се променят заради външните стимули на средата. Ниерешихме да провокираме и променим нашия бизнес отвътре. Затова трябваше да придобием съвсем нови способности чрез привличането на учени и експерти в различни области като системна токсикология, химия, провеждане на клинични проучвания и други. Трябваше да изградим много по-голям инженеринг отдел, за да се уверим, че новите устройства, които пускаме на пазара, могат да бъдат произведени правилно. Трябваше да сме сигурни във високата квалификация на колегите, които се присъединяват към нашата компания. Опитваме се да следваме потребителите и устройствата дигитално, да знаем дали и кога хората имат въпроси за устройството, кога ще го заменят, кога ще си купят ново, защото те трябва да получат правилното обслужване и добрата грижа за клиента. Всичко това се случва през дигитална платформа. Затова трябваше да направим сериозна промяна в начина, по който оперираме и правим бизнеса си, и да оценим възможностите си за промяна вътре в самата компания.Това означаваше тази трансформация. Мисля, че с нея сме открили смисъла си като компания”, каза пред многобройната международна публика, дошла на най-големия форум за иновации, технологиии и дигитална политика в Европа Webit Festival Europe 2018, президентът на „Филип Морис Интернешънъл“ за Европейския съюз Фредерик де Вилде.", "date": "2018.06.28", "title": "Президентът на „Филип Морис” за ЕС Фредерик де Вилде пред Webit: Трансформацията към бъдеще без дим е нашият смисъл като компания"}
{"url": "http://www.cross.bg/smolyan-cherna-polozhenie-1577880.html", "text": "/КРОСС/ В Смолян е обявено бедствено положение, предаде кореспондентът на bTV. Заради проливните дъждове река Черна е преляла на няколко места.Кметът на Смолян Николай Мелемов заяви, че реката е преляла на няколко места – при КАТ, при ПБЗН, в Устово и се е наложило да се обяви извънредното положение, съобщи „Фокус”.Кризисният щаб на Общината и в момента заседава, като в него участват и директорите на ОДМВР и РЗПБЗН – Смолян. Екипи изграждат спешни диги по реката. Река Черна е наводнила сградата на ПБЗН, обществени сгради, складове, частни имоти.\"Магистралата е непроходима и затворена за движение. Има и много наноси по улиците в града от дерета. В района на кино „Дружба“ дерето и изнесло пръст и чакъл на пътя и движението е затруднено”, каза Мелемов.Дъждът създаде редица проблеми в областта. И други реки в региона има опасност да прелеят, а пороят предизвика свлачища.Преди минути бе обявен и Червен код за опасно време в региона.Червения код е най високият за опасно време и оспаснот от жертви и тежки наводнения.", "date": "2018.06.28", "title": "Бедствено положение в Смолян: Река Черна преля, наводни пътища и сгради"}
{"url": "http://www.cross.bg/problem-pargov-suvet-1577884.html", "text": "/КРОСС/ Имаме проблем с ефективността на столичната администрация и този проблем ще доведе до други проблеми. Това каза председателят на ГС на БСП – София и председател на групата съветници на партията в Столичния общински съвет по време на обсъждането на енергийните планове на столицата ,предаде репортер на . Според него плановете трябва да са с актуална информация. „Ние искаме пълна преработка и актуализиране на доклада за действие за устойчиво енергийно развитие“, каза Паргов. По отношение на плана за енергийна ефективност, председателят на Градския съвет на БСП – София заяви, че има немалко данни за несъответствие и липсваща информация. „Ние сме готови да ви помогнем и го правим доброжелателно“, каза Паргов. Той попита защо енергийните планове не бъдат актуализирани. „Ние ще се включим също с наши експерти, но чак тогава Общинският съвет да гласува тези стратегически документи“, каза Паргов. ", "date": "2018.06.28", "title": "Калоян Паргов: Имаме проблем с ефективността на столичната администрация и този проблем ще доведе до други проблеми"}
{"url": "http://www.cross.bg/kevr-ivanov-normalno-1577881.html", "text": "/КРОСС/ „Уважаеми българи, помните ли Гинка Върбакова и кой стои зад нея? Заради продажбата на ЧЕЗ България променихме Закона за енергетиката и дадохме правомощия на КЕВР да не разрешава такива тъмни сделки. Събрахме и внесохме над 200 000 подписа за спирането на продажбата”. Заяви председателят на ПГ на „БСП за България” Корнелия Нинова по повод доклада на КЕВР. Тя заяви, че и днес е отправила питане към КЕВР- какво са направили по този въпрос. „Най-нагло, Иван Иванов ми отговори, че законът е лош и затова няма да го приложат, а мнението на 200 000 българи не важи за тях, защото не е референдум. ГЕРБ подкрепиха Иванов. Хора, разбирате ли какво означава това? Орган, избран от НС, казва на парламента- няма да ви изпълнявам законите. Депутатите от ГЕРБ му ръкопляскат. Защо? За да прикрият Гинка от Пазарджик и покровителя от Банкя. А дали това има нещо общо с повишаване на цените от 01.07.?”, заяви още Корнелия Нинова„Скандалът за ЧЕЗ избухва през 2017 г.- затова е нормално да питаме: какво е било отношението на КЕВР. Вие сте избрани от парламентаи е нормално народните представители да ви задават въпроси и вие да отговаряте“, така зам.-председателят на ПГ на „БСП за България“ Драгомир Стойнев се обърна към председателя на КЕВР. По думите музаконът не е променен проформа, а с конкретни предложения, които са били приети и от управляващото мнозинство. „Г-н Иванов и цялата комисия са длъжни да спазват закона, независимо дали е хубав или не. Не е тяхна работа да идват и от тази трибуна да го коментират“, категоричен бе той.Стойнев подчерта, че ако спазват закона, КЕВРтрябва да се произнесе, когато става въпрос за прехвърляне на активи и за лицензионна дейност. „Оттук нататък, отговорността, колкото и да искате да бягате от нея, е изцяло ваша. Не бягайте от отговорност за ЧЕЗ. Ако са ви нужни средства, експерти- за това е парламентът и се гласуват бюджети така, че да си свършите нормално работата“, подчерта той и коментира, че сделката е била изцяло непрозрачна.", "date": "2018.06.28", "title": "Корнелия Нинова: ГЕРБ и Иван Иванов прикриват Гинка и покровителя от Банкя"}
{"url": "http://www.cross.bg/efektivnost-dakov-sredata-1577886.html", "text": "/КРОСС/ За част от целите в плана за енергийна ефективност на столицата липсват данни за индикативна стойност, за спестената енергия и за намалените въглеродни емисии. Това каза общинският съветник от групата на \"БСП лява България\" в Столичния общински съвет по време на дебатите по доклада на кмета на София Йорданка Фандъкова за енергийната ефективност, предаде репортер на Според Даков планът е неработещ документ. Той обърна внимание, че БСП предлага този документ да бъде преработен съвсем добронамерено. \"Съгласно изискванията за закона за енергийна ефективност, всяка община има отношение към тази материя\", каза Даков. По думите му предложените стратегически документи се внасят точно в средата на периода, който е 2017-2019 г. \"Сега сме средата, но да кажем, че има някакво обяснение в съгласувателната процедура\", посочи Даков. Колегата му Иван Таков от БСП заяви, че тази програма и план са нужни на Столична община, но са закъснели. \"Не мога да приема този начин на внасяне на доклади. Вътре има цели секции, които са били актуални към 2015 г. Вие искате от нас в средата на 2018 г. да гласуваме нещо, което е било вярно в средата на 2015 г. Това за мен е изключително притеснително\", допълни Таков. В началото на сесията БСП - София предложи тези точки да отпаднат, но предложението им беше отхвърлено. ", "date": "2018.06.28", "title": "Альоша Даков: За част от целите в плана за енергийна ефективност на столицата липсват данни за индикативна стойност, спестената енергия и за намалените въглеродни емисии"}
{"url": "http://www.cross.bg/pazardzhik-prelivat-momenta-1577888.html", "text": "/КРОСС/ На територията на област Пазарджик има свободни обеми в почти всички язовири, каза за  комисар Иван Панайотов, началник на РД „Пожарна безопасност и защита на населението“ в Пазарджик. Той обясни, че имат подадена информация, че три язовира в община Пазарджик преливат през преливника с 0,5 кубика, което не е притеснително. „В момента нямаме рискова ситуация, защото те преливат през съоръжението, което е направено за тази цел“, коментира Панайотов. Той допълни, че през последните часове е подаден сигнал за наводнено мазе в една от болниците в Пазарджик и екипи на пожарната в момента работят по отводняването му.", "date": "2018.06.28", "title": "Пазарджик: Три язовира в общината преливат през преливниците им, ситуацията не е притеснителна"}
{"url": "http://www.cross.bg/slyzhba-voenna-frantziya-1577872.html", "text": "/КРОСС/Правителството на Франция е представило план за връщането на задължителната военна служба, съобщи Time.Планът е бил представен още по време на предизборната кампания на френския президент Еманюел Макрон. Той ще се прилага за момчета и момичета, като ще се прилага в две фази.Първата фаза ще представлява едномесечно назначение, което ще се фокусира върху гражданската култура, което ще позволи на младите хора да се фокусират върху ролята си в обществото.Това включва дейности като благотворителност, доброволно преподаване или военно обучение с полицията.Във втората фаза те ще могат да изберат дали да завършат пълен тримесечен или едногодишен курс в областта на сигурността и отбраната.Програмата ще струва $ 1.8 млрд. годишно, като ще е нужна първоначална инвестиция от $ 2.5 млрд.Франция прекрати задължителната военна служба през 1997 г. Това прави Макрон първият френски президент, който не е изкарал военна служба.", "date": "2018.06.28", "title": "Франция връща задължителната военна служба"}
{"url": "http://www.cross.bg/sofiya-ploshtadka-hristova-1577885.html", "text": "/КРОСС/ Липсата на фенансови параметри в плановете за енергийните планове на столицата ги прави пожелателни. Това каза общинският съветник от групата на \"БСП лява България\" и заместник-председател на Столичния общински съвет Милка Христова по време на дебатите по доклада на кмета на София Йорданка Фандъкова за енергийната ефективност, предаде репортер на „В доклада има действително посочени факти, които или са спестени или са неверни“, каза тя. По думите й има факт, че по отношение на инсталациите за RDF гориво, ще се изгради площадка ТЕЦ – София и алтернативна площадка ТЕЦ – София – изток. \"Някой от вас да знае, че има такава алтернативна площадка? Ако това е вярно, нека да го заявим. Ако не е вярно, тогава да се оправи доклада“, призова Христова. ", "date": "2018.06.28", "title": "Милка Христова: Липсата на фенансови параметри в енергийните планове на столицата ги прави пожелателни"}
{"url": "http://www.cross.bg/lyov-otbora-predi-1577869.html", "text": "/КРОСС/ Бъдещето на селекционерът на националния отбор на Германия Йоаким Льов остава неясно. Бундестимът отпадна в груповата фаза на световното първенство в Русия, след като записа 1 победа и 2 загуби. Това се случва за първи път в историята на европейския колос, който преди 4 години победоносно вдигна световната титла.Самият Льов заяви, че все още не е готов с окончателен отговор на въпроса дали ще подаде оставка. Очаква се днес (28 юни) той да излезе с решение дали ще се раздели с отбора.Германската футболна федерация застана твърдо зад селекционера.\"Още преди световното първенство знаехме, че трябва да има промени. Дискутирахме с цялото ръководство и анализирахме всичко подробно. Обсъдихме кой е най-добрият кандидат за поста начело на Германия. Да, имаше малка носталгия от спечелената титла през 2014 г. Но по време на турнира за Купата на Конфедерациите се видя, че имаме много силен и способен млад състав. Точно тогава решихме, че Йоахим Льов трябва да продължи работата си с отбора и удължихме договора му до 2022 г. Все още вярвам, че той трябва да продължи да работи с нас и да остане на поста си\", заяви Райнхард Гриндел - президентът на централата.Подобно мнение изрази и мениджърът на отбора - Оливер Бирхоф.\"Объркването и разочарованието в целия ни отбор е огромно. Но това е футболът, трябва да приемем случилото се. Явно усилията ни не се оказаха достатъчни. Сега не е моментът да правим анализ на всеки по отделно, но аз вярвам, че Йоги Льов ще продължи да работи с нашия отбор\", каза той.Германските медии са на по-различно мнение. Водещите издания в страната започнаха дори да търсят заместници на специалиста, който преди 4 години направи отбора световен шампион. За наследник на Льов най-често в публикациите им се посочва мениджърът на \"Ливърпул\" - Юрген Клоп.", "date": "2018.06.28", "title": "Тръгва ли си Йоги Льов след отпадането?"}
{"url": "http://www.cross.bg/danni-slyzhbite-dostup-1577871.html", "text": "/КРОСС/ МВР е рекордьор по незаконен достъп до данни за интернет трафика на гражданите, става ясно от годишния доклад на парламентарната комисия за контрол на службите. Въпреки решението на Конституционния съд и промяната в Закона за електронните съобщения преди три години продължава незаконната практика държавни органи да искат справки от мобилните оператори и интернет доставчиците, без преди това да е дадено разрешение от съда.През миналата година МВР е осъществило незаконен достъп до трафични данни 33 пъти. Това е информацията, която мобилните оператори съхраняват за проведените разговори и изпратени съобщения, тяхната продължителност, мястото, от което са проведени, абоната, с когото е говорено.Особеност тук е, че с осигуряването на достъп до един потребител се следи огромно количество трафик на неограничен брой хора.Общият брой на нарушенията е 36. Освен от МВР, комуникацията на гражданите е следена незаконно и от окръжните прокуратури във Велико Търново и Габрово, както и от НАП, пише в. \"Сега\".Най-много са незаконните искания от столичната полиция - 13. На второ място е търновската полиция с 8 искания, плюс още 3 от местния БОП. 5 са направени от районните управления на МВР в Ямбол, по едно искане има от Пловдив, Ботевград, сектор БОП в Благоевград и централата на същата служба в София. Всъщност нарушенията са много повече, но самата комисия ги разделя в категории. При сумирането им броят им скача до 111.Парламентарната комисия се е натъкнала и на случаи, в които службите са поискали трафични данни от доставчиците, но те са им били отказани. Броят им обаче не е посочен. Има дори случаи, в които службите са поискали данни, като са посочили като основание граждански и административни дела.Аргументите им са абсурдни, тъй като и СРС-та, и трафичните данни се дават само при разследване на престъпления. Установено е още, отново без да се посочва конкретен брой, че са искани данни за бъдещи дати.Сред другите нарушения са: че в искането липсват данни за извършено тежко нарушение, търсените данни вече не се съхраняват, тъй като са изтекли 6 месеца, както и случаи, в които искането не е оформено по съответния начин. Комисията е установила, че в 12 случая съдилищата са дали разрешение за достъп до трафични данни във връзка с граждански дела.Сред другите им нарушения са: разрешение за достъп при липса на тежко престъпление (3 случая), разрешение за бъдещ период (1 случай), по административни дела (1 брой), извън шестмесечния период за съхранение (19 разрешения).За пореден път парламентарната комисия констатира едни и същи нарушения, става ясно от доклада. И в отчета за работата на службите през 2016 г. са отправени препоръки, които никой не си е направил труда да изпълни.Сред тях са: по-ефективен контрол върху работата на прокуратурата и службите по тази линия, въвеждане на единна практика в МВР за начина, по който се изготвят искания. Освен това в съдилищата и прокуратурите липсва единна практика при даването на разрешения, когато става дума за един и същи доставчик, както и при изпращането им до отделните фирми.", "date": "2018.06.28", "title": "МВР продължава да следи незаконно интернет трафика"}
{"url": "http://www.cross.bg/plovdiv-proekta-teatur-1577873.html", "text": "/КРОСС/ Режисьорката Диана Добрева и писателят Александър Секулов, заедно с екип и съмишленици, провеждат в Драматичния театър в Пловдив работни ателиета с 45 души актьори по проекта \"Европейска Одисея 2019: Пътуващият човек\". Идеята е износвана близо 10 години, за да намери своя пристан в програмата на \"Пловдив 2019\" и се очаква да бъде един от гвоздеите й. Защо Одисей ли? Няма по-голяма приказка за човека, който пътува между световете, за да открие себе си, казва авторът на драматургичния текст Александър Секулов. Пътуване не само в различни светове, но и в безвремието. Режисьорката Диана Добрева се радва, че има възможността за продължителен репетиционен процес. Надявам се да изминем път с много перипетии като Одисей, за да стигнем до Итака. Най-хубавото е, че не знаем какво ще се случва, иначе щях да изгубя интерес, преди да съм започнала, казва тя. Ще имаме възможност да проверим различни посоки, това е най-съзидателното в този проект. И крайната цел е да опитомим и хванем самия дух на Одисей.За работата и драматизацията на текста на Омир Александър Секулов казва, че голямата му задача е да спазва принципа на радостта, да запази искрящия хумор, лекотата, с която Одисей влиза в изпитанията. Едно от големите изпитания за актьорите ще бъде да преодолеят трудностите на стихотворната стъпка хекзаметър.Още преди време трупата се среща няколко пъти с проф. Клео Протохристова, специалист по антична литература. В новия уъркшоп/работно ателие, актьорите се срещат и с преводача на Софокъл, Аристотел и Платон доц. Николай Гочев. През ноември в Пловдив идва музикантът Янис Пантазис, който свири на автентични инструменти, изработени от него по старинна технология. Той също ще се включи в проекта със свое работно ателие. В екипа на \"Пътуващият човек\" са още сценографката Мира Каланова и композиторката Петя Диманова. Очаква се в представлението, чиято премиера ще бъде на 10 февруари 2019 г., да участват около 150 души. Според директора на театъра Кръстю Кръстев, спектакълът ще бъде проверка за потенциала на трупата и духа на града. Предвижда се европейско турне.Още отсега интересът към проекта е голям - ще се включи и Националният театър на Гърция, е заявил директорът му Статис Ливатинос. Има интерес от Международния театрален фестивал в Сибиу, съобщи Валери Кьорлински, който подпомага логистиката на проекта. Спектакълът по произведенията на Омир ще се играе в пространствата на Пловдивския театър и извън тях. За жалост, Античният театър, с претрупания си от събития график, няма да бъде място на действието.\"Европейска Одисея 2019: Пътуващият човек\" има солидна финансова подкрепа от бюджета на общинската фондация \"Пловдив 2019\" и от КЦМ АД. Но се търсят още спонсори.\"Деус екс махина, или що е то Античен театър?\" - работни ателиета и изложба са част от проекта \"Медея\" на актрисата и преподавателка в НБУ доц. Снежина Петрова и екип. Проект, избран и финансиран от общинската фондация \"Пловдив 2019\", включен в програмата й за догодина, когато градът ще бъде европейска културна столица. Изложбата представя 82 рисунки на деца от ромската, турската, арменската и еврейската общност в Пловдив и е подредена на външните пана на площад \"Централен\". Може да бъде видяна до 2 юли. Тя се реализира в рамките на образователната програма на проекта \"Медея\", която събира 75 деца между 6- и 17-годишна възраст. Чрез театъра те намират решения на конфликти от всекидневието си. Проектът има няколко цели - работа в разноетнически общности и спецификите на всяка от тях в подхода и резултатите при създаване на рисунките, оформянето на нова общност на основа работата върху мита, в крайна сметка и избор на децата, които ще бъдат участници в спектакъла \"Медея\". Спектакълът, в който главната роля ще изпълнява Снежина Петрова, ще увенчае проекта. Ще го видим през юни следващата година в Античния театър на Пловдив. В него ще играят и известните актьори Владимир Пенев, Владимир Карамазов, Валентин Ганев... Режисьорка е Десислава Шпатова.", "date": "2018.06.28", "title": "Одисей и Медея - театралните обещания на Пловдив 2019"}
{"url": "http://www.cross.bg/godini-zatvora-sapyndzhiev-1577870.html", "text": "/КРОСС/ Старозагорският окръжен съд постанови предсрочно освобождаване на бизнесмена Георги Сапунджиев, който през 2014 г. уби на пешеходна пътека в Стара Загора 4-годишния Паоло, съобщава кореспондентът на bTV в региона.Той беше осъден на 6 години лишаване от свобода, като лежа 4 г. и 1 месец, от които над година бяха домашен арест заради влошено здраве.Сред мотивите на съда са, че Сапунджиев е излежал повече от половината от наказанието, не е имал провинения, работил е във външна фирма. В затвора за записал в курс за отговорно шофиране, където показал „блестящи резултати”.Вече се интересувал и от религия.Според съдиите, шефовете на затвора и психолозите рискът от рецидив при извършителя на тежкото престъпление е нисък.През оставащите от присъдата близо две години той ще се среща с пробационен работник на адреса си в с. Змейово.Дали Сапунджиев отново ще седне зад волана ще прецени КАТ, книжката му е отнета за 8 години. Днес той се яви в съда без адвокати, като запази пълно мълчание.Решението на магистратите може да се обжалва в 7-дневен срок от частен характер", "date": "2018.06.28", "title": "Убиецът на малкия Паоло излиза от затвора предсрочно"}
{"url": "http://www.cross.bg/beshe-kolev-kolyo-1577876.html", "text": "/КРОСС/ Българското европредседателство може да се определи като \"нищо, но от сърце\". Това заяви в интервю за предаването \"12+3\" на БНР социологът Кольо Колев. Според него опозицията е спечелила от хаоса, който цари на вътрешния фронт.\"За Шенген и еврозоната сме на ниво \"ще видим какво ще стане“. Въвеждат се нови критерии за влизане в чакалнята на еврозоната. Казват, че по всички показатели сме много добре, но по-специално икономическото ни развитие е слабо и нещо, което въобще не фигурира в подписаните основополагащи документи във връзка с това.Това за общественото мнение донякъде е позитивно, тъй като много от българите са, меко казано, скептично настроени по отношение на въвеждането на еврото, тъй като се опасяват от много сериозни трусове във връзка с покачването на цените и минимизирането на социалните плащания. По отношение на Западните Балкани, за които се вдигна толкова много шум, дори имаме известни отстъпления.Само преди седем години в Солун беше фиксирана дата за присъединяване на страните от Западните Балкани и тя беше 2025 година. Що се отнася до Македония, това е \"танц\" на господин Борисов, обслужващ интересите на НАТО директно. Целта на занятието беше Македония да бъде приета в НАТО, като по този начин се изолира Сърбия\", коментира Кольо Колев.", "date": "2018.06.28", "title": "Председателство на ЕС- \"нищо, но от сърце\""}
{"url": "http://www.cross.bg/otbranata-sili-sustav-1577874.html", "text": "/КРОСС/ Една от най-съществените функции на държавата и основен елемент на националната й сигурност е отбраната. За съжаление водената през последната година отбранителна политика от правителството доведе този така важен сектор до невъзможност да изпълнява в пълен обем конституционните си задължения. Веригата от погрешни стъпки и решения на кабинетите Борисов 1 и 2 беше продължена и от настоящия кабинет, един от първите актове на който беше оттеглянето на Доклада за състоянието на отбраната и Въоръжените сили за 2016 г. Още тогава стана ясно, че правителството не само не е в състояние да реши проблемите в сектора, но и не проявява желание и намерение за това. Стигна се до куриозния случай едни и същи хора да готвят два доклада с различно съдържание за да удовлетворят политическите амбиции на министъра на отбраната.С промяната на изводите на доклада, разбира се,във Въоръжените сили. Точно обратното - те се задълбочиха и поставиха началото на провала на правителството в този сектор. Потвърждение на това е и Управленската програма на правителството, в която планираните приоритети, цели и мерки не съответстваха както на целите на отбранителната политика, определени в Националната отбранителна стратегия, така и на състоянието и проблемите на въоръжените сили. Днес негативните процеси се задълбочават, стават хронични и се превръщат в трайна низходяща тенденция.Ръководството на МО не се справи с най-важния проблем - несъразмерно високия некомлект от личен състав. За активните сили той надмина 22%, като за някои формирования достига 30%, а за доброволния резерв - 83%. С този некомплект всяка армия би била квалифицирана като небоеспособна - всяка с изключение на българската. Липсата на достатъчен брой войници и офицери постави много от военните формирования в тежка организационна ситуация. Командирите с много нарушения и на ръба на законовите възможности успяват да организират нормалния войскови живот. Поставените задачи се изпълняват трудно с голямо напрежение.Некомпетентните и неадекватни действия на МОЛъжливите обещания, безхаберието, професионалната немощ и неспособността да се разкрият причините и да се намерят адекватните решения са в основата на провалената кадрова политика. Предприетото увеличение на заплатите с 10% при запазване основата за определянето им от 380 лв. е нищожно и унизително. То не само не привлече повече кандидати в армията, а напротив -  затвърди тенденцията за отлив на кандидати и на военнослужещи.Въпреки опитите да се оправдаят проблемите с недостиг на финансови средства, за всеки е ясно, че неудачните решения и неспешни политики са функция на системата за управление на отбраната и Въоръжените сили. След многогодишните провали в различни области трябваше да се стигне до простичкия извод, че въведеният модел на \"умерена интеграция\" между МО и Щаба на отбраната е нефункционален дори в мирно време, а какво бихме могли да очакваме във време на криза? Тази хибридна структура, тотално игнорирала военната експертиза и създала в средата си психика на послушание и конформизъм, направи администрацията на МО некомпетентна и неспособна да взема целесъобразни и ефективни решения. Назначаването на цивилни служители на висши длъжности, без те да притежават необходимите компетенции, какъвто е случаят с постоянния секретар по отбраната, окончателно откъсна администрацията от Въоръжените сили. Вместо да се търси решение на проблема, през октомври 2017 г. беше направена поправка в ЗОВСРБ, която не само не издигна ролята на военната експертиза, но затвърди позициите на постоянния секретар и засили професионалната немощ на министерството. МО се превърна от орган за ръководство и управление на отбраната и Въоръжените сили в орган за генериране на проблеми и създаване на негативни тенденции в армията и обществото.Като резултат - в тежко кадрово и материално-техническо състояниеТози основен вид Въоръжени сили, на който се възлагат основните задачи по отбраната на страната, има най-висок процент некомплект от личен състав, най-остарялото въоръжение и техника, незавидно състояние на инфраструктурата. Общият некомплект от личен състав надвишава 25%. Основната бойна машина на пехотата - БТР-60 ПБ, е постъпила на въоръжение през 60-те, а танк Т-72 - през 70-те години на миналия век. Некомплектът от личен състав и остарялото въоръжение заедно със занижените критерии, при които се провежда бойната подготовка, доведоха до загуба на бойни способности. Некомпетентността на МО и неспособността му да осигури средства за консумативи, поддръжка и ремонт на техниката препятстваха провеждането на нормален учебен процес. Липсата на акумулатори, гуми, резервни части и консумативи доведе до незапомнени във войсковата практика случаи на събиране на техника от 2-3 формирования, за да се проведе едно военно учение.Последица от псевдоуправлението е иОсновната си задача - наблюдение, контрол и защита на въздушното пространство, ВВС изпълняват с цената на всекидневни нарушения на процедурите за поддръжка на радиолокационната и авиационната техника. Поради некомплекта от личен състав, който е над 15%, липсата на финансови средства и резервни части задачите се изпълняват при свръхнатоварване на летателния и инженерно-техническия състав. Правят се недопустими нарушения по отношение на удължаване на жизнен цикъл на въоръжението. Намален е броят на летателните часове, а тези на пилотите на вертолети са под санитарния минимум. Като в автоморга се снемат части, агрегати, възли и блокове от едни летателни апарати или радиолокационни станции, за да може да функционират други. По вина на МО се забави с повече от 6 месеца приемането на доставените двигатели за Миг 29. Всичко това накара търпението на пилотите от авиобаза \"Граф Игнатиево\" да прерасне в недоволство и на 24 октомври 2017 г. те отказаха да изпълняват полети. Протест, непознат в историята на БА. И вместо да започне да се решава проблемът с остарелите летателни апарати, поради лобистки интереси беше спрян проектът за нов боен самолет.Не по-добро е положението във ВМС. И тук има хроничен недостиг на средства за текуща издръжка, неизпълнение на полагащите се регламентни прегледи и ремонти на корабите, боеприпасите, въоръжението и техниката. Липсват финансови средства за подготовката на личния състав и обслужването на техниката. Некомплектът, надвишаващ 15%, води до затруднение при изпълнение на задачите и до голямо напрежение на личния състав. Това състояние на флота създаде предпоставки за аварии и инциденти.В синхрон с катастрофалното състояние на Въоръжените сили е ис принципал министъра на отбраната. Свидетели сме на опити за неоснователно прехвърляне на въоръжение и материални активи между търговските дружества - в частност към \"ТЕРЕМ холдинг\" ЕАД. Повече от очевидно е, че това се прави с цел да се заобиколи ЗОП и продажбите на активи да се извършва без търг, на избрани фирми. Предрешена е съдбата на \"Военно издателство\" ЕООД - дружество със 130-годишна история. Умишлено лишавано от поръчки и прехвърлено към \"ТЕРЕМ холдинг\" ЕАД, то се води към ликвидация с вероятно намерение за продажба на сградата му в центъра на София.Още по-нетрадиционно е намерението на МО да превърне \"ТЕРЕМ\" в брокер на недвижими имоти. В напреднала фаза е прехвърлянето на 25 имота с отпаднала необходимост от ГД \"Инфраструктура на отбраната\" към \"ТЕРЕМ\". Целта е отново заобикаляне на ЗОП. Съмнително действие на министъра е опитът за прехвърляне на над 30 позиции въоръжение (стрелково оръжие, зенитни установки и артилерия) от \"Снабдяване и търговия - МО\" ЕООД към \"ТЕРЕМ холдинг\" ЕАД. Как новосъздаденият холдинг ще осъществява по-успешна пазарна реализация на военна продукция от дружеството с многогодишен опит и традиции в тази област? Ако към тези обстоятелства добавим, че значителна част от въоръжението има колекционерска стойност (картечни пистолети \"Судаев\" и \"Шпагин\", пушки \"Манлихер\" и \"Мосин\", картечници \"Максим\"), целта е ясна - заобикаляне на ЗОП и продажба на въоръженията без търг, на клиенти, които биха компенсирали по подходящ начин самоотвержените търговски усилия на МО. Тези действия не съответстват на пазарните неуспехи на \"ТЕРЕМ\", довели дружествата на холдинга до задължения от 40 млн. лв. Финансовите резултати не би трябвало да изненадват с лошите си показатели, ако се погледне бордът на директорите на \"ТЕРЕМ холдинг\", назначен от министър Каракачанов. В него влизат хора, които не само не са от системата на отбраната, но и никога преди това не са се занимавали професионално с военноремонтната дейност.Станаха известни намеренията на ведомството да възложи охраната на всички войскови имоти на фирма \"МОБА\", която не притежава необходимия капацитет за това. Очевидно е, че фирмата ще наеме подизпълнители, близки до ръководството на МО, с което веригата на охрана на обектите ще се удължи и оскъпи.Пословичните за това правителство корупционни практики са разпространени и в системата на отбраната и Въоръжените сили. В обществените поръчки на МО продължават да се срещат примери нафаворизиране, измами и корупция, които нарушават лоялната конкуренция и обезсърчават участниците в процедурите. Много са случаите на умишлено обявяване на дискриминационни условия и необосновани ограничения и изисквания към участниците. Често срещано явление е смесването на критериите за подбор с критериите за оценка на офертите. Институтът по отбрана участва в обществените поръчки по нетипичен начин, като изготвя техническите спецификации или тактико-технически задания за тях. В резултат се изготвят задания и технически изисквания, които да облагодетелстват приближени фирми.Антисоциалната политика на МО снижи социалния статус на военнослужещите и доведе до друга трайно негативна тенденция - намаляване привлекателността на военната професия, напускане на армията и отлив на кандидати за войници и за офицери. МО в продължение на една година не намери време и сили да започне да решава този важен проблем.Много са примерите, фактите и симптомите, показващи некомпетентността и безхаберието на това управление. Непрекъснатото изтъкване на недостига на финансови средства не може да бъде оправдание. Дори и да имахте тези пари, господа управляващи, без идея, без професионални анализи и визия, те биха били изгубени по аналогия със санирането, пътищата, здравеопазването, образованието.Източник: ", "date": "2018.06.28", "title": "Само корупцията цъфти в отбраната"}
{"url": "http://www.cross.bg/tzurvylite-chinari-moda-1577875.html", "text": "/КРОСС/ Нищо лошо няма в шевиците, носиите, гайдите, тъпаните. И в патриотизма. Е, истината е, че хора като Атанас Буров и Петко Каравелов например, не са имали нужда нито да се обличат в носии и да въртят чевермета, нито от викове, за да покажат, че са българи и патриоти. Доказвали са го с труда си.Днес нещата стоят по-различно. Политиците спекулират с носиите, цървулите и калпаците, които се върнаха на мода. И налагат парвенющината. С две думи - показност и шум. Културно казано - мода на локално ниво, на границата между балканската мачовщина и суетата на прайдовщината.Показа ни го и нашето европредседателство. Шест месеца ни развяваха Бронзовата къща, докато гълъбарникът не кацна на мястото на мавзолея. Срещу 100 000 лв. В края на май проснаха \"най-скъпото чердже\" пред НДК - килим от цветя, пресъздаващ българска шевица и логото на председателството ни. Срещу 40 000 лв.Преди два дни вицепремиерът и министър на външните работи Екатерина Захариева помпозно предаде еврощафетата на Австрия, като подари на австрийския държавен министър на ЕС 28 чинара... Пардон, да не вярваме толкова на специалните пратеници на някои телевизии в Люксембург. Става въпрос за 28 чана. За някои чинари и чанове явно са едно и също. Важното е да има мащабност, парад на суетата и помпозност в съпътстващото, за да не личи безплодността на главното.Тези и други \"бонуси\" на председателството ще помним поне до 8 юли, докогато ще продължи откритата вчера от Лиляна Павлова изложба със снимчици на посланията на евролидерите върху масичката, на която похапнаха. Къде по-натурално за най-бедните в ЕС щеше да е, ако докосването до еврософрата бе съпроводено от звън на... чинари. И миникутийки с четиристепенното меню на \"върха\". Поне нещо, а!... Да се върнем в реалността и под \"звъна\" на суджуците да стягаме цървулите.Източник:", "date": "2018.06.28", "title": "Звън на суджуци"}
{"url": "http://www.cross.bg/rhemorha-kontzerta-soulfly-1577868.html", "text": "/КРОСС/ Броени дни делят българската публика от концерта на в София! Вече са известни групите, които ще открият вечерта, за да подгреят феновете преди появата на бразилската метъл машина Макс Кавалера.Първи на сцената ще излязат – българската индъстриъл емблема, отлично разпознаваеми и безспорни пионери в жанра. След над 10-годишна пауза, преди месеци групата издаде дългоочаквания си трети албум „Dismorphophobia“ и се събра в обновен състав за концерта \"10 години спомен за Църо\". Следва самостоятелен концерт със специален гост кросоувър героите от Fyeld, с които групата прави и клубно турне в няколко български града през февруари 2018. Зад марката  днес стоят китаристите Здравко \"ZZ\" Минев (CRASH, R.O.B.T.F.) и Владимир Павлов (DEATH SQUAD),басистът Добрин Филипов – Малкия, познат като китарист в CRASH, ЕРА и R.O.B.T.F.; вокал е Николай Берберов – Бебо (URBAN GREY, LEEPRA DELUXE), който беше китарист и вокал на ALIEN INDUSTRY в периода 1995–1999 и барабанистът Александър Петков – Санде (CRASH).Мотивирани и по-силна от всякога - с нов състав, нов материал и хъс, на който може да завиди всяка прохождаща банда,  направиха феноменално завръщане и със сигурност ще взривят публиката.След българските индъстриъл легенди на сцената на зала Универсиада ще видим руснаците от  – истински ъндърграунд ветерани в руското груув метъл течение, наричани още „метъл чудовищата от Сибир“. Кариерата им стартира през 2007 г., когато бързо превземат местната сцена и се налагат като неоспорими лидери в жанра. Само няколко години по-късно са включени в голямо турне заедно с емблематичните SOULFLY. През лятото на 2010 правят забележително участие на фестивала Masters Of Rock (Чехия), следвано от турне със SEPULTURA, а също откриват и няколко концерта на големите KOЯN и SCORPIONS. Кариерата на  върви стремглаво нагоре до 2014, когато заради военните действия между Русия и Украйна цялата метъл култура в региона е почти официално забранена. Принудени да направят 3-годишно прекъсване, музикантите от групата събират материал за нов албум, който в края на 2017 най-после излиза официално. Записан в легендарното Audiohammer Studios в Орландо (САЩ), в проекта са включени гост-изпълнения на легенди като Andreas Kisser (Sepultura), Logan Mader (Machine Head, Once Human, Soulfly) и др. През последните 10 години  трупат богата биография като делят сцена със световни имена като Madball, Children of Bodom, Sonata Arctica, Brujeria, Dog Eat Dog и много други, а през юли ще подгряват легендарните JUDAS PRIEST!      Концертът на  в Сфия ще се състои на и предвид забележителния подбор на групите, се очаква да бъде наистина титаничен! Интересът за концерта е огромен, но все още могат да бъдат закупени ограничени количества билети от мрежата на Тикетпро в цялата страна, бензиностанции OMV и онлайн на . ", "date": "2018.06.28", "title": "Метъл ветерани от Русия и български индъстриъл революционери подгряват  SOULFLY в София"}
{"url": "http://www.cross.bg/barentzovo-more-pokrivka-1577867.html", "text": "/КРОСС/В северната част на Баренцово море се наблюдават резки климатични изменения, съобщават норвежки учени в изследване, публикувано в научното издание „Natural Climate Change“, пише руското издание РИА Новости.Според специалистите арктическият климат в региона скоро може да се промени към по-топъл, който е по-присъщ на атлантическата климатична система. Отбелязва се, че в основата на това стои ниското ниво на прясна водя, което Баренцово море получава в процеса на топене на ледовете.Баренцово море може да се раздели на две части с различни климатични условия: студен север и по-мек юг. Екосистемата в северните части зависи от ледената покривка. При нормален климатичен цикъл ледената покривка се топи, насищайки морето с прясна вода, която през зимата отново образува ледена покривка. Учените твърдят, че студените води се отдръпват на север под натиска на топлите атлантически води.В изследването се допълва, че процесът на затопляне на Баренцово море ще бъде необратим – в Арктика се е образувала „гореща точка“ и климатичната промяна ще има пагубно въздействие върху морската екосистема.", "date": "2018.06.28", "title": "Русия е изправена пред климатична катастрофа"}
{"url": "http://www.cross.bg/bili-godina-vuoruzheni-1577864.html", "text": "/КРОСС/ Над 10 000 деца са били убити или осакатени във въоръжени конфликти по целия свят през миналата година. Други непълнолетни пък са били обект на сексуални посегателства, или са били принудени на станат въоръжени войници в Ирак, Мианма, Централноафриканската република, Демократична република Конго, Южен Судан, Сирия и Йемен.Това показват данни на ООН, публикувани в годишния доклад \"Деца и въоръжени конфликти\", цитирани от Асошиейтед прес. ", "date": "2018.06.28", "title": "Над 10 000 деца са били убити или осакатени във въоръжени конфликти през миналата година"}
{"url": "http://www.cross.bg/sprya-osvetlenieto-v-kriviya-tynel-1577865.html", "text": "/КРОСС/ От АПИ апелират шофьорите да се движат с повишено внимание в Кривия тунел по път I-1 Симитли - Кресна поради , вследствие на проблем в електропреносната мрежа.Очаква се аварията да бъде отстранена в най-скоро време.", "date": "2018.06.28", "title": "Спря осветлението в Кривия тунел"}
{"url": "http://www.cross.bg/smolyansko-smolyan-traseto-1577862.html", "text": "/КРОСС/ Продължаващите проливни валежи активизираха  свличища по пътища в Смолянско, съобщи bTV.Свлечена земна маса затвори тази сутрин за известно време пътя Смолян – Чокманово. Малко преди обяд трасето вече беше разчистено и проходимо. По трасето се образуваха задръствания.Свлечената кал и пръст затрудни сутринта и движението по обходния път към Мадан.Реките Черна и Арда са повишили през нощта нивата си с над 70 см, но язовирите в област Смолян имат достатъчно свободен под преливното ниво според информация от Областната администрация.Извършва се контролирано изпускане на води от язовирите \"Доспат\" и \"Цанков камък\".От областния кризисен щаб се следи състоянието на язовири, хидротехнически съоръжения и речни корита.Шофьорите в Смолянско да не предприемат пътувания, ако не са спешни, тъй като пиковите стойности на валежите се очакват днес около обяд, предупреждават от Областната администрация.", "date": "2018.06.28", "title": "Проливните дъждове активираха свлачища в Смолянско"}
{"url": "http://www.cross.bg/korabut-laiiflaiin-akostira-1577858.html", "text": "Хуманитарният кораб \"Лайфлайн\" влезе в пристанището на малтийската столица Валета. Корабът чака една седмица в Средиземно море да получи разрешение да акостира на някое пристанище. На борда му има 16 души екипаж и над 230 мигранти, спасени в морето. Мигрантите ще бъдат преразпределени между осем европейски страни, изразили готовност да ги приемат. Полицията в Малта повикала капитана на кораба за разпит. Срещу екипажа предстои съдебна процедура за нарушаване на инструкциите на италианската брегова охрана. Вероятно корабът ще бъде конфискуван. ", "date": "2018.06.28", "title": "Корабът \"Лайфлайн\" акостира в Малта"}
{"url": "http://www.cross.bg/sistemata-vinetki-glosov-1577863.html", "text": "/КРОСС/ От 1 януари трябва да заработи системата за т.нар електронни винетки като контролът за използването им по пътищата ще е автоматизиран. В средата на 2019 г. трябва да влезе в експлоатация и тол системата за тежкотоварния трафик. Това каза в студиото на „Тази сутрин” новият началник на пътната агенция Светослав Глосов.По думите му изграждането на тол системата върви по график. Той обясни, че е-винетката няма да се лепи никъде, а при плащане автомобилът ще се въвежда в контролната система, която следи всички минаващи покрай пътните камери коли.Междувременно АПИ ще предостави на изпълнителя и данните на всички коли с хартиени винетки, за да се разпознават и те по време на валидността на стикера. Глосов призна, че в този процес може да възникнат и грешки.По думите му в рамките на 2-3 години тол системата ще се изплати.Глосов, който идва от строителния бизнес, подчерта, че не е в конфликт на интереси, като фирмата му вече се управлява от децата му и никога не е участвала в инфраструктурни проекти. Той посочи, че големите процедури, които предстоят (милиони за пътно поддържане, магистралата от София до Калотина и пътя Ботевград – Мездра) са започнати преди Дончо Атанасов да поиска да се оттегли от ръководството на АПИ, а по търговете офертите са подадени преди месец и половина.Началникът на агенцията посочи, че според програмата на правителството през 2024 г. АМ „Хемус” трябва да стане готова. В момента се работи по два от лотовете, като 20% от отсечката от Ябланица до Боаза е построена и до края на следващата година се очаква тази част да стане готова – 5-6 месеца по-рано от планираното.", "date": "2018.06.28", "title": "От догодина: Електронни винетки и автоматичен контрол по пътищат"}
{"url": "http://www.cross.bg/durveta-tazi-plovdiv-1577859.html", "text": "/КРОСС/ Пороен дъжд вали почти без прекъсване от тази нощ в Пловдив, като в резултат придвижването в града под тепетата беше истинско предизвикателство тази сутрин, съобщава кореспондентът на bTV в региона.Две стари дървета паднаха върху автомобили, като по чудо няма жертви. На ул. „Васил Левски” пострадаха две таксита, тръгнали към адреси.По улиците положението също е тежко.", "date": "2018.06.28", "title": "Улици като реки и премазани от дървета коли в Пловдив"}
{"url": "http://www.cross.bg/stranata-myasto-mesta-1577860.html", "text": "/КРОСС/ По разпореждане на министър Радев директорът на ГДПБЗН ще направи на място оценка на предприетите превантивни дейности и организация от пожарните служби в централната част на странатаЗа пореден ден целият състав на пожарната служба в страната, включително свободният от дежурство, е в готовност да реагира на извънредни ситуации, резултат от тежката метеорологична обстановка. За днес, 28 юни, НИМХ на Българската академия на науките обявява оранжев код за опасно време за цялата страна, с изключение на област Видин, където кодът е жълт. Прогнозата е за интензивни и обилни валежи, като на места количеството им ще надхвърли 50 литра на кв.м.Директорът на ГД „Пожарна безопасност и защита на населението“ главен комисар Николай Николов ще посети няколко области в централната част на страната. На място той ще оцени предприетите превантивни дейности и организация от пожарните служби по места, както и координацията между всички съставни части на Единната спасителна система. Подобна оценка ще бъде извършена и от старши комисар Красимир Шотаров, директор на Дирекция „Оперативни дейности“ - ГДПБЗН, който ще бъде в области на юг от Стара планина. Посещенията са по разпореждане на вътрешния министър Валентин Радев. Припомняме, че организацията по преглед на превантивните мерки във връзка с очакваното усложняване на метеорологичната обстановка в страната бе предприета преди дни по указание на министър-председателя Бойко Борисов.За последните 24 часа сигнали за наводнени приземни етажи, мазета и части от уличната инфраструктура са постъпили за адреси на територията на областите Бургас, Хасково и Пловдив. В района на град Средец пожарни екипи са извършили отводнителни дейности на 12 къщи и дворове. В резултат от преливане на микроязовир е залят част от пътя Харманли-Тополовград, при отбивката за село Коларово. Дванадесет сигнала за наводнени мазета и два подлеза са получени и в пловдивската пожарна служба. На място веднага са били изпратени спасителни екипи. Към момента няма данни за застрашени хора и населени места.", "date": "2018.06.28", "title": "Целият състав на пожарната служба в страната е в готовност за реакция във връзка с обявения код за опасно време"}
{"url": "http://www.cross.bg/transport-putnika-sofiya-1577866.html", "text": "/КРОСС/ София се моторизира, автомобилите се увеличават, пътниците в градския транспорт намаляват. Това показват резултатите от анкета за придвижванията в София, проведена при съставянето на План за устойчива градска мобилност.От 2017 г. с обществен транспорт се придвижват 37% от респондените. За сравнение през 2011 г. те са 44% и в броя им се наблюдава значителен спад.Процентът на хората, придвижващи се с автомобил като шофьори и пътници, се е покачил с 1,2% - от 29,1% до 30,3%. Пешеходците също се увеличават от 21,7% до 29,7%. Значително е увеличението при велосипедистите – от 0,1% до 1,7% за 2017 г. , пише в. \"Труд\".От пътуванията само с обществен транспорт най-използван е автобусът с 44,4%. Следван е от трамвая с 24,3%, метрото с 21,8% и тролейбуса с 9,6%.От четирите вида обществен транспорт само при метрото се наблюдава увеличение от 2011 г., когато е заемало дял от 9,8%. Използването на автобуса намалява с 50%, на трамвая от 26,8%, а на тролейбуса от 12,5%.Анкетираните признават, че биха ползвали градския транспорт при някои подобрения. Най-честият отговор е, че са необходими по-добри разписания и по-кратки интервали на превозните средства. Други отговори са по-нови превозните средства, по-удобни връзки между маршрутите и цената на билета да е съобразена с времето или разстоянието за пътуване.При въпрос по каква причина не се ползва велосипед, хората най-често посочват големите разстояния. Друг отговор е по обективни причини като пренос на багаж или здравословни състояние, както и несигурността на придвижване и не достатъчно доброто състояние на инфраструктурата.По данни от ЦГМ от 2014 г. линиите на наземния градски транспорт, в които се возят над 15 хил. пътника дневно са 8 – 4 автобусни и 4 трамвайни. Най-натоварените тролейбусни достигат 12 хил. пътника на ден. Трамваите номер 5 и 7 дори надхвърлят 20 хил пътника.Другите 2 свръхнатоварени трамвая са 20 и 22. Всеки от четирите най-натоварени автобусни линии достига до Югоизточна София, която не е обслужена от нито един трамвай, или до бул. Цариградско шосе. Линия номер 280 свързва Студентски град с Цариградско шосе и СУ, линия 204 – Ж.К. Дружба, Цариградско шосе, бул. България, Ж.К. Гоце Делчев, а линия 111 свързва двата най-населени жилищни комплекси в столицата – Младост и Люлин, като се движи по околовръстното. Четвъртият натоварен автобус е линия 72 – от Западен парк, през Орлов мост и Подуяне до хотел Плиска.По данни за 2017 г. метрото превозва средно по 250 хил. пътника на ден или 7,6 млн. на месец. През работен ден ползваемостта преминава 300 хил. пътника и достига до 350 хил., а събота и неделя се ползва със средно около 40% по-малко.Столицата ни има двойно повече автомобили на глава от населението, отколкото Виена, сочат експертите, които събират данни за изготвянето на визията за София за 50 години напред.", "date": "2018.06.28", "title": "София: В колите - все повече, в автобуса - все по-малко"}
{"url": "http://www.cross.bg/operatziyata-fonda-aneliya-1577861.html", "text": "/КРОСС/ Фондът за лечение на деца отказа да доплати разходи по операцията на 6-годишно дете в Австрия. Процедурата вече е извършена, а нейното финансиране е било предварително одобрено от Фонда. Родителите на Анелия Витанова обаче получават две фактури в деня на изписването й.Анелия мечтае един ден да ходи сама. Тя се ражда в седмия месец с детска церебрална парализа. „Не може да ходи, движи се с помощта на родителите си и с помощни средства. Операцията дава шанс доколкото да помогне за развитието й, да й се изправи стойката и да коригира походката си. Всичко зависи от работата с нея и рехабилитацията й”, споделя баща й Юлиян Витанов.За операцията са . „Изискаха да ползваме дарителската ни сметка за транспорт и настаняване, от съда в Перник отказаха тези пари на основата на това, че имаме договор с фонда, който обещава да плати всички разходи, транспорт, операцията и три прегледа след операцията”, уточни бащата.След изписването на Анелия родителите й получават две фактури. Едната за 616 евро, а другата за малко над 8700 евро. По-малката сума обяснили с това, че била за придружител и не била пусната към офертата. А за другите пари посочили, че били за операцията - анестезиология, операция, всичко.  Д-р Мариета Райкова, която е директор на Фонда, посочи, че издаденият формуляр S2, с който родителите са отишли да лекуват дъщеря си покрива оперативното лечение и настаняването при общи условия. „Лечението на детето е финансирано. Попитахме болницата за допълнителните средства и те казаха, че са пари за. При разговор с родителите обясних, че процедурата при всяко дете, когато има доплащане е, че отпускането и одобряването става чрез обществения съвет”, коментира тя.Бащата отрича да са били настанявани по специален начин и по думите му Райкова уточни, че одобреното финансиране е по оферта от преди година, когато Анелия е била одобрена за лечението. Тя отрича семейство Витанови да трябва да пускат молба за одобряване на новите разходи. „Доплащането не иска нова молба, наясно сме, че трябват средства. Има и други случай, в които се налага. Не мога да кажа кога Фонда ще плати тези пари”, посочи тя.Заседанието на  и тогава ще се вземе решение.", "date": "2018.06.28", "title": "Фондът за лечение на деца отказа да доплати операцията на 6-годишно дете в Австрия"}
{"url": "http://www.cross.bg/nikolov-navodneni-prizemni-1577854.html", "text": "/КРОСС/ През нощта са постъпили около 50 сигнала в Националния оперативен център, свързани с наводнени мазета и приземни етажи, съобщи гл. комисар Николай Николов, директорът на Главна дирекция „Пожарна безопасност и защита на населението“ в \"Денят започва\".Условно нека го разделя на три - област Средец, наводнени са няколко стопански постройки и жилищни сгради, област Хасково - около Харманли - вследствие на обилните валежи един микроязовир е прелял, по пътя си е наводнил пътища. Пловдив - около 12-13 жилищни сгради, приземни етажи и 2 подлеза наводнени.Няма застрашени хора, няма бедстващи, никъде не се наложи да правим евакуация, съобщи Николов.Обикновено наводненията идват от сухите дерета - там, където реката си тече традиционно, тя се наблюдава, рано можем да видим повишаване на нивото и да се вземат мерки, поясни той.", "date": "2018.06.28", "title": "Гл. комисар Николай Николов: Няма бедстващи хора, никъде не се наложи евакуация"}
{"url": "http://www.cross.bg/mikrona-orudie-postroena-1577851.html", "text": "Най-малката къща в света беше построена в лаборатория във Франция, съобщава БТА.Тя има четири стени, прозорци, врата, покрив и комин, но е невидима с невъоръжено око. Широка е 10 микрона, дълга 20 микрона и висока 15 микрона.\"Размерите й са по-малки от тези на човешки косъм\", заяви един от създателите й Жан-Ив Рош.  Микрокъщата е построена във вакуумна камера с обем 60 куб.см. Вътре има електронен микроскоп, който може да увеличи 1 милион пъти наблюдавания обект, йонно оръдие с роля на горелка и робот, който се използва за преместване на части от къщата. Учените управляват робота и йонното оръдие посредством компютър, инстралиран близо до вакуумната камера. Йонното оръдие изрязва шаблон на къщата върху стъклена мембрана с дебелина 1,2 микрона (1 микрон = една хилядна част от милиметъра), преди да отбележи гънките в основите на стените, които сами \"се изправят\". Впоследствие се добавят покривът и коминът.", "date": "2018.06.28", "title": "Построиха най-малката къща в света "}
{"url": "http://www.cross.bg/zavedeniyata-pyshim-ikonomicheskata-1577848.html", "text": "/КРОСС/ Депутатите от икономическата комисия отхвърлиха светкавично бързо промените на Валери Симеонов в закона за здравето за отпадане на забраната да пушим в заведенията, съобщи \"Канал 3\".Само двама народни избраници от БСП подкрепиха предложението, дори самите Обединени патриоти не дадоха рамо на вицепремиера си. \"За\" правото да пушим, когато сме на ресторант, се обяви пък председателят на икономическата комисия Петър Кънев. Като преди това подчерта, че депутатите от левицата ще гласуват по съвест.Двама от тях се възпротивиха на падането на забраната за дим в бара, а мнозинството народни представители в комисията, включително ГЕРБ, гласува \"въздържал се\".Законът бе отхвърлен за десетина минути без никакви дебати. Преди вота бяха изслушани само мненията на представители на неправителствения сектор.Най-важното е да има добра музика и храна, и най-вече - да не се връщаме вмирисани вкъщи, заяви Маша Гаврилова от \"България без дим\", изразявайки несъгласие с аргумента на вносителите, че заведенията фалират. Тя цитира последното проучване на Екзакта, че 75 на сто са против връщането на пушенето в заведенията, от които 53 на сто били пушачи.Туризмът също не страдал, защото, по думите на министър Николина Ангелкова имало ръст от 25 на сто, каза още Гаврилова.", "date": "2018.06.28", "title": "Забраната за пушене остава"}
{"url": "http://www.cross.bg/ryse-inspektziyata-tryda-1577853.html", "text": "/КРОСС/ Двойно повече непълнолетни са поискали разрешение за работа от Инспекцията по труда в Русе от началото на годината в сравнение с миналата. Интерес има и от страна на работодателите, тъй като трудно намират персонал. Затова от Съюза на хотелиерите и ресторантьорите настояват да се облекчат условията за наемане на ученици не само над 16, но и над 14 години.От началото на годината от Инспекцията по труда в Русе са издали 76 разрешителни за работа на непълнолетни. Повечето от тях са бармани, сервитьори и продавачи. Интерес са проявили и от строителни компании, но засега в този бранш няма наети младежи. От инспекцията казват, че фирмите са длъжни да осигурят едни и същи почивки и заплащане на всички свои служители.Ирена Николаева – директор на Инспекцията по труда в Русе: Работят ли на трудов договор няма как да е различно. Няма как едната сервитьорка, примерно, да взема 500 лева, а непълнолетния да взема 250. Би било нарушение.Броят на документите за наемане на 16-годишните бяха намалени, коментираха работодатели, но за 14-годишните процедурите продължават да са тромави и минават поне 20 дни преди младежите да могат да започнат работа. А това е твърде много време при спешна нужда от персонал.Красимир Иванчев – председател на Съюза на хотелиерите и ресторантьорите в Русе: При тях документите, които се вадят, са пак 22-23, и допълнително имат такси, които са в рамките на 100-110 левa. И това нещо в краткия период, в който те могат да помогнат, а то е след училище от 1 юли и до 5 септември, е невъзможно.От Съюза на хотелиерите и ресторантьорите с писмо са поискали от социалното министерство да се облекчи режимът за получаване на разрешителни. А от Инспекцията по труда в Русе са започнали проверки дали се спазват трудовите права на непълнолетните.", "date": "2018.06.28", "title": "Работодатели настояват за облекчени процедури при наемане на 14-годишни"}
{"url": "http://www.cross.bg/dzheksun-maiikul-prevrushta-1577849.html", "text": "/КРОСС/ Бащата на Майкъл Джексън – Джо Джексън почина през вчерашния ден, съобщи CNN.Джексън беше на 89 години. Той почина след продължителна борба с тежко заболяване.Джексън е един от най-успешните музикални мениджъри в историята. Той има 11 деца.Той е бил стоманен работник в Гари. С първите си синове създава групата „Джексън 5“. Неин фронтмен е 11-годишният Майкъл Джексън. Групата се превръща в истинска сензация и превръща семейството в милионери.Самият Джо е известен със строгата дисциплина, която налага на децата си.Впоследствие самият Майкъл се превръща в най-успешният музикант в историята и получава прякора Кралят на попа. Неговата сестра Джанет също реализира шеметна музикална кариера.Джо има сложни отношения с децата си, но подкрепя Майкъл в най-мрачните дни от живота му. Двамата стават близки впоследствие.Членовете на семейството вече почетоха паметта на Джо и неговия принос към техните кариери.", "date": "2018.06.28", "title": "Почина бащата на Майкъл Джексън"}
{"url": "http://www.cross.bg/zadulzhitelna-pobeda-senegal-1577850.html", "text": "/КРОСС/ Днес са последните мачове от \"група Н\" на Мондиал 2018. Колумбия излиза срещу Сенегал с мисълта за задължителна победа. Двубоят е от 17:00 часа в Самара. Три тима имат шансове за излизане от групата, като тези на \"лос кафетерос\" минават през задължителна победа. Южноамериканците имат точка по-малко от днешния си съперник и Япония. Тимът на Хосе Пекерман започна турнира с поражение с 1:2 от \"самураите\", а след това разби с 3:0 Полша. В състава за днес се завръща Карлос Санчес. Под въпрос за мача е Абел Агияр. Сенегал надви \"Дружина полска\" на старта с 2:0, а след това завърши 2:2 с Япония. В състава на Алиу Сисе няма проблеми. ", "date": "2018.06.28", "title": "Колумбия ще търси задължителна победа срещу Сенегал"}
{"url": "http://www.cross.bg/ychilishte-ychenitzi-blagoevgrad-1577852.html", "text": "/КРОСС/ Първокласници от Благоевград няма да могат да учат в предпочитаните от тях училища. Въпреки, че броят на учениците, които за първи път ще влязат в класните стаи тази есен е по-малък в сравнение с миналата година, местата в училищата не достигат. А промени в план-приема вече не могат да бъдат направени.В осмо училище „Арсений Костенцев” в Благоевград през следващата учебна година ще бъдат разкрити 4 паралелки с по 22 ученика, а броят на желаещите е значително по-голям.Сергей Биров – директор на 8-мо училище „А. Костенцев” – Благоевград: Към момента са подадени 110 молби, което на практика, ако трябва напълно да обхване всички, означава, че трябва да направим пет паралелки. Мисля, че това ще бъде по-скоро извънреден случай, отколкото като правило, тъй като ще се наложи да приемаме ученици в кабинети, които вече сме ги изградили, за които сме вложили средства.Подобен проблем има и в други училища в града. Затова тези деца, които останат извън класирането, ще трябва да се насочат към най-близкото училище в квартала, в който живеят.Ивайло Златанов: Аз мисля, че трябва да се направи прецизност по отношение избора на училище. Бих казал, че учебни заведения, в които има необходимата образователна среда и спокойно, ако в едното училище не се е случил приема на ученика, да се предприемат действия в съседно училище.Сергей Биров – директор на 8-мо училище „А. Костенцев” – Благоевград: Съседните училища 9-то и 11-то имат по-малко ученици, имат добър сграден фонд и те могат да приемат съответно тези ученици, които са при нас в повече – над 88.Въпреки правилото за райониране, ученици от друг квартал ще могат да учат в посоченото от тях училище, ако в него вече е записано по-голямото дете в семейство.", "date": "2018.06.28", "title": "Заради липса на места: Първокласници няма да учат в предпочитаните училища"}
{"url": "http://www.cross.bg/dnes-vazhni-filip-1577855.html", "text": "/КРОСС/ „Обръщам внимание, че г-н Цветан Цветанов го нямаше вчера, няма го и днес. Поканете го да дойде в зала. Обсъждат се важни точки”.Това каза секретарят на ПГ на „БСП за България” Филип Попов от парламентарната трибуна преди гласуването на годишния доклад на КЕВР за 2017 г.Той припомни, че точките, които е трябвало да се обсъждат вчера, са отложени за днес, защото са изключително важни и следваше да присъства ръководството на съответните комисии. „Него го няма и днес, защо тогава отложихте точките?“, попита Филип Попов. ", "date": "2018.06.28", "title": "Филип Попов, БСП: Цветанов го нямаше в зала вчера, няма го и днес - поканете го, обсъждат се важни точки"}
{"url": "http://www.cross.bg/boiichev-lichni-natatuk-1577857.html", "text": "/КРОСС/ Жельо Бойчев напуска ръководството на ПГ на \"БСП за България\", скоро и парламента и политиката изобщо по лични причини. Това съобщи пред журналисти председателят на групата и лидер на БСП Корнелия Нинова след разговор с Бойчев.\"Жельо има намерение да се занимава с бизнес оттук нататък и постъпва изключително почтено, за което го поздравявам, и има и моето, и на колегите уважение\", каза Нинова.Той е решил да си развива живота в друга посока. Опитахме се да го разубедим, защото е качествен и ценен колега, но това е негово решение, посочи лидерът на БСП. Ще ни липсва и съжаляваме, но остава до нас и ще помага с каквото може, добави тя.\"Нямам драма нито с ръководството, нито с колегите в парламентарната група, това са лични решения, свързани с осмисляне на заниманията ми оттук нататък\", потвърди и Жельо Бойчев. Разбирането ми е, че когато човек е ангажиран с дадена позиция, той трябва да го прави наистина на сто процента, мотивирано, и затова помолих да бъда освободен като заместник-председател на ПГ на \"БСП за България\", а след това ще видим, добави той и подчерта, че мотивите са лични.\"Прекалено дълго време съм в БСП, за да си помисли някой, че няма да бъда ангажиран оттук нататък и да помагам на партията\", заяви още Бойчев, който остава член на БСП.", "date": "2018.06.28", "title": "Жельо Бойчев напуска ръководството на \"БСП за България\", скоро и парламента"}
{"url": "http://www.cross.bg/pravi-robotite-vreme-1577856.html", "text": "/КРОСС/ Възможно ли е роботите да станат най-известните майстори на пица в света? Това се опитва да постигне французинът Филип, който използва робот в заведение край Париж.Обикновено виждаме роботите във фабриките, но този е способен да сложи доматен сос върху основата на пицата, а после да я пъхне във фурната и накрая да я нареже на парчета. Роботът е настроен да извършва със своите три ръце няколко задачи наведнъж. Според неговите създатели той може да прави пица на всеки 30 секунди или до 120 за един час. За сравнение, капацитетът на обикновения човек е най-много 40 пици в рамките на 60 минути. Но въпросът не е само в бързината. Всички съставки са внимателно подбрани. Идеята е на двама френски инженери и се заражда още докато са в университета. Единствената храна, която могат да си позволят по това време е от заведенията за бързо хранене, но тя е толкова лоша, че са провокирани да измислят начин как това може да се промени.Филип Голдман, управител на старт-ъп: Роботите могат да направят уникални пиците на клиентите, според техните желания по всяко време на деня, дори в 2 часа през нощта. А това е доста забавно и не може да бъде направено в заведение за бързо хранене или традиционен ресторант. Хората днес имат все по-малко време за обяд и често това е за сметка на качеството на храната. Ние им предлагаме и двете.Филип има големи идеи за новаторското си производство, което като начало иска да премести в центъра на Париж. Там обаче ще срещне конкуренцията на истински майстор на пици - италианецът Виторио Монти. Със златните си ръце той прави истински шедьоври.Виторио Монти, майстор - пицар: Не, не! Бъдещето на пицата не са роботите. Пицата е традиция, а това означава тя да се прави ръчно.Ще изместят ли роботите хората в приготвянето на пица предстои да видим. ", "date": "2018.06.28", "title": "Робот прави пици във Франция"}
{"url": "http://www.cross.bg/deloto-nego-echev-1577842.html", "text": "/КРОСС/ Село Живково живее в страх заради избягал подсъдим за убийство. Мъж под домашен арест беше в неизвестност в продължение на повече от седмица. В това време напада свидетел по делото срещу него.  Все пак полицията успя да го задържи вчера.Свидетелите по делото му още се притесняват от саморазправа. Многократно са били заплашвани от Любомир Ечев, че ще ги убие.Той е подсъдим за убийството на баща си. Заловен е от съседите си, докато се опитвал да се отърве от тялото.61-годишният Ечев е направил самопризнания, а делото тече вече втора година.Стефан Миладинов, който му е съсед, посочи, че полицията е проверявала дали е в дома си 2 пъти.„Той си знае и след това си излиза. Вечер никой не го проверява. Знае, че като му мине проверката и втора няма да има. В махалата всички ги е страх от него. Въоръжен е. Бивш стругар е. Направил си е пушки, пистолети”, коментира той.С наближаването на делото арестантът обаче станал и агресивен. Заканвал се на свидетелите в процеса с надписи по къщата си. В нощта на 20 юни дори пресреща мъжа на Татяна Кирилова с метална тръба. Нападението записват и близките камери.„Той крещеше по него \"Ще те убия, ще те утрепя\" и не знаех какво да направя. Бях безсилна, за да помогна на съпруга си. Делото наближава и явно това нещо е отключило нещо в него. Някаква провокация. Не знам”, каза тя.След атаката Ечев изчезва.„Много ни е страх. Ние сме постоянно под ключ, вече няма сън, няма спокойствие. Аз съм на лекарства, на успокоителни”, допълва Татяна.Веднага е обявен за издирване. Въпреки това Ечев е забелязван често в селото. Заплашвал, че ще убие свидетелите по делото си.Цветко Петков също се е сблъскал с него. „Беше зад една шипка, клекнал и си държеше пушката. Извика „Стой” и 100 метра ме гони”.Беглецът беше заловен от жандармерията едва вчера близо до църквата в Живково.Днес трябва да протече заседанието по делото му. От полицията посочиха, че не искат да коментират методите им на охрана на арестантите под домашен арест. По думите им са поставили са патрули в дните, в които е бил в неизвестност.От страх Петър Янкулов избягал в Ихтиман, а Таня Златкова също не е била в дома си. „Безумие е да се пусне такъв човек под домашен арест. В понеделник започнаха сериозно да го търсят, дни наред преди това само се патрулираше по улиците. Влизал е по къщите, дебнел ни е”, споделя Златкова. ", "date": "2018.06.28", "title": "Подсъдим за убийство тормози цяло село, докато е под домашен арест"}
{"url": "http://www.cross.bg/navodni-pochti-vreme-1577839.html", "text": "/КРОСС/ Оранжев код и опасно време ще видим в почти цяла България днес. Предупреждението е за проливни дъждове и гръмотевични бури.Вторият по степен код на опасност е в сила в цялата страна с изключение на област Видин. Очакват се над 50 литра на квадратен метър.Проливен дъжд наводни снощи улиците на Сливен и блокира движението в града. Пороят потопи десетки коли като 5 автомобила са били изтеглени от пожарната. На много улици водата достигна до къщите.Остава частичното бедствено положение в Ивайловградско, където в няколко села пороите нанесоха щети. Силната водна струя изрови асфалтови пътища и наводни дворове и къщи.Бурята спря и електрозахранването в много райони за часове наред.", "date": "2018.06.28", "title": "Опасно време в почти цяла България"}
{"url": "http://www.cross.bg/bransha-firmi-proverki-1577844.html", "text": "/КРОСС/ Близо 7-цифрено несъответствие на оборота е установила Националната агенция за приходите при само 4 проверки на автошколи в София. Данъчните започват поредна национална кампания срещу незаконните практики в бранша, докато самите инструктори твърдят, че заради няколко проблемни фирми се създават затруднения за всички.Говорителят на НАП Росен Бъчваров обясни в студиото на „Тази сутрин”, че са установили укритите данъци с помощта на информация от ДАИ: „Отчитат се, да речем, 600 курсисти, които са се явили на изпит. При една средна цена много подценена под пазара се получава минимален доход, който не е отчетен”.;Той посочи, че масова практика е да се регистрират нови и нови фирми с оборот под прага за ДДС регистрация от 50 000 лв., като даже курсисти се местят от едно юридическо лице към друго. „Ако една компания крие данъци, вероятността да прави и други нарушения не е никак малка – особено в такава отговорна задача като обучението на кандидат-шофьори”, подчерта Бъчваров.Председателят на Съюза на преподавателите по автомо-мото подготовка Йонко Иванов на свой ред заяви, че ревизиите през годините са се правили без установени правила.„Една част от нас се откупиха, на друга част актовете паднаха в съдилищата, но дадохме по 5-6000 лв. по съдебни дела”, заяви Иванов и призова в диалог с бранша да се определи реална средна цена на курса, на база на която да се правят проверките.Той обясни, че в цената за моточас (според него – 35 лв. т.е. общо 1085 лв. за целия курс с 31 моточаса) влизат 40 позиции и печалбата е 10 лв. „На тази цена ние се мъчим да излъжем държавата, за да оцелеем”, призна инструкторът.Иванов посочи като виновници за сегашното положение на бранша недобросъвестните компании: „Не може да има курс за 190 лв., не може да има вътрешен изпит по теория 60 лв. за 7 минути (…) Има едни фирми, които дават безплатния обяд, те се роят на фирмички.  Подписват се едни договори, че сте крепостен ученик на тази фирма и докато не си вземете изпита трябва да се явявате докрай”.По думите му едва 10% от фирмите в бранша са с нови учебни автомобилиРосен Бъчваров подчерта, че е въпрос на конкуренция колко ще струва шофьорският курс. Колко са били рисковите фирми в бранша при последните масови проверки? 88%, стана ясно от думите на говорителя на НАП.", "date": "2018.06.28", "title": "Автошколи укриват милиони, НАП започва проверки"}
{"url": "http://www.cross.bg/tzenite-a-stryva-1577847.html", "text": "/КРОСС/ Средно с около 15 лв. по-скъпо ще струва пътят дотам с автомобил това лято в сравнение с миналия юни. Ако сравняваме пък цените от миналия сезон, ще видим, че и тогава в началото на лятото 2017-та е имало скок и горивото ни е излизало отново с 15-ина лева по-скъпо в сравнение с юни на предходната 2016 г., изчисляват от Съюза на българските автомобилисти (СБА).Над 126 лв. ще ни струва пътуването от София до Бургас и обратно при среден разход от 7 л/км на 100 км., показват сметките. Изчислението е направено при цена от 2,26 лв. за литър обикновен бензин. Дизелът е с 0,02 лв. по-скъп, а най-изгодно ще излезе пътуването с пропан-бутан - 1,02 лв/л. Само в последните дни цените на бензина и дизела са поскъпнали с около 0,05 лв.В момента цените на А-95 варират от 2,06 до 2,33 лв., а на дизела - от 2,08 до 2,36 лв.Според експертите скокът се дължи на по-скъпия пeтpoл нa мeждyнapoднитe пaзapи от март досега. Към онзи момент литъp oт нaй-мacoвoтo гopивo у нас e струвал средно 2,08 лeва. Но за повишението на цените влияе вероятно по-голямото потребление, допълват от СБА.В Европа най-скъпият бензин се продава в Холандия - 3,46 лв., а дизелът струва 2,85 лв. Следват Гърция (А-95 - 3,32 лв., дизел - 2,98 лв.), Италия (А-95 - 3,30 лв., дизел - 3,05 лв.), Португалия (А-95 - 3,26 лв., дизел - 2,85 лв.).", "date": "2018.06.28", "title": "Пътят до морето - по-скъп това лято"}
{"url": "http://www.cross.bg/tzipras-germaniya-ybezhishte-1577845.html", "text": "/КРОСС/ Премиерът на Гърция Алексис Ципрас изрази готовност за сключване на сделка с Берлин за връщане от Германия на мигранти, които търсят убежище. Ципрас заяви това в интервю за вестник \"Файненшъл таймс\", цитирано от агенция ТАСС. Той определя Дъблинския регламент като нежизнеспособен и  се надява да бъде намерен път, в рамките на международното право, който да позволи споделяне на тежестта. ", "date": "2018.06.28", "title": "Алексис Ципрас изрази готовност за сключване на сделка с Берлин за връщане от Германия на мигранти"}
{"url": "http://www.cross.bg/sgradata-ychilishteto-subaryat-1577846.html", "text": "/КРОСС/ Село Новоселец е между Сливен и Нова Загора. В местното училище „Петър Берон” идвали стотици деца от близките села. Сега тъне в разруха ,а от сградата са останали руини. От близо месец работници събарят сградата, сигнализират наши зрители.Намираме бригадата в обедна почивка. Работниците обясняват, че сградата била опасна, но след това техният шеф разпорежда по телефона да не говорят повече.На метри от училището е кметството. Питаме кметицата Силвия Димитрова защо събарят сградата и какво ще се случи после. Не получаваме отговор. Въпросите се оказват неудобни и за други служители на кметството.Опити да разберат какво се случва със сградата многократно са правили и хора от селото. Иванка Пенкова и съпругът й Динко Пенков й са завършили  училището през далечната 1952 г. „Между нас само чуваме, че ще го взема някой, не знам какво щял да прави, паркинг за международни коли ли, всеки дрънка,а никой не знае ...”, обяснява мъжът.Училището е изградено през 1926 г. с доброволен труд на няколко поколения, разказва Димка Иванова. 40 години от живота на бившата учителка минават тук. Днес тя обвинява местната власт ,че решават съдбата на сградата еднолично.Според кмета на Нова Загора сградата трябва да бъде съборена,защото е опасна. На мястото щял да бъде изграден парк.", "date": "2018.06.28", "title": "Събарят старо училище в Новозагорско, не казват на местните защо"}
{"url": "http://www.cross.bg/gurtziya-kudeto-poroite-1577843.html", "text": "/КРОСС/ Остава лошото време в съседна Гърция, където мощният циклон \"Нефели\" предизвика наводнения и щети в разгара на туристическия сезон.Най-тежка продължава да е ситуацията на Халкидики, където пороите изровиха асфалтови пътища, потопиха жилища и коли и доведоха до евакуацията на хора.Сериозно пострада и предградието на Атина Мандра. Там водата по улиците достигна половин метър.В района на Волос, Централна Гърция, са наводнени десетки къщи, а пожарникари са спасявали туристи от пороите. Няколко реки са излезли от коритата си.Около 100 огнеборци са изпратени допълнително в най-тежко пострадалите райони.", "date": "2018.06.28", "title": "Гърция продължава да бедства след „Нефели”"}
{"url": "http://www.cross.bg/vestnik-ostrov-vchera-1577838.html", "text": "/КРОСС/ \"МВР е шампион по незаконно следене на интернет трафика\", информира в заглавие на първата си страница вестник Сега, като се позовава на данни от годишния доклад на парламентарната комисия за контрол на службите. Въпреки решението на Конституционния съд и промяната в Закона за електронните съобщения преди три години, продължава незаконната практика държавни органи да искат справки от мобилните оператори и интернет доставчиците, без преди това да е дадено разрешение от съда, пише изданието. През миналата година МВР е осъществило незаконен достъп до трафични данни 33 пъти, уточнява Сега.\"Анонимен сайт излъга за \"острова на Бойко\" - с това водещо заглавие излиза днешният брой на 24 часа. Изданието обяснява, че \"фалшива новина за гръцки остров, който бил си купил премиерът Бойко Борисов, плъзнала в маргинален интернет сайт, е била опровергана категорично. Разследване на всекидневника е показало, че остров Фодониси срещу Кавала все още не е купен. Това е потвърдил и собственикът на гръцката агенция за недвижими имоти Антонис Серетис. 24 часа цитира и думите на премиера по темата, който вчера заяви: докажете, че имам остров и давам оставка!\".\"На тъмно пуснаха летище София за концесия\", пише вестник Дума. Изданието обяснява, че без предварително да е обявено в дневния ред, след правителственото заседание вчера е било оповестено, че властта е решила да открие нова процедура за отдаване на концесия на софийския аеропорт. Предложението е на министъра на транспорта Ивайло Московски, който след заседанието на кабинета не е оповестил никаква конкретна информация около мотивите на правителственото решение, нито пък е представил параметри за условията на бъдещата концесия, обяснява Дума.\"Стипендии или еднократо финансово подпомагане ще получават от държавата и талантливите деца от частните училище. Това е решило правителството вчера, променяйки стара наредба, съобщава вестник Стандарт. Подкрепа ще получават учениците от държавни, общински и частни учебни заведения, които се класират на първо, второ или трето място на национални или международни конкурси, състезания и олимпиади, уточнява всекидневникът .\"Българи измислиха дрон за доставки\", съобщава Труд. 16-метровият безпилотен самолет може да пренася до 350 кг и с едно зареждане да прелети на разстояние от 2500 км. Това е разказал за всекидневника изпълнителният директор на компанията разработчик на проекта - Свилен Рангелов, по време на провелия се в София техфестивал \"Webit\".", "date": "2018.06.28", "title": "Преглед на печата днес"}
{"url": "http://www.cross.bg/chasa-provede-sofiyaot-1577836.html", "text": "/КРОСС/ София.От 13.15 часа на „Дондуков\" 2 президентът Румен Радев ще разговаря с Председателя на Камарата на  депутатите на парламента на Чешката република Радек Вондрачек.***София.От 13.30 часа на „Дондуков\" 2 вицепрезидентът Илияна Йотова организира Студентска лаборатория „Шестте месеца начело на ЕС - още една гледна точка\".***София.От 9.00 часа ще започне пленарното заседание на Народното събрание.***София.От 10.30 часа в Народното събрание председателят на парламента Цвета Караянчева ще проведе официална среща с председателя на Камарата на депутатите на Чешка република Радев Вондрачек. В 11.00 часа двамата ще направят изявления за представителите на медиите. От 11.30 часа ще присъстват на официална церемония пред паметника на „Незнайния воин\", където ще бъде поднесен венец.***София.От 11.30 часа в зала „Пресцентър\" на Министерството на регионалното развитие и благоустройството в присъствието на министъра на регионалното развитие и благоустройството Николай Нанков, заместник-министърът и ръководител на управляващия орган на ОПРР Деница Николова и кметът на Столична община Йорданка Фандъкова ще подпишат договор за изграждане, основен ремонт и реконструкция на 26 училища и детски градини в София.***Варна.От 12.45 часа в хотел Галерия Графити министърът на туризма Николина Ангелкова ще участва в конференция на тема „Eвропейски стандарти за туризма в България\".***Свети Влас. Министърът на отбраната Красимир Каракачанов ще открие паметник на кан Тервел в град Свети Влас.***София.От 9.00 часа в хотел „Интерконтинентал\" заместник-министърът на регионалното развитие и благоустройството  Малина Крумова ще участва в конференция на тема  „Финансиране за енергийна ефективност в Централна и Югоизточна Европа\". В 10.45 часа ще се проведе брифинг за журналисти, в който ще участва и зам.-министърът на енергетиката Жечо Станков.***София.От 9.30 часа в дома на Европа (ул. „Георги С. Раковски\" 124\") ще се проведе публично представяне на предложението за бюджета на ЕС след 2020 г.  Събитието ще бъде открито от ръководителя на Представителстото на ЕК в България Огнян Златев.***София.От 10.00 часа ще се проведе заседание на Столичния общински съвет.***София.От 11.00 часа в Представителството на Европейската комисия на ул. „Г.С. Раковски\" № 124 ще се проведе среща между еврокомисаря по цифровата икономика и общество - Мария Габриел и председателя на Фондация за изобразителен синтез Йонко Стоянов.***София.От 11.00 часа в парк-хотел „Москва\" ще се състои първата церемония по сертифициране на 145 обучители за училищните екипи по приобщаващо образование от цялата страна работещи в регионални центрове за приобщаващо образование.***София.От 19.30 часа на ъгъла на ул. Раковски и Иван Вазов, около централата на Холдинг БДЖ, ще се проведе Бдение за БДЖ. То е по повод очаквания търг за сградата на БДЖ - един от най-скъпите имоти в България и отказа на правителството да изплати дължимото на железницата.***Благоевград.От 11.00 часа ще се проведе брифинг в ОДМВР- Благоевград ще се проведе брифинг във връзка с провеждането на Акция на полицията „Ваканция! Да опазим живота на децата на пътя!\"***Варна.От 9.00 в зала \"Пленарна\" на Община Варна ще се състои 32-рото заседание на Общински съвет - Варна.***Велико Търново.От 9.00 часа в голяма зала на Община Велико Търново ще се проведе Сесия на Великотърновски общински съвет.***Велико Търново.От 13.30 часа в сградата на НОИ ще се проведе пресконференция, на която ще бъде предоставена информация за новия метод запреизчисляване на пенсиите.***Каварна.От 10.00 часа в морска зона - втора буна ще бъде открит Международният турнир по петанк.***Казанлък.От 9.30 часа в зала „ Инфра\" на Община Казанлък ще се проведе 40-то редовно заседание на Общински съвет - Казанлък.***Кюстендил.От 14.00 часа в залата на Община Кюстендил ще се проведе редовно заседание на Общински съвет.***Пазарджик.От 11.00 часа Областният управител на Пазарджик Стефан Мирев ще председателства заседанието на Регионалния съвет за развитие /РСР/ на Южен централен район /ЮЦР/.***Панагюрище.В 15.30 часа американският посланик Ерик Рубин ще посети Община Панагюрище. След официалните срещи е предвидена кратка пресконференция.***Пловдив.От 11.00 часа на терена на одело Фарба България в индустриална зона „Куклен\" (вляво на пътя Пловдив-Асеновград, след Техно Акташ, Мекалит и Вили Елбе аутомотив) ще се състои церемония по първа копка и полагане на темела /първия камък/ на високотехнологичен завод за задните светлини на „Мерцедес\" на турската компания „одело Фарба Лайтинг Груп\", част от Байрактарал Холдинг. Там ще присъста министърът на икономиката Емил Караниколов.***Разград.От 11.00 часа в зала 712 на Областна администрация-Разград ще заседава Областният съвет за развитие на област Разград.***Свищов.В 16.00 часа ще се проведе акция за почистване брега на река Дунав при местността Паметниците край Свищов.***Смолян.От 14.00 часа в Сесийна зала на Община Смолян ще се проведе заседание на Общинския съвет.***Трън.От 14.00 часа в заседателната зала на Община Трун Общинският съвет ще проведе редовно заседание.***Хасково.От 11.00 часа в Пресклуб на БТА - Хасково ще се проведе пресконференция на ръководството на БСП - Хасково и на общинските съветници на партията по актуални политически теми.*** Шумен.От 9.00 часа в зала 363 на общината ще се проведе редовно заседание на Общински съвет- Шумен. ", "date": "2018.06.28", "title": "Предстоящи събития в страната за 28 юни"}
{"url": "http://www.cross.bg/nastoyashteto-dovolni-nikoga-1577830.html", "text": "/КРОСС/ Хората никога не са доволни от настоящето, имат малко надежди за бъдещето, затова украсяват невъзвратимото минало с всички цветове на въображението си.Александър Пушкин", "date": "2018.06.28", "title": "Хората никога не са доволни от настоящето..."}
{"url": "http://www.cross.bg/zhivo-zapochva-arest-1577835.html", "text": "/КРОСС//КРОСС/ На какво обезщетение имаме право при провалена почивка?Оранжев код заради валежите. Как ни пази държавата? Говори главен комисар Николай НиколовЕвропа и мигрантите - коментар на журналиста Мария Стоянова\"Воля\" и вотът - гост Веселин МарешкиНа финала на Българското европредседателство - коментират социолози и студентиНа живо от Борисовата градина - камъни срещу паркирането в зелените площи\"Денят започва с футбол\" - прогнозите и коментарите на звездата на българския волейбол Евгени Иванов - ПушкатаНа живо от Гърция - какви са щетите след проливните дъждове? Има ли отменени резервации на български туристи?Какво наложи извънредната рокада в АПИ? Гостува новият шеф на пътната агенция Светослав Глосов.Как започва новото лидерство на Ердоган? Ще има ли промяна в отношенията между България и Турция? В студиото - Лютви Местан.На живо: Как подсъдим за убийство преби свидетел и тормози цяло село, докато е под домашен арест?Защо вече учениците четат \"Под игото\" с речник? И кои думи остават неразбрани от децата?Тема: Воден капан в Халкидики - за шетите и безстващите българи там, на живоБягство от „домашен арест\" и заплаха към свидетел . Защо подсъдим за убийство дни беше в неизвестностЩе сложи ли държавата край на влагането на палмовото масло в млечните продукти? Гостува министърът на земеделието и храните Румен ПорожановСолени глоби за нарушителите на пътя. Къде са най-солените глоби по пътя, когато пътуваме към съседите? Отговорите в „На твоя страна\" ", "date": "2018.06.28", "title": "Теми и гости в ефира днес"}
{"url": "http://www.cross.bg/proliven-navodni-duzhd-1577840.html", "text": "/КРОСС/ Проливен дъжд наводни Истанбул преди полунощ.Улиците на турския мегаполис за кратко време се превърнаха в реки. Бурята е била придружена от ураганен вятър и градушки на някои места.Полетите на летище „Ататюрк\" бяха прекъснати.Залети са подлези в града, има наводнени жилищни сгради и офиси. През нощта общински екипи са започнали разчистване на пътищата. ", "date": "2018.06.28", "title": "Проливен дъжд наводни Истанбул"}
{"url": "http://www.cross.bg/iioan-kanop-vyara-1577829.html", "text": "/КРОСС/ Св. безсребреник и чудотворец Кир бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител: \"Кога ви пъдят от един град, бягайте в друг\" (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие.Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.Тази слава достигнала Йерусалим, където бил пристигнал от Едеса младият воин Йоан. Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател.По това време в неговия роден град Каноп била затворена заради християнската си вяра една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11. Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба.Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.Тайни християни взели техните свещени останки и ги погребали в два отделни гроба - двамата мъже в единия, четирите жени в другия.За да ограничи езическия култ на египеската богиня Изида в Каноп, родното място на св. Кир, архиепископ Кирил Александрийски пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.Житието на тия мъченици води началото си от три малки речи на св. Кирил Александрийски. То било разширено от св. Софроний Йерусалимски, който го допълнил със 70 свидетелства за станали чудеса, едно от които станало със сами него. Той бил излекуван от очна болест.", "date": "2018.06.28", "title": "Пренасяне мощите на св. безсребреници и чудотворци Кир и Йоан"}
{"url": "http://www.cross.bg/svetovna-stava-novata-1577828.html", "text": "/КРОСС/ 1098 г. - Рицарите от Първия кръстоносен поход разбиват селджукския военачалник Карбука при Антиохия.1243 г. - Започва понтификатът на папа Инокентий IV.1519 г. - Карл V е избран за император на Свещената Римска империя.1635 г. - Гваделупа става френска колония.1838 г. - Състои се коронацията на кралицата на Англия Виктория.1858 г. - В Болград, Бесарабия е създадена първата българска гимназия от Възраждането - Болградската гимназия1903 г. - Провежда се Конгресът на ВМОРО (Одрински окръг) на Петрова нива - „Странджанското Оборище\"1914 г. - Австро-унгарският престолонаследник Франц Фердинанд и неговата жена са убити в Сараево от сръбския националист Гаврило Принцип, което дава повод за началото на Първата световна война.1919 г. - Подписан е Версайският договор, който официално слага край на Първата световна война.1921 г. - В кралството на сърби, хървати и словенци е приета Видовденската конституция.1927 г. - Създадена е авиокомпания Iberia със седалище в Мадрид, Испания.1940 г. - Румъния отстъпва Бесарабия (днешна Молдова) на Съветския съюз.1942 г. - Втора световна война: Нацистка Германия започва стратегическа лятна офанзива срещу Съветския съюз, под кодовото име Операция „Блау\".1948 г. - Югославската комунистическа партия е изключена от Коминформбюро.1956 г. - В Познан (Полша) започва антикомунистически бунт, известен като Познанският юни, който продължава три дни; потушен е с участие на 10 хиляди войници и полицаи, и 400 танка, при което загиват над 60 души, стотици са ранени.1967 г. - Израел анексира източен Йерусалим.1969 г. - Стоунуолските бунтове в Ню Йорк бележат начало на съвременните гей-права движения. Празник на ЛГБТ.1989 г. - По случай 600-годишнината от Битката при Косово поле сръбският политик Слободан Милошевич изнася речта на Газиместан на мястото на битката.1991 г. - Съветът за икономическа взаимопомощ е разпуснат.1992 г. - Влиза в сила новата конституция на Естония.1996 г. - Влиза в сила новата Конституция на Украйна.1997 г. - Във втория мач между Майк Тайсън и Ивендър Холифийлд, Тайсън е дисквалифициран в третия рунд, защото отхапва парче от ухото на Холифийлд.2005 г. - Канада става третата държава в света, която легализира еднополовите бракове.2006 г. - Черна гора е приета за 192-ри член на ООН, съгласно резолюция 60/264 на Общото събрание на ООН.", "date": "2018.06.28", "title": "28 юни в историята"}
{"url": "http://www.cross.bg/rodeni-na-yuni-1577837.html", "text": "/КРОСС/ Георги Първанов, президент на Република България (2002-2012)Доц. Възкресия Вихърова, режисьорка Глория, фолкпевицаНиколай Михайлов, футболист Пламен Христов, депутат от „Воля\" в 44 НС Соня Колтуклиева, журналистка Христо Сираков, бизнесмен Проф. Христо Харалампиев, скулптор", "date": "2018.06.28", "title": "Родени на 28 юни"}
{"url": "http://www.cross.bg/stranite-sreshta-stranata-1577841.html", "text": "/КРОСС/ В Брюксел започва двудневната среща на върха на Европейския съюз.Сред ключовите теми ще бъде борбата с нелегалната миграция. 28-те са силно разединени за мерките за справяне с проблема.След като в Италия антиимигрантската партия \"Лигата\" влезе в правителството, страната отказва да приема кораби с бежанци и настоява те да бъдат разпределяни в останалите държави.Позицията на Рим се подкрепя от Австрия, в чието правителство участва крайнодясната Партия на свободата и която поема европредседателството от 1 юли.Не е възможно да се прогнозира дали ще се стигне до компромис. Миналата неделя неформална среща на евролидери трябваше да сближи позициите и да предотврати сблъсъци днес и утре на Съвета. Тогава обаче дойдоха само 16 държавни и правителствени ръководители. Сред тези, които бойкотираха, бяха страните от Вишеградската четворка. Именно те оказват сериозен натиск срещу идеята за задължително приемане на мигранти в отделните страни. Подкрепя ги Австрия, която поема от България ротационното председателство.Някои евролидери настояват за финансови санкции за страните, които отказват да са солидарни и да приемат мигранти. Темата може да се окаже взривоопасна.Евролидерите са на различни позиции и за евентуални промени в Дъблинските споразумения, които определят отговорността на страната, през която всеки мигрант е влязъл на територията на Съюза. Тези спорни въпроси ще се обсъждат тази вечер, твърде вероятно и през нощта.А утре в дневния ред се връща брекзит. Друга тема, която продължава да поставя на изпитание европейското единство.", "date": "2018.06.28", "title": "В Брюксел започва среща на лидерите на страните от ЕС"}
