{"url": "http://www.cross.bg/reka-koritoto-direktziya-1618657.html", "text": "/КРОСС/ Природозащитници и местни жители излязоха на протест срещу разрушаване на коритото на река Вит. На пътя София - Варна, в района на п.в. \"Боаза\", на моста над реката, в близост до участъка, където се изгражда ново трасе от автомагистрала \"Хемус\" недоволните скандираха \"Оставка\". \"Нека Вит да не стане мит\", \"Убихте река Вит, кой ще бъде бит\", \"Оставка и затвор за убийците на българската природа\", \"Да се строи, но по правила\", \"Разорахте Вит, следват Осъм, Росица и Янтра\", \"Закон, хора и природа срещу лъжливи институции\" гласяха плакатите на протестиращите. Сред недоволните бяха хора, както от региона, така и от София, Варна, Шумен Русе, Севлиево и други части от страната.Според тях недоволството им е породено от начина, по който се посяга на природните богатства на България. Те искат уволнението на министъра на околната среда и водите Нено Димов, на директора на \"Басейнова дирекция \"Дунавски район\" Петър Димитров и на областния управител на Ловеч Ваня Събчева.Както БТА съобщи, областният управител на Ловеч е подписала договор за почистване от наноси от коритото на река Вит в участъците, където се изгражда магистралата. След сигнали от Сдружение \"Балканка\", тези дейности бяха спрени от РИОСВ - Плевен и Басейнова дирекция \"Дунавски район\". Събчева заяви, че се възлага изготвянето на проект за възстановяване коритото на реката. От Басейнова дирекция съставиха акт на фирмата изпълнител - \"Хидрострой\" АД, за административни нарушения за извършени дейности в река Вит, в района на \"Боаза\", без да са преминати необходимите процедури съгласно Закона за водите.Снимка БТА", "date": "2019.11.23", "title": "Природозащитници на протест срещу разрушаване на коритото на река Вит"}
{"url": "http://www.cross.bg/politziya-zhivotni-pekin-1618655.html", "text": "/КРОСС/ Китайски специалисти са създали шест клонирани кученца от ДНК на две изявили се в полицията животни с цел да бъде ускорено обучението им и те да проявят достойнствата на родителите си, съобщи в. \"Дейли мейл\".Кученцата са се родили в Пекин през август. Те вече проявяват умения, които не са характерни за толкова малки животни.Четири от шестте кученца са от едно котило. Тяхната ДНК е повече от 99 процента идентична с тази на двамата донори.Донорите - Шъдин и Ажи, са избрани заради изявите им в пекинската полиция. Шъдин е белгийски малиноа, на пет години. Той има лидерски качества, много силно обоняние и изключителни способности да издирва.Ажи е на четири години и има много силна захапка, както и изключителна устойчивост на стрес.Проектът е съвместен между базата за полицейски кучета в Пекин и \"Синоджин\" - частна компания за клониране на домашни любимци. От взетите от донорите проби е получена клетъчна линия фибробласти и са създадени кученцата.Кученцата изглеждат еднакво, имат сходни характери и способности.Китай е клонирал полицейско куче и преди. През март беше съобщено, че от 7-годишно женско куче-вълк, селектирано специално за китайската полиция и армия, е клонирана малката Кунсюн. ", "date": "2019.11.23", "title": "Китай клонира полицейски кучета"}
{"url": "http://www.cross.bg/chasa-ishemichna-statys-1618654.html", "text": "/КРОСС/ Учени от Института за социална и превантивна медицина към университета в Лозана, Швейцария, заключиха, че недоспиването предизвиква сърдечна недостатъчност особено сред хората, чиито семейства са с ниски доходи, пише БТА.Изследването обхванало 111 205 доброволци в 4 европейски страни. Социално-икономическият им статус бил определен като нисък, среден или висок. Данни за инсулти и исхемична болест на сърцето били получени от медицинските им досиета и други източници.Участниците разкрили каква е средната продължителност на съня им. Въз основа на тази информация те били разделени на три групи - нормален сън с продължителност от 6 до 8 часа и половина в денонощието, кратък сън - по-малко от 6 часа, и дълъг сън - над 8 часа и половина.Оказало се, че краткият сън обяснява 13,4 % от случаите на исхемична болест на сърцето у мъжете с нисък социално-икономически статус. Те са принудени да работят на смени или на няколко места и освен това живеят в среда, за която са характерни силният шум и стрес. ", "date": "2019.11.23", "title": "Недоспиването предизвиква сърдечни проблеми"}
{"url": "http://www.cross.bg/zhenata-stranno-korema-1618642.html", "text": "/КРОСС/ Стефани Хърфел признала, че преди 6 години нейното куче Сиера започнала да се държи странно. То често застанало пред стопанката си, душило ѝ корема и слагало върху носа си върху него. Отначало Стефани не реагирала на поведението на домашния любимец, но след няколко дни тя открила, че Сиера се скрила зад един шкаф, свила се на кълбо и си скрила носа под опашката.„Малката ѝ муцунка беше мокра, а веждите намръщени\", разказа Хърфел.Странното поведение на кучето, а също започналите болки в корема накарали жената да потърси медицинска помощ. Лекарите открили у нея трета фаза на рак на яйчниците и започнали незабавно лечение, което довело до ремисия.Лекуващият лекар, онкологът Дейвид Кушнер смята, че поведението на кучето има логично обяснение. Научните изследвания бяха потвърдили, че в 97% от случаите кучетата са способни да различават здравата от болната кръв по миризмата.„Тази област от изследванията е много интересна. Тя разглежда възможността от използването на кучешкия нюх за откриване на ракови тумори\", сподели изследователката Хедър Джанкейра.По-рано имаше съобщение за котка, която спасила стопанката си от рак. Тя постоянно скачала върху гърдите на жената и се държала странно. По-късно лекарите открили у жената рак на гърдата. ", "date": "2019.11.23", "title": "Кучета и котки надушват рака на стопаните си "}
{"url": "http://www.cross.bg/obem-yazovira-perioda-1618661.html", "text": "/КРОСС/ Комисията за енергийно и водно регулиране (КЕВР) излезе с официално писмо по повод изпратени от омбудсмана Диана Ковачева въпроси за водния режим в Перник.Регулаторът е изискал от местното ВиК информация по случая. В писмото се казва, че за периода януари-октомври 2019 година притокът в язовира е 11 908 млн. куб. метра, а разходът за питейно-битово водоснабдяване 16 577 млн. куб. м вода. Разрешеното от МОСВ количество за този период е 15 500 млн. куб м вода, или дружеството е използвало 1 млн, куб м. повече.За периода юли-октомври се наблюдава трайна тенденция за намаляване на наличния обем на язовира като към края на октомври достига 6 408 млн. куб. м - съответно 15 590 млн. през 2018 г. и 12 751 млн. през 2017 г.Според справката в началото на годината наличният обем е бил по-голям спрямо предходните две години, се казва още в писмото на ВиК до регулатора. ", "date": "2019.11.23", "title": "ВиК-Перник в нарушение е изпомпвало по-голям обем от яз. \"Студена\""}
{"url": "http://www.cross.bg/protzenta-rabota-dena-1618656.html", "text": "/КРОСС/ Семейният живот е най-щастлив, когато единият от съпрузите пътува по работа пет дена в месеца, съобщиха в. \"Дейли стар\" и в. \"Сън\".Цели 80 процена от пътуващите в командировки обясняват семейното си щастие с редовните кратки раздели. 74 процента от тях пък са уверени, че тя сгорещява и нещата в спалнята.Свободното време далече от дома дава възможност човек да пийне спокойно или да се отпусне във ваната - нещо, което рядко се случва в къщи. Денят пък започва обикновено приятно с богата закуска.Почти една пета от работещите родители са казали в анкетата на сайта за хотелски резервации Тревълодж, че се наслаждават на спокойствието, тишината и възможността да си починат от децата. От тези, които редовно пътуват по работа, 21 процента мислят, че и половинката им се радва да е сама у дома.Повече от пет дена раздяла месечно или по-малко обаче нямат същия ефект.От пътуващите в командировка 40 процента определят връзката си като много щастлива, при 30 процента от прекарващите цялото време заедно.В анкетата са участвали 2000 души. ", "date": "2019.11.23", "title": "Щастливият брак зависи от броя на командировките"}
{"url": "http://www.cross.bg/surbiya-rysiya-nego-1618644.html", "text": "/КРОСС/ Руският посланик в Сърбия Александър Боцан-Харченко заяви по повод аферата с шпионажа, че никакви \"скандални истории\" не могат да навредят на отношенията между Сърбия и Русия, както и че не всички в света са доволни от тяхното сътрудничество и това е вид провокация Сърбия да се откаже от него.\"Най-важното в цялата тази история е, че сега нашите двустранни отношения и приятелство между Сърбия и Русия са стабилни. Те са солидни, смислени, с такава перспектива и дълбочина, че никакви скандални истории или предполагаемо вербуване на сръбски от руски военен не може да навреди на нашите отношения\", заяви Харченко пред РТС.Той заяви, че често в навечерието на значими срещи на високо ниво \"е имало някакви провокации, някакъв скандал\".Както добави посланикът, той е „свикнал\". \"Независимо от това, продължават подобни провокации\", каза той.Според него най-важният въпрос за гражданите е дали няма да има вреда върху отношенията между двете страни и добави, че няма да има вреда, съобщава Бета.За него недоволството от сътрудничеството между Сърбия и Русия, нивото му, обема, съдържанието, може би е най-очевидно във военно-техническата сфера.\"Има призив Белград да се откаже от всякакъв вид сътрудничество с Русия\", каза Харченко.Той също така заяви, че не разбира защо военно-техническото сътрудничество силно дразни другите съюзници на Сърбия, региона или дори някои други.Според него Русия предлага най-доброто по отношение на цена на оръжията, качеството, умереността и „затова в пазарния смисъл руският продукт съответства на Сърбия\".Както каза той, Русия \"няма нищо против\" да каже, че притеснява някоя суверенна страна да търгува с друга държава. /БГНЕС ", "date": "2019.11.23", "title": "Руският посланик в Сърбия: Шпионската афера е натиск върху Сърбия да се откаже от Русия"}
{"url": "http://www.cross.bg/angelkova-digata-tzentralniya-1618645.html", "text": "/КРОСС/ Пясъчната дига на централния плаж в Созопол ще бъде премахната и ще се възстанови първоначалния вид на плажната ивица, съобщи министърът на туризма Николина Ангелкова, след като направи проверка на дигата, предаде кореспондентът на БГНЕС от морския град.Ангелкова допълни, че концесионерът е нарушил уведомителния режим за изграждането на дигата, освен това съоръжението не е изградено по правилата. Концесионерът ще трябва да плати и неустойка в размер на 6900 лева.„Вече съм разпоредила дигата да бъде премахната с оглед на това, че изцяло е нарушено уведомлението, което е направено към институцията. Взима се пясък и от заливаемата площ\", обяви Ангелкова.Ангелкова обаче уточни, че подобни диги пазят пясъчните ивици и тяхното изграждане е важно. Тя призова и за по-голям диалог.„Изпълняваме изключително стриктно всички контролни правомощия и следим за спазването на задълженията по договорите с всеки един концесионер\", каза Ангелкова. ", "date": "2019.11.23", "title": "Плажната ивица на централния плаж в Созопол ще бъде възстановена"}
{"url": "http://www.cross.bg/sokolov-oleg-anastasiya-1618646.html", "text": "/КРОСС/ В столицата на царете Олег Соколов, луд професор историк и специалист по Наполеон, уби и разчлени младата си любовница, преди да се опита да се самоубие. Тази новина ще го запише в историята.Няма речи. Само сълзи. Церемонията се състоя в църквата \"Света Троица\", твърде малка, за да побере стотиците хора, дошли да изкажат последна почит на Анастасия Йешченко, убита седмица по-рано. Обикновено според православния обред ковчегът остава отворен в църквата. Свещеникът опява тялото на починалия, а роднините полагат цветя. Този път ковчегът остана затворен. След църковната служба, шествие отива в дома на родителите на момичето. По всички улици на Старовеличковская, малкото родно село на Анастасия, в Краснодарския край, хората са излезли от домовете си, за да се присъединят към шествието. На гробището Галина, майката на жертвата, припада. Дълбоко потресен, 49-годишен полицай помага да бъде откарана в болницата.От затвора си в Санкт Петербург Олег Соколов бе разтревожен дали собствената му майка се е почувствала неудобно, когато чула какво е направил. Чрез своя адвокат Александър Почуев той предложи и материална помощ за по-доброто организиране на погребението на жертвата си: „Не да откупи вината, а да смекчи трагедията\", каза Почуев, преди да призове пресата да уважи тридневен траур и мълчание. „Прекомерният интерес към детайлите на това престъпление показва липсата на милост в обществото. „Какво ли знаем за руската защита? Какво ли знаем за убийство по славянски?\"В нощта на петък срещу събота - 8 срещу 9 ноември, таксиметров шофьор вижда пиян мъж, треперещ в замръзналия канал на Мойка, в центъра на Санкт Петербург. Той се обажда за помощ. В спешното отделение мъжът се лекува от хипотермия и дава своята самоличност: Олег Соколов, 63-годишен. Той не е кой да е. Виден член на RVIO (Руското дружество на военната история, ултрапатриотична организация начело с министъра на културата Владимир Медински), приятел на влиятелни бизнесмени, професор по история в Държавния университет на града, световноизвестен експерт по Наполеон (именно в това качество през 2003 г. президентът Жак Ширак го награждава с ордена Рицар на Почетния легион), страстен любител на историческите възстановки, Соколов почита преди всичко битката при Москва, кланицата от 1812 г., наречена от руснаците Бородино, която битка и Русия и Франция смятат за спечелена. Той все още обича да бъде наричан \"Сир\", обича да парадира в имперска униформа, говори френски, избухва в час по история, за да впечатли студентите си и репутацията му на учен, екстравагантен и гневен фанатик излиза извън рамките на любителите на военната стратегия. През последните години той се приближи се към френската крайна десница, присъедини се към научния съвет на \"Issep\", изследователски институт, основан от Марион Марешал в Лион. Но в онази ноемврийска нощ Соколов изглежда точно като стар пияница, треперещ от студ, след като се разхожда във водите на Прибалтийска Венеция. В болницата полицай забелязва мократа му раница. Той я отваря и открива две женски ръце и пистолет. В дома на историка следователите попадат на глава и трион. Краката и тялото ще бъдат намерени по-късно, в друг канал. Ще бъде открит и скелет, който не е свързан със случая. Няма що руска история.Олег Соколов признава престъплението си. Във всеки случай, камери за видеонаблюдение увековечават посред нощ как се люлее и торбички в тъмната вода, където навремето е хвърлено тялото на Распутин. Той казва, че по време на спор два дни по-рано, на 7 ноември е убил 24-годишната си партньорка, негова бивша студентка, с която споделя живота си и страстта си към Наполеон. Той пледира за самозащита. Според него \"Настя\", докато ридаейки изрича името й в затвора по време на разпита, заснет и излъчван по руски канали, го е провокира. Тя го била заплашила с нож, защото той планирал да прекара уикенда с децата си, родени от предишна връзка. „Този ден тя бе обезумяла вещица, както онези от книжките с разкази\", каза той на полицията. Сергей, братът на младата жена, представя друга версия. Той е последният, който разговаря с нея по телефона в нощта на изчезването й: „Тя искаше да отиде на рождения ден на приятел. Олег ревнуваше, той я преби, тя си тръгна. Уви, вечерта тя се върна за вещите си. \"Олег Соколов призна, че е стрелял четири пъти по своята приятелка с рязана пушка. Според последните разследвания в една шокирана от убийството Русия, Анастасия си е легнала след спора. Соколов я е застреля в слепоочието в съня й, след което е стрелял още три пъти. На следващия ден, сякаш все едно нищо не се е случило, той посрещна гости в луксозния си апартамент, докато Анастасия лежи в заключена стая. Когато гостите му си тръгват, той решава да се отърве от тялото, като го разчленява с трион и кухненски нож. Задачата била болезнена, професорът започнал да пие, за да има нерви и сила, все повече и повече, докато не паднал ... в Мойка. Той е планирал след престъплението си да се самоубие в униформа и шапка от любимата му епоха пред крепостта Свети Петър и Павел.В деня след самопризнанието си Олег Соколов беше изключен от научния съвет на RVIO, изключен от \"Issep\" на Марион Маришал и уволнен от университета за \"аморално поведение\", но според адвоката му не му било съобщено, за да не се усложни психоемоционалното му състояние, близко до лудостта.\" Кремъл говори за \"чудовищен, но изолиран акт\"; Александър Невзоров, известен руски телевизионен журналист и депутат от Дума, \"типично петербургско престъпление\". Разследващите източници, зловещите детайли, цветният портрет на убиеца и, разбира се, мястото на убийството рисуват във въображението и със сигурност в това на руснаците - сянката на Расколников, главния герой на „Престъпление и наказание, онзи „свръхчовек\" в един момент, който в своята самоувереност на всемогъщество разрешава да убива. Често обаче Расколников цитира Наполеон: „Ако един ден [той] не беше имал смелостта да разстреля обезоръжена тълпа, никой нямаше да му обърне внимание и той щеше да остане непознат\".Соколов би могъл да бъде и Иван на „Братя Карамазови\": „Ако Бог не съществува, значи всичко е позволено. Той е казал на полицията, че е планирал, след престъплението си, да се самоубие в преоблечен във военна униформа и шапка в стил Наполен, пред крепостта Петър и Павел, с романтичен жест. Театралност на антигероя, скъп на Русия. За брата на Анастасия „Соколов е просто насилник, манипулативен човек и убиец\".През 2008 г. една от неговите студентки подала жалба срещу него, без да е започнато разследване. Жертвата, анонимна, но чиито показания са публикувани във всекидневника „Московски комсомолец\", казва, че професорът, на когото тя е била любовница и искала да го напусне, я вързал за стол, докато заплашвал да й залепи на лицето гореща ютия. „Всеки път, когато го молех да спре, той ме удряше по-силно и заплашва да ме убие и погребе тялото ми в сметище.\" Бруталността на професора на работното му място също беше известна, но той никога не се притесняваше. Във видеоклип в YouTube той може да бъде видян ожесточено да гони двама студенти, които го разпитвали по обвинение в плагиатство, на което той е обектът.Миналата година докладът на Хюман Райтс Уоч цитира проучване на руското правителство за 2011 г., според което всяка пета жена е преживяла домашно насилие в Русия, като 70 процента от жертвите не се оплакват. Закон, приет през 2017 г., също декриминализира голяма част от домашното насилие, като благоприятства безнаказаността на извършителите.Интернет петиция събра 85 000 подписа с искане за оставката на декана и няколко служители на университета в Санкт Петербург, които са оставиха Соколов да продължи да преподава. Ако това е руска история, убийството на Анастасия Йешченко е нищо повече от поредното насилие върху жена. В досъдебното задържане до 8 януари 2020 г. Соколов е изправен пред 15 години затвор. /БГНЕС ", "date": "2019.11.23", "title": "Престъпление и наказание в 21 век в центъра на Санкт Петербург"}
{"url": "http://www.cross.bg/garland-dzhydi-pyblikata-1618639.html", "text": "/КРОСС/ \"Мога да живея без пари, но не мога да живея без любов.\", това споделя легендарната американската актриса и изпълнител Джуди Гарланд. Спечелила сърцата на милиони хора по света, тази година Киномания ще зарадва и българските почитатели на кинозвездата, отдавайки ѝ почит с един от незабравимите филми с нейно участие „Роди се звезда\". Прожекцията на филма ще бъде в кино „Люмиер Лидл\" на 24 ноември от 13:00 ч.Историята на залязващия алкохолизиран актьор, който открива талантлива млада жена, грижи се за кариерата ѝ, цени се за нея и накрая се самоубива, е заснета най-напред през 1937 г. Версията на Джордж Кюкор от 1954 г. с участието на Джуди променя сценария и прави героинята певица.Освен със забележителните си актьорски качества, Гарланд е позната на публиката и с личната си житейска история. Днес, знаейки за проблемите с наркотиците, провалените концерти и смъртта ѝ, причинена от свръхдоза лекарства, е невъзможно да не оценим колко пророчески се оказва филмът „Роди се звезда\" за живота на Гарланд. Лентата представя двете страни на едно актьорско изпълнение - като резултат от артистичността, техниката и възприятието на публиката от една страна, но и като откровение на личната интимност, уловена от филмовата камера.Бляскавата кариера на Джуди започва още от ранна детска възраст. Само на 13 години тя сключва договор с Метро Голдуин Майер (Metro-Goldwyn-Mayer) - компания, която я превръща в легенда с ролята ѝ на Дороти в „Магьосникът от Оз\", а изпълнението ѝ на песента „Отвъд дъгата\" (\"Over the rainbow\") е оценено високо от критиците и публиката и се превръща в песен номер едно на столетието.Киномания е част от Културния календар на Столична община. ", "date": "2019.11.23", "title": "КИНОМАНИЯ отдава почит на американската актриса Джуди Гарланд"}
{"url": "http://www.cross.bg/london-kandidat-evrokomisar-1618649.html", "text": "/КРОСС/ Правителството в Лондон не отговори в определения краен срок - до полунощ - на писмото от Европейската комисия във връзка с това, че още не е номинирало кандидат за еврокомисар, каза говорителката на комисията Мина Андреева, съобщи БТА.\"Комисията ще анализира ситуацията и ще реши какви да са следващите й стъпки, ако има такива, когато сметне за подходящо\", каза тя.На 14 ноември ЕК започна правна процедура срещу Великобритания, уведомявайки Лондон, че като не излъчва кандидат, нарушава законовите си задължения към Европейския съюз. Комисията заяви тогава, че очаква британския отговор. В хода на процедурата ЕК може да сезира за казуса Европейския съд.По принцип в ЕК трябва да има по един комисар от всяка от 28-те страни членки. Отказът на Лондон да предложи свой кандидат отлага встъпването в длъжност на новата комисия под председателството на Урсула фон дер Лайен.Британският премиер Борис Джонсън отказва да номинира еврокомисар с аргумента, че страната му напуска ЕС и че на 12 декември британците ще гласуват на общи избори. ", "date": "2019.11.23", "title": "ЕК: Лондон пропусна крайния срок да даде заявка за еврокомисар "}
{"url": "http://www.cross.bg/iiotova-chitalishtata-iliyana-1618650.html", "text": "/КРОСС/ Държавата трябва да полага необходимите грижа за съхранението читалищата, да подкрепя активно тяхното развитие. Това заяви вицепрезидентът Илияна Йотова на тържеството по повод 90 години от основаването на Народно читалище „Аура - 1929\" в столичния район Възраждане.Илияна Йотова изтъкна ролята на читалищата за опазване на българщината, за националната идентичност, за патриотичното възпитание на малки и големи. Тази роля не е подвластна времето, а е гарант за здравината на българското общество в бъдещето. „Това усещам при всяка среща, при всяко пътуване в различни краища на България и света. Носителите на възрожденския дух го разпространяват далеч извън пределите на родината. Типичните читалищни дейности са развити във всеки български културен център зад граница, във всяко българско училище. Тяхната магия е толкова силна, че успява да заплени дори и чужденците\", посочи вицепрезидентът.Вицепрезидентът връчи на председателя на читалището плакета на вицепрезидента - в знак на признание за активната дейност, духовното израстване и съхраняване на читалищните традиции и по повод 90 години от създаването на НЧ „Аура-1929\", гр. София. ", "date": "2019.11.23", "title": "Илияна Йотова: Държавата трябва да полага повече грижа за читалищата"}
{"url": "http://www.cross.bg/stefan-komandarev-zhambonas-1618652.html", "text": "/КРОСС/„В кръг\" на Стефан Командарев продължава със сериозните международни успехи и снощи взе поредна седма награда в 57-то издание на Международния кинофестивал в Хихон, Ислания. В конкуренция с още 18 филма от цял свят в основната състезателна програма, Ирини Жамбонас взе наградата за най-добра актриса, която е трета за нея след „Сърцето на Сараево\" и „Златна Роза\". „Гордеем се, че успяваме да съчетаем отлично представяне на филма по-света с прекрасния прием от българската публика по нашите кина, където вече ни гледаха 15 000 зрители\", коментира от Испания Стефан Командарев.„В кръг\" е вторият филм от планираната трилогия след реализацията на „Посоки\". Той разказва историите на три двойки патрулиращи полицаи в нощна София. В лентата са Ирини Жамбонас, Павел Поппандов, Асен Блатечки, Иван Бърнев, Васил Василев-Зуека, Стефан Денолюбов, Стоян Дойчев, Герасим Георгиев-Геро, Николай Урумов, Анастасия Ингилизова, Ованес Торосян и др. Режисьор е Стефан Командарев, оператор Веселин Христов, сценаристи Симеон Венциславов и Стефан Командарев, продуценти Стефан Командарев и Катя Тричкова за „Арго Филм\".„В кръг\" e в кината в цяла България и се осъществява с медийната подкрепа на NOVA и подкрепата на ИА „Национален филмов център\", Столична община, фонд ЕВРОИМАЖ, Сръбски филмов център, Илиян Рангелов, КИА Моторс България и в партньорство със Синдикалната федерация на служителите на МВР. ", "date": "2019.11.23", "title": "Ирини Жамбонас грабна наградата за най-добра актриса и в Испания"}
{"url": "http://www.cross.bg/aleksandur-godina-nevski-1618651.html", "text": "/КРОСС/ \"Патриаршеската ни катедрала носи името на св. Александър Невски, който е казал Бог не е в силата, а в правдата. Да бъдем носители на правда, мир, любов, братство, разбирателство. За много години!\", заяви пред БГНЕС на влизане в храма българският патриарх и Софийски митрополит Неофит.Негово Светейшество взе молитвено участие в архиерейска св. литургия по повод храмовия празник и 95-та годишнина от освещаването на Патриаршеския ставропигиален храм-паметник. Службата беше отслужена от Мелнишки епископ Герасим, гл. секретар на Св. Синод.На днешния ден църквата отбелязва също паметта на св. благоверен княз Александър Невски. Той е роден е около 1220 година. На 6-годишна възраст е посветен във войнството. На 16 години поел управлението на Новгород.Княз Александър повел руските войски срещу шведско нашествие. Предвождал многобройна войска и разгромил настъпващите орди като се уповавал на Бога.Обявен е за светец през 1547 година. Името му означава защитник на мъжете и войн на вярата. ", "date": "2019.11.23", "title": "Патриарх Неофит: Да бъдем носители на мир, любов, братство и разбирателство"}
{"url": "http://www.cross.bg/simeonov-valeri-karayancheva-1618659.html", "text": "/КРОСС/ Председателят на Народното събрание Цвета Караянчева застана зад избора на Валери Симеонов за зам.-председател на парламента, съобщи БНР. В Златоград Караянчева коментира протестите на майките на деца с увреждания и исканата от тях оставка на Валери Симеонов.Цвета Караянчева, председател на НС: По правилник всяка парламентарна група има право да посочи зам.-председател. Г-н Валери Симеонов е един от ръководителите на един от коалиционните партньори, така че няма нищо чудно в това. За думите си като вицепремиер той понесе своя кръст, подаде оставка. Той е избран като народен представител и мисля, че няма нищо лошо в това неговата парламентарна група да го предложи на този пост. Не знам какво влагат протестиращите в личността на г-н Валери Симеонов. За мен той приключи с предния период и като народен представител има право да бъде избран. ", "date": "2019.11.23", "title": " Цвета Караянчева подкрепи Валери Симеонов за зам.-председател на НС "}
{"url": "http://www.cross.bg/gkpp-avtomobili-granitzata-1618653.html", "text": "/КРОСС/От 12.30 на ГКПП „Ивайловград - Кипринус\" временно е преустановено пропускането на автомобили и в двете посоки поради технически проблем в системата на гръцките власти, съобщават от „Гранична полиция\".На границата с Румъния трафикът е интензивен на ГКПП „Силистра\" на изход за товарни автомобили. Поради лоши метеорологични условия ферибота на ГКПП „Сомовит - Никопол\" не работи.На границата с Република Турция на ГКПП „Капитан Андреево\" и ГКПП „Лесово\" трафикът е силно интензивен на изход за товарни автомобили.На границата с Република Гърция на ГКПП „Кулата\" трафикът е интензивен на вход за товарни автомобили. Поради извършване на ремонтни работи на ГКПП „Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.На българо-сръбската и на границата със Северна Македония трафикът е нормален на всички гранични контролно-пропускателни пунктове.На 24 ноември 2019 г. за времето от 09.00 часа до 13.00 часа на ГКПП „Кардам - Негру вода\" ще бъде спряно електрозахранването и преустановено извършването на гранични проверки поради извършване на ремонтни дейности. Препоръчва се използването на алтернативни маршрути. ", "date": "2019.11.23", "title": "Спряха пропускането на коли на ГКПП „Ивайловград” и в двете посоки"}
{"url": "http://www.cross.bg/ryski-ycheni-suzdadoha-lekarstvo-protiv-insylta-1618658.html", "text": "/КРОСС/ Учени от Новосибирск са създали уникално лекарство за лечение на заболявания на сърдечно-съдовата система, включително исхемичен инсулт, съобщава „Звезда\".Новото лекарство съдържа пречистени клетки, които се използват за тестване на нова синтезирана молекула на полиаргинин.Лекарството вече е преминало първите лабораторни изследвания на мишки, по време на които е имало подобрение на кръвния поток, предотвратяване на тъканна некроза и възстановяване на най-важните функции на организма.Според учените уникалността на лекарството се състои във факта, че то ще позволи доставяне на активни молекули до засегнатите области на тъканите без хирургическа намеса. ", "date": "2019.11.23", "title": "Руски учени създадоха лекарство против инсулта"}
{"url": "http://www.cross.bg/novo-prilozhenie-pozvolyava-1618660.html", "text": "/КРОСС/ Ново приложение, наречено \"спелфи\" ще позволява да се прави селфи от сателит, съобщава \"Дейли Мейл\". Програмата се свързва със спътници на \"Еърбъс\", които ви правят снимка от надморска височина от около 640 км.Естествено, няма да е възможно да се направи снимка на лице в близък план, но ще може да се заснеме определено мащабно събитие от Космоса.Пример е неотдавнашната акция на екоактивисти в Бали, наречена \"Действай сега\". Участниците се облякоха в бели роби и се подредиха на плаж, пълен с боклук, под формата на букви.Потребителят ще може да получи снимката достатъчно бързо, още в същия ден. Създателите на приложението заявиха, че искат да увеличат информираността на хората за случващото се с планетата. ", "date": "2019.11.23", "title": "Ново приложение позволява космическо селфи от сателит "}
{"url": "http://www.cross.bg/vreme-etap-putishtata-1618632.html", "text": "/КРОСС/ В ход са нови проверки по пътищата от т.н. акция \"Зима\", като това е третият етап от мащабната аuция през тази година, съобщава Нова тв.Пътните полицаи в цялата страна проверяват готовността на автомобилите за студения сезон. По време на втория етап от акцията са били установени над 50 000 нарушения- половината от тях за превишена скорост.До 30 ноември полицията ще проверява и техническата изправност на автомобилите. През това време ще се направи и оглед на пътищата. Там където е нужно, осветлението ще бъде подменено, а пътната маркировка ще бъде освежена. ", "date": "2019.11.23", "title": "50 хиляди нарушения по време на втория етап на акция \"Зима\""}
{"url": "http://www.cross.bg/rysiya-tyrtziya-siriya-1618636.html", "text": "/КРОСС/ Турция и Русия може да се договорят в близките дни за създаване на наблюдателни пунктове в Сирия, заяви в интервю за катарската телевизия Ал Джазира турският министър на отбраната Хулуси Акар, предаде ТАСС и БТА.\"Вярвам, че в близките дни съвместните руско-турски патрули ще бъдат още по-успешни и полезни. Ние продължаваме да полагаме усилия за установяване на пълен режим на прекратяване на огъня, за да могат хората в региона да се върнат към нормалния и спокоен живот. Във връзка с това ние извършваме необходимата координация с Русия в определени райони на Сирия. Освен турско-руските патрули се водят и преговори за създаване на няколко наблюдателни пункта, в близките дни ще имаме по-определена информация по този въпрос\", каза Акар.На 9 октомври Турция предприе операция \"Извор на мира\" в Североизточна Сирия срещу сирийските кюрдски Сили за защита на народа /СЗН/, разглеждани от Анкара като терористична организация, свързана с нелегалната Кюрдска работническа партия /ПКК/. По-късно Анкара преустанови военната операция, след като сключи две отделни споразумения с Вашингтон и с Москва, предвиждащи изтегляне на СЗН от повечето от техните позиции в пограничния район.Операцията даде възможност на Анкара да установи контрол над ивица в близост до границата си с дължина 120 километра и дълбочина от трийсетина километра между градовете Тал Абияд и Рас ал Айн. Съвместните руско-турски патрули се осъществяват съгласно меморандума от Сочи, договорен от президентите на Турция и Русия на 22 октомври.  ", "date": "2019.11.23", "title": "Русия и Турция разкриват нови наблюдателни пунктове в Сирия"}
{"url": "http://www.cross.bg/skymriya-sydzhyk-hranite-1618633.html", "text": "/КРОСС/ Българската агенция по безопасност на храните взе извънредно 300 проби от готови за консумация храни за наличие на Листерия моноцитогенес. Бяха изследвани три групи продукти, в които е най-вероятно развитието на бактерията: месни сурово-сушени продукти, сирена с кратък период на зреене и пушени рибни продукти. Стигна се и до изтегляне на стоки от пазара- суджук и пушена скумрия, съобщава Нова тв.\"Замърсяването с Листерия е вторично, тъй като тя съществува в околната среда и се пренася чрез контакт. Предписват се редица хигиенни мерки в засегнатите предпрития, а храните са били разпространени в търговска мрежа. Уведомени са клиентите на всички производители, за да връщат засегнатите храни\", каза д-р Кремена Стоева от Българска агенция по безопасност на храните.По думите ѝ бизнесоператорите са задължени да гарантират безопасността на храната, която се пуска на пазара. \"Производителят не е знаел, че продуктите са били замърсени. Засегнати са два вида храни - скумрия на шайби от Сливен и домашен суджук от Русе. Това са малки производители. Рибата е произведена близо 60 кг., а от суджука близо 50 кг.\", каза още тя.Доц. Атанас Мангъров обясни, че листерията не е често срещано заболяване, но може да засегне хора във всяка възраст. \"Когато се появи тази болест, увеличава смъртния риск. Симптомите при нея са висока температура, повръщане, главоболие и нарушаване на съзнанието, различни от тези на бактериалните менингити. За да се реагира на тази болест, трябва да се докаже причинителя в ликвора или в кръвта, което изисква добра лаборатория\", заяви той. ", "date": "2019.11.23", "title": "Близо 100 кг. суджук и скумрия, заразени с Листерия, са продадени на пазара"}
{"url": "http://www.cross.bg/bizhyta-skupotzennosti-hilyadi-1618640.html", "text": "/КРОСС/ Магазин за бижута е обран в София. Откраднати са скъпоценности за над 15 хиляди лева. Търговският обект се намира на столичния булевард \"Александър Стамболийски\", съобщава БНР.Пред полицията продавачката обяснила, че няколко души влезли едновременно в магазина. Двама от тях я заговорили и я помолили да им покаже няколко от изложените скъпоценности. През това време техни съучастници успели да откраднат различни бижута на стойност над 15 хиляди лева.Полицията е започнала досъдебно производство по случая. Преглеждат се  камери в района. Издирват се извършителите. ", "date": "2019.11.23", "title": " Крупен обир на магазин за бижута в София"}
{"url": "http://www.cross.bg/siriya-abyad-tyrtziya-1618637.html", "text": "/КРОСС/ В град Тел Абяд, Сирия, близо до границата с Турция, избухна експлозия на кола-бомба, която остави загинали най-малко 4 души и десетки ранени.След взрива пътищата, водещи към и от града, бяха затворени от местните власти, докато тежко ранените бяха откарани в болница в близкия турски град Акчакале.Никоя терористична групировка все още не е поела отговорност, съобщава БГНЕС.В средата на октомври градът Тел Абяд бе завзет от турските въоръжени сили и подкрепяната от Турция Свободна сирийска армия от Сирийските демократични сили като част от операцията „Мирна пролет\".Анкара започна офанзивата си в Североизточна Сирия на 9 октомври, за да създаде безопасна зона, свободна от кюрдските бойци, която тя разглежда като терористи. ", "date": "2019.11.23", "title": "Най-малко 4 загинали и десетки ранени в експлозия до турската граница в Сирия"}
{"url": "http://www.cross.bg/gkpp-trafikut-granichni-1618638.html", "text": "/КРОСС/ Интензивен е трафикът през най-натоварените гранични пунктове, водещи към Гърция и Турция в събота, съобщиха от полицията.На границата с Република Гърция, на ГКПП Кулата трафикът е интензивен на изход за товарни автомобили. Поради извършване на ремонтни работи на ГКПП Кулата е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.На границата с Република Турция, на ГКПП Капитан Андреево и ГКПП Лесово трафикът е силно интензивен на изход за товарни автомобили.На границата с Република Сърбия трафикът е нормален на всички гранични контролно-пропускателни пунктове.На границата с Република Северна Македония трафикът е нормален на всички гранични контролно-пропускателни пунктове.На границата с Румъния трафикът е нормален на всички гранични контролно-пропускателни пунктове. Поради лоши метеорологични условия фериботът на ГКПП Сомовит-Никопол не работи.На 24 ноември, от 09:00 ч. до 13:00 ч., поради извършване на ремонтни дейности ще бъде спряно електрозахранването и преустановено извършването на гранични проверки на ГКПП Кардам-Негру вода. Препоръчва се използването на алтернативни маршрути. ", "date": "2019.11.23", "title": "Интензивен трафик през Кулата, Капитан Андреево и Лесово"}
{"url": "http://www.cross.bg/yaponiya-frantzisk-pristigna-1618643.html", "text": "/КРОСС/ Папа Франциск пристигна на четиридневно посещение в Япония, откъдето се очаква утре да отправи призив за ядрено разоръжаване, предаде БТА.Самолетът на тайландската авиокомпания \"Тай ейруез\" с папата, придружен от делегация на Ватикана и журналисти, пристигна в Токио след шестчасов полет от Банкок.Главното събитие при визитата на папата в Япония ще е посещението му в градовете Нагасаки и Хирошима, където две американски атомни бомби отнеха преди 74 години живота на общо над 210 000 души.В японската столица Светият отец ще се срещне с пострадали от тройното бедствие от март 2011 г. - разрушителното земетресение, предизвикало мощно цунами и тежка авария в ядрената централа \"Фукушима-1\".Католиците в Япония са по-малко от 0,5 процента от близо 127-милионното население на страната, където основните религии са шинтоизмът и будизмът.Папа Франциск пристигна в Япония след посещение в Тайланд, фокусирано върху религиозната търпимост. ", "date": "2019.11.23", "title": "Папа Франциск в Япония с мисия за борба с ядрената разруха"}
{"url": "http://www.cross.bg/rezhim-voda-selo-1618641.html", "text": "/КРОСС/ Жители на пернишките села Големо Бучино и Мещица недоволстват срещу въведения воден режим в община Перник, съобщава БНР. Двете села са сред най-потърпевшите, тъй като водата почти не достига до тях.Проблемът и в двете села се е появил още в началото на въведения режим. Водата не достига до високите части и живеещите там са обречени изцяло на безводие. Шести ден Бачова махала в село Големо Бучино няма вода, каза кметът Александър Александров.Резервоарът трябва да ни е поне наполовина пълен, за да има достъп до тия две махали. В момента резервоарът е около 30-40 процента и този график на подаване на вода не ни устройва, заяви кметът.Хората са гневни, отчаяни и искат поне да има някакъв режим, който да им гарантира два-три-четири часа или през ден, но да знаят откога - докога няма да имат вода, за да се изперат, да си налеят.Вълнуваме се, защото сме се върнали в пещерите, казаха протестиращите.Подобна е ситуацията и в село Мещица.Имам въпроси към отстранения директор на ВиК. Цяло лято тече по улицата над полицията. Поправят на едно място, избива над него. Това кадърност ли е? След това той обвини природата. Питам аз природата само над язовир „Студена\" ли е? Какъв е този режим? В това село хората на геноцид ли са подложени? Повечето са възрастни хора, каза жителка на селото.Според действащия в момента график за село Мещица вода се пуска веднъж на 48 часа - от 18 до 5 часа сутрин. Кметът Деян Станимиров е настоял този график да бъде коригиран.Проблемът е още от месец септември, т. н. скрит воден режим в Мещица и то страдат високите части, поради причина, че не се пълни напорният резервоар, който е 500-кубиков и го пуснахме преди три години. В момента имат вода само равните части в селото, защото нашият местен водоизточник от Извор работи, каза кметът. ", "date": "2019.11.23", "title": "Пернишки села протестират срещу водния режим"}
{"url": "http://www.cross.bg/bolnitza-katastrofa-karnobat-1618648.html", "text": "/КРОСС/ Катастрофа затвори пътя Карнобат - Шумен край село Прилеп и в двете посоки. Това съобщиха от АПИ.По информация на Фокус при пътното произшествие има един пострадал. Водачът на катастрофиралия автомобил е отведен в болница, към момента се уточнява здравословното му състояние.Изясняват се причините за инцидента. ", "date": "2019.11.23", "title": "Катастрофа на пътя Карнобат – Шумен, един човек е в болница "}
{"url": "http://www.cross.bg/nahlyl-surbiya-medii-1618647.html", "text": "/КРОСС/ Въоръжен мъж е нахлул в училище в Сърбия. Той стрелял два пъти, но за щастие, без да рани някого, съобщава NOVA.Мъжът бил обезвреден от учителя по физическо. Сръбските медии хвалят Славолюб Стоядинович, който се притекъл на помощ и се борил с нападателя, за да му отнеме оръжието. Учителят е пострадал, но нараняванията му са леки.Освен автомат, 46-годишният извършител имал и взривни устройства. Не е ясно какво е искал, като сръбски медии пишат, че говорел несвързано и настоял да се види с президента и премиера на Сърбия.Нападението станало в гимназия в град Велика Плана. Мъжът нахлул в класна стая, в която се провеждал час по философия. ", "date": "2019.11.23", "title": "Мъж нахлу с автомат в училище, обезвреди го учителят по физическо"}
{"url": "http://www.cross.bg/shtastie-yseshtaneto-proychvane-1618634.html", "text": "/КРОСС/ Б- Искам да направя уговорката, че въпросите в този разговор са философско-икономическо-социологически, така че моите отговори няма да са толкова психологически, колкото емпирични.Колкото до философския въпрос за връзката между щастие и удовлетвореност от живота, мога да кажа, че щастието би трябвало да е най-силно в началото на живота, базирано на младостта, здравето и енергичността, а удовлетворението - в края, когато се обърнеш назад и видиш какво оставяш след себе си. Хората, които участват в такива проучвания, обикновено са в средата на жизнения път и е нормално да ги смесват. И да - по-лесно е да прецениш моментната си житейска позиция, отколкото да оцениш цялостното си справяне с живота. Във всеки случай тези резултати определено затвърждават впечатлението, че не сме големи оптимисти:смятам, че българинът е обезверен, а обезвереният не може да се чувства щастлив и удовлетворен.- Аз към проучванията \"по поръчка\" винаги съм малко скептична, защото обикновено те \"подлагат\" за бъдещо управление на впечатленията на някакви потребители, ползватели, избиратели... Няма да фантазирам къдеможе да се цели това \"глобално\" заключение. Ще кажа само, че усещането за щастие (избягвам понятието \"индекс\" умишлено) зависи преди всичко от базовите ценности на личността. А те са доста по-широки понятия като любов, здраве, свобода, вътрешна хармония... И да - зависят и от брутния вътрешен продукт, но за щастие, не по-малко се влияят от възпитателния стил и личен пример в семейството, регионалните културни особености, в които е израснал човек, от хората, които е срещнал по време на жизнения си път... Неслучайно в Индия хората са спокойни въпреки нерегулираното си движение, а бедността приемат като карма и за тях не е причина да са нещастни...- Честно казано, колелото на историята се върти доста по-бързо през последните 50-ина години, отколкото споменатите 500.Териториалните демаркационни линии също вече са доста размити. А като погледнем отпозиция на време и пространство, нациите също се смесват. И ако исторически сме били \"малки, зависими, безпомощни...\" като нация, то сега вече сме сами и изгубени в личен план. Съществува интензивноусещане за самота сред четирите различни поколения на демографската сцена в страната ни, взаимно отхвърлящи и отблъскващи се с различните си ценности и \"езици\". Има липса на реална свързаност на фона на илюзорната близост в интернет. Всичко това пречи на усещането за щастие на човешката личност, коята е социална и емоционална освен биологична и консуматорска...- Да се оплакваш и да бъдеш подценяван, докато си напълниш хралупата, е напълно в наш стил. Пък после да излезеш и да блеснеш, а народът да те гледа \"стреснат, трогнат, очарован\"... Това ако е хармония, благодаря!Но криенето на успехите и радостите си е направо \"задължително\". Защо ли? Защото самооценката по нашите ширини все още инфантилно се основава на сравнението - защо точно той, а не аз? Така,Нали знаете какво свързва най-много двама българи - омразата към трети. Утешава някак, свързва и \"хармонизира\" приятелството, насочва го един вид. Това е формула за нещастие!- Възхищението пред постижението на спортистите е ясно: надбяга ли ги - надбяга ги, наби ли го - наби го. Няма как да дадеш друг прочит (макар че и тук има ентусиасти. Учените и талантите - обикновено навън гиоценяват, а ние към чужденците си имаме комплекс най-малкото \"за да не се изложим\" и да им \"натрием носа\"... Обаче за бизнес и материални успехи - моля, моля, знаем как стават тия работи... Та защо най-големите жестове на благотворителност са все анонимни? Само от скромност ли? Ако някой има висок стандарт, се изолира. А иначе сме народът на лотариите и хазарта в малките населени места.- Мисля, че по отношение на първо и трето място има известна промяна. Редовно консултирам хора, които са осигурили \"благополучие\" на децата си, а те не работят (малко им е заплатата на фона на стандарта от мама итате), не създават семейства (няма партньори с достатъчно високо ниво в каквото и отношение да се сетите) и родителите съвсем логично се чудят как ще продължи това \"благополучие\" след смъртта им. Така че представата за \"осигуряване на благополучие\" започва да се променя.А за отношенията с родата споменах по-горе. Трудно е да намериш хармония сред строителите на Вавилонската кула. Родата все по-често е определяна като източник на проблеми и е замествана от тежък индивидуализъм. Всичко това се отразява и на любовта и приятелството и какво остана - здраве (разбирай ядене и фитнес), пари и секс. Лошо звучи, ама е масово.- Четиричленното домакинство е устойчива и самодостатъчна единица в периоди на сътресения. Знаеш с кого, за какво и накъде вървиш. Затваряш вратата и се чувстваш сигурен в своята малка крепост - роли,отговорност, ритъм - има яснота.Що се отнася до обслужването на по-голяма конфигурация, по-рисково и нестабилно е...- Това с емоционалното равновесие го виждаме на всяка крачка. Когато работя корпоративна психология, виждам колко по-важна е устойчивостта на личността дори от професионалните компетенции. Логично е в един свят, който се променя шеметно както геополитически, така и перцептивно с дигитализацията, да търсим остров, на който да живеем бавно и пълноценно. А това са партньорът, до когото се събуждаш, семейството,което те познава и приема без фотошоп, и продуктът, който излиза от ръцете и главата ти... Все още масово българите се оплакват от работата и я приемат като робство, на работа се говори за маса, а на маса - заработа... Но дори да се случва по-бавно, при нас тенденцията трудът да носи смисъл и щастие също настъпва, защото усещането за безполезност и непригодност плаши.- О, нали не очаквате такава гениална рецепта от обикновен човек като мен? Аз се опитвам да дам своя скромен принос в работата с деца, и то в дългосрочен план. Надявам се с проекта на екипа ни за детските градини да насочим вниманието на педагози и родители към отделянето на време и усилия за човешки контакт с малките. С проекта за интернет радио в четвърти и пети клас да насочим вниманието на децата към познанието, което може да им даде интернет, вместо сурогатно запълване на самотата.С проекта за превенция на агресията при подрастващи да им помогнем да познават емоциите и поведението както на себе си, така и на околните и да търсят сътрудничество, вместо конфронтация...\"Киселите\" нации не се неутрализират с \"основа\" от брутен вътрешен продукт, а с усилия да отгледаш здрави, добри и трудолюбиви хора. С такива малки стъпки си представям да вървим към простото човешко щастие...Интервю на Мила ГешаковаИзточник ", "date": "2019.11.23", "title": "Ани Владимирова: Какво най-много свързва двама българи? Омразата срещу трети"}
{"url": "http://www.cross.bg/klipa-lyubo-pesenta-1618635.html", "text": "/КРОСС/ ЛИПСВАШ МИ се казва новата песен, изпята от звездата на българската поп сцена Любо Киров. Автор на музиката и текста е Димитър Вълчев, аранжиментът е на Красимир Гюлмезов.Песента е записана още през лятото, но едва сега има своята премиера.Към песента има вече заснет и клип, в който главните роли играят Радина Боршош и Явор Бахаров.Историята разказана в клипа е по действителен случай и въздейства твърде емоционално.Продуцент на песента и клипа е Игор Марковски.\n\t\t\t\t\t", "date": "2019.11.23", "title": "Любо Киров с премиера на нова песен, написана по истинска история (ВИДЕО)"}
{"url": "http://www.cross.bg/svilenski-byudzhet-georgi-1618622.html", "text": "/КРОСС/ „Премиерът отсъстваше от българския парламент няколко месеца, а през това време се насъбраха много проблеми в държавата. Днес те му баха казани и вместо да реагира така, че да успокои българските граждани, премиерът нервно опонираше. Няма как да реагираме спокойно, когато в държавата има толкова много проблеми\". Това каза зам.-председателят на ПГ на „БСП за България\" Георги Свиленски пред БНТ. Той коментира, че няма как социалистите  да реагират спокойно, когато голям областен град като Перник е без вода, а не се знае още в колко големи и малки градове предстои воден режим. „Няма как да не сме притеснени, след като областният управител на Перник, подчинена на г-н Борисов, на третата година от назначаването си е разбрала, че да следи нивото на язовира и да се грижи за водоснабдяването на Перник е нейна отговорност. Няма как да не сме притеснени от това, че бившият кмет на Перник, също от ГЕРБ, не е въвела режим навреме. Премиерът днес се отрече от нея като каза, че си е получила заслуженото на местните избори. Това е така, но  какво са виновни перничани, че четири години ГЕРБ бездействат в областта\", попита Свиленски. Той не вижда и защо да са виновни българските граждани за това, че си плащат осигуровките и изведнъж първият ден от болничните им няма да се плаща. Свиленски добави, че Борисов днес е казал, че това не е истина, но заяви, че няма как да не е истина, защото коалиционните  партньори на премиера са го казали в парламента пред медиите.„Позицията ни по кандидатурата на Сотир Цацаров за шеф на КПКОНПИ е последователна, защото  в политиката е важно да бъдеш последователен. Ние сме категорично против начина на избор на председателя на комисията още от създаването й\", категоричен бе Георги Свиленски. Той припомни, че социалистите са предупредили и българските граждани, и колегите си от ГЕРБ, че тази комисия няма да работи. \"Доказателство са двете години, в които комисията не функционира. Новият кандидат за председател заяви, че ще събуди тази комисия.  А кой приспа КПКОНПИ за изминалите две години, че да я събужда сега Цацаров?\", попита още Георги Свиленски. Социалистът припомни още, че народните представители от БСП са внесли законопроект, който разпорежда председателя на КПКОНПИ да се назначава от президента, защото той не се разпорежда с европейски средства и обществени поръчки и не разпределя бюджетни средства. „Само такъв орган може да назначи независим председател\", категоричен бе Свиленски.Георги Свиленски коментира още, че алтернативният бюджет на БСП цели да покаже  на българските граждани, че има нов път за развитие на държавата. „Този алтернативен бюджет  не беше написан само от експертите на БСП. Ние година и половина пишем нашата „Визия за България\" заедно с българските граждани, на базата на която сега предлагаме и този бюджет. Предлагаме бюджет на развитието и растежа, а не бюджет на застоя\", категоричен бе Георги Свиленски. Той уточни, че БСП предлага 1/5 от данък общ доход, 1/10 от данъка върху ДДС на търговските обекти да остават в общините и премиера да не ги раздава от джипа си. „В своята алтернатива казваме, че болниците не трябва да бъдат търговски дружества, защото здравето не е стока и всеки български гражданин има право да го получава\", каза още зам.-председателят на ПГ на социалистите. Той добави, че социалистите искат и преизчисляване на всички пенсии към 2016 г., а всички предложения са обезпечени в приходната част на бюджета, в който се предлагат още необлагаем минимум от 500 лв. и 3900 лв. максимален осигурителен доход. ", "date": "2019.11.23", "title": "Георги Свиленски: Предлагаме бюджет на развитието и растежа, а не бюджет на застоя"}
{"url": "http://www.cross.bg/amazon-sudi-pentagona-1618626.html", "text": "/КРОСС/Технологичният гигант \"Амазон\" съди Пентагона. Причината е договорът за облачни услуги на стойност 10 милиарда долара, спечелен в края на октомври от конкурента на компанията \"Майкрософт\". Жалбата, оспорваща сделката, е внесена във федерален съд вчера.Огромната поръчка привлече общественото внимание и изправи един срещу друг водещите технологични гиганти в Съединените щати.Новата система ще съхранява и обработва големи количества класифицирана информация и ще даде възможност на американските въоръжени сили да използват изкуствен интелект. ", "date": "2019.11.23", "title": "\"Амазон\" съди Пентагона "}
{"url": "http://www.cross.bg/medii-tirana-bulgarskite-1618625.html", "text": "/КРОСС/ От днес до неделя в албанската столица Тирана ще се проведе 15-тата Световна среща на българските медии. Събитието се организира от БТА с медийното партньорство на албанските телеграфна агенция и национална телевизия.Темата на тазгодишната среща е \"Медии и национални приоритети\", а участие в дискусиите ще вземат медийни експерти, представители на академичната общност, депутати от парламентарната комисия по култура и медии, бившите министри на културата Владимир Пенев и Петър Стоянович, министърът на туризма Николина Ангелкова, журналисти от български медии от България и чужбина.Те ще обсъждат теми като как се промениха националните приоритети на България през прехода, влиянието на медиите върху политическия избор, стратегии в областта на туризма, правото на информация и други. Поводът тази година срещата на българските медии да се проведе именно в Тирана е, че от две години в Албания официално е признато българско малцинство.Партньори на събитието са Албанската телеграфна агенция и Албанската национална телевизия. От българска страна медиен партньор е БНР. ", "date": "2019.11.23", "title": "В Тирана започва Световната среща на българските медии "}
{"url": "http://www.cross.bg/kantardzhiev-prof-godina-1618629.html", "text": "/КРОСС/ Закъснение в разпространението на грипната зараза се наблюдава в цяла Европа. Тази година се очаква болестта да се появи в началото на декември. Това разкри проф. д-р Тодор Кантарджиев от Националния център по заразни и паразитни болести пред bTV.При това ще се появи с нови щамове - Бризбейн 2018, Канзас, Виктория И Пукет, за които нямаме имунитет, т.е. има по-голяма вероятност да се разболеем.Всяка година Световната здравна организация определя кои ще бъдат най-разпространените грипни вируси и въз основа на това се приготвя ваксина. Практиката се е наложила от факта, че когато в северното полукълбо е лято, в южното е зима и там се проявява грипът, което дава възможност да се определи кои ще бъдат щамовете през годината.Ваксинацията е закъсняла в цяла Европа именно защото СЗО е забавила да определи кои щамове да бъдат включени във ваксината.\"Тази година посрещаме по-подготвени грипа\", заяви проф. д-р Тодор Кантарджиев, който отбеляза засиления интерес към ваксинацията срещу болестта и фактът, че са били осигурени безплатни ваксини за възрастните хора в България.Все пак нивото на ваксиниране у нас е по-ниско, отколкото например в САЩ, отбеляза проф. Кантарджиев.Много е опасно, ако се развие грипна пневмония. Смъртността в тези случаи е много голяма, заяви проф. Кантарджиев и препоръча при затруднения с дишането веднага да се търси лекарска помощ и то в болница.Родителите на малките деца трябва да бъдат много внимателни, напомни лекарят.Проф. Кантарджиев разкри, че има и нови случаи на морбили в Пазарджишко. Заразата е била донесена от дете, завърнало се от Франция и затова той препоръча скоро завърналите се от чужбина да не бързат да се видят с всички роднини, защото това може да има лоши последици. ", "date": "2019.11.23", "title": "Проф. Кантарджиев: Грипът тази година ще закъснее"}
{"url": "http://www.cross.bg/blusnato-bilo-nito-1618631.html", "text": "/КРОСС/ 10-годишно българче загина в Кипър, след като бе блъснато от автомобил на пешеходна пътека.Трагедията се е разиграла в кипърския град Пафос вчера, около 14.00-14.30 часа, когато момиченцето пресичало на зебрата на бул. \"Тасос Пападопулос\" на връщане от училище.То е било блъснато пред очите на дядо си. Детето е било откарано в болница, където по-късно е починало, алармираха други българи, близки на семейството, които се свързаха с DarikNews, за да дадат гласност на трагедията.По тяхна молба не съобщаваме нито името на момиченцето, нито родния град на родителите, които са в шок. Зад волана на леката кола е била 70-годишна кипърка, която също е изпаднала в шоково състояние след инцидента, съобщават местните медии. ", "date": "2019.11.23", "title": "Трагедия в Кипър: Прегазиха 10-годишно българче на пешеходна пътека "}
{"url": "http://www.cross.bg/prevozvachi-avtobysnite-zaradi-1618630.html", "text": "/КРОСС/ Автобусните превозвачи готвят протест заради въвеждането на тол таксите. Те предупреждават, че заради това ще наложи повишение на цената на превозите. Вече има призиви за стачни действия на 12 декември и спиране на линии на 13 януари. Според разчетите автобусите над 12 тона да плащат между 5 и 9 стотинки на километър, а тези, които са под това тегло - между 4 и 8 стотинки.„В момента заплащаме между 1 и 1,5 стотинки за километър пробег. Предлаганото увеличение е в тежест и за бранша, и за потребителите на услугата. Ние няма как да предоговаряме условията по договорите и обществените поръчки, така че при всички случаи автобусите трябва да останат извън тол системата. Това няма да бъде прецедент, това е европейска практика\", обясни Магдалина Милтенова от  Конфедерация на автобусните превозвачи по NOVA.Тя обясни, че готвеният протест не е обвързан с въвеждането на тол системата. „Това е поредният проблем, който ще добавим към действията ни. Основният такъв е, че през месец февруари на среща при премиера бяха поети ангажименти за законодателни промени, борба с нелегалния превоз, субсидиите за малките населени места. 10 месеца по-късно нито един от тези проблеми не е решен\", каза още тя.Магдалина Милтенова разказа още, че автобусните превозвачи имат и проблем с автогаровото обслужване и предупреди, че ако те не бъдат извадени от толсистемата, ще има фалити на автобусни фирми. За последните години от 3000 такива, около 1500 са фалирали. „Протестът е неотложен. Ние така или иначе ще спрем. Дали ще спрем на 13 януари, за да осигурим превоз на гражданите, или няколко месеца след това, защото ще сме фалирали. Резултатът ще е един и същи. Транспорт няма да има\", коментира представителката на Конфедерацията на автобусните превозвачи.Според разчетите на правителството услугите ще поскъпнат със 7%.„Притесненията на автобусните превозвачи са важни за нас. В момента сме в режим на обществени консултации\", обясни проф. Олег Асенов, член на УС на АПИ.Той изрази надежда, че по време на консултациите ще се намери решение, което да осигури реформа. ", "date": "2019.11.23", "title": "Автобусните билети скачат заради тол таксите, превозвачи готвят протест "}
{"url": "http://www.cross.bg/plovdiv-kyltyrata-evropa-1618624.html", "text": "/КРОСС/ Топ културни експерти от 10 страни в Европа вече са в Пловдив, за да анализират инициативата Европейска столица на културата.Международната среща Поглед назад с мисъл напред / Looking back & thinking forward започна с обсъждане на предизвикателствата към европейските столиците на културата в Югоизточна Европа и представяне на примери за успешни партньорства и международни сътрудничества.За събитието в Пловдив пристигна Иржи Сучанек, член на международното жури за селекция на градовете и бивш изпълнителен директор на Пилзен 2015; д-р Улрих Фукс, член на журито на Европейската комисия, което изпълняваше мониторинга на Пловдив, и артистичен директор на Марсилия-Прованс 2013; Нийл Питърсън от екипа на Ливърпул 2008, както и представители на Pafos 2017 Official, Matera 2019, Eleusis 2021 European Capital of Culture, Galway 2020 European Capital of Culture, членове на културната мрежа EUNIC Global (Британски съвет, Полски институт, Румънски институт, Гьоте-институт).В конферентната зала на новото пространство Изложбена зала „2019\" ще се проведат серия от публични срещи и презентации, на които ще бъде изложена експертната позиция върху мащабния европейски проект. Основни теми са критериите за оценка на успеха, предизвикателствата към столиците на културата в Югоизточна Европа, международните взаимодействия и проекти, включването на гражданите и комуникацията на проекта.  ", "date": "2019.11.23", "title": "Културни експерти от 10 страни анализират инициативата \"Европейска столица на културата\""}
{"url": "http://www.cross.bg/gabrovo-speshna-pomosht-1618628.html", "text": "/КРОСС/Лекар от Центъра за спешна медицинска помощ в Габрово е освободен от работа, след като негова пациентка починала от масивен инфаркт, а часове преди това медикът я прегледал и преценил, че страда от гастрит, съобщава БНР.Случаят е от 20 октомври. Тогава починалата по-късно 72-годишна жена от Габрово се почувствала зле и близките ѝ извикали спешна помощ. След прегледа докторът преценил, че пациентката страда от гастрит и поставил обезболяващо лекарство.Жената се влошила и последвало повторно обаждане. Била транспортирана до болницата, където починала от масивен инфаркт. Близките ѝ са убедени, че е станала жертва на лекарска небрежност.След проверка по случая директорът на Центъра за спешна медицинска помощ в Габрово - д-р Георги Шандурков е освободил медика, като поясни, че причината е несправяне с работата. Лекарят е бил в спешния център по втори трудов договор. Основният е с Областната болница в Габрово, където е специализант по неврология. ", "date": "2019.11.23", "title": "Лекар в Габрово обърка инфаркт с гастрит, уволниха го"}
{"url": "http://www.cross.bg/rosteh-elektricheski-mototziklet-1618623.html", "text": "/КРОСС/ \"Ростех\" показа снимки на новия електрически мотоциклет на концерна  \"Калашников\" и разказа какви са възможностите му.\"Прототипа на градския електромотор Café Racer има резервна мощност от 100 километра. Машината е оборудвана с .безчетков двигател с течно охлаждане, чиято максимална мощност е 50 киловата  (почти 68 конски сили) и скорост 100 километра в час\", казват пред РИА Новости от пресслужбата на корпорацията.Кога е планирано електромотоциклета да бъде пуснат в продажба, засега не се уточнява.По думите на изпълнителния директор на \"Ростех\" Олег Евтушенко, новият електрически мотоциклет ще бъде представен първо на форума \"ПроеКТОриЯ\". \"Ростех\" ще бъде куратор на няколко отбора на този форум за кариерно ориентиране, който ще се проведе в Ярославл от 23 до 26 ноември.  ", "date": "2019.11.23", "title": "\"Ростех\" разкри характеристиките на новия електрически мотоциклет \"Калашников\""}
{"url": "http://www.cross.bg/viena-miliona-kmetstvoto-1618627.html", "text": "/КРОСС/ Прочутият коледен базар на площада пред кметството във Виена беше открит.Тази година се очаква оборотът да достигне 390 милиона евро. Две трети от тези средства ще бъдат похарчени за храна и напитки, а останалите - за сувенири.Само във Виена има повече от хиляда коледни базари, а само този пред кметството ще бъде посетен от около три и половина милиона души. Коледните базари във Виена традиционно привличат и много туристи. ", "date": "2019.11.23", "title": "Откриха коледния базар във Виена"}
{"url": "http://www.cross.bg/kyrort-venetziya-pokrivi-1618613.html", "text": "/КРОСС/ Два случая на торнадо бяха регистрирани в късните часове снощи по югоизточното крайбрежие на Франция.Материални щети има в средиземноморския курорт Йер.  Разрушени са покриви, счупени са витрини на търговски обекти. Силният вятър е обърнал тежкотоварен камион. Не се съобщава за пострадали хора. Остава извънредното положение, обявено в редица райони в Италия заради лошото време.След Венеция, в критична ситуация са още Сицилия, Генуа, Савоя, Специя. На следващото си заседание правителството в Рим вероятно ще включи и други региони в списъка. Бяха отпуснати 85 милиона евро за възстановяване след наводненията във Венеция, където нивото на водата достигна 190 сантиметра. Тежка остава обстановката и на места в Гърция -  в Ламия и околностите на града, които са под вода. На остров Тасос заради обилните валежи преляха реки.Пътища останаха затворени, в някои планински области количествата дъжд достигнаха до 100 литра на квадратен метър. ", "date": "2019.11.23", "title": "Торнадо разруши покриви в средиземноморски курорт"}
{"url": "http://www.cross.bg/world-startup-startupi-1618618.html", "text": " /КРОСС/ , глобалното състезание за стартъпи с голяма награда 1 млн. долара инвестиция, се завръща в България съвместно с  - водещото технологично събитие в Източна Европа - за още едно вълнуващо състезание - търсейки следващия световен шампион сред най-добрите стартъпи от цял свят. Освен намирането на страхотни стартъпи, мисията на Startup World Cup е да подпомага развитието и растежа на иновационните екосистеми в региони по цялата планета и да ги свързва с глобална иновационна мрежа.Гранд финалът на Startup World Cup включва изявени фигури от високотехнологичната общност, като Стив Возняк (съосновател на Apple), Рийд Хофман (главен изпълнителен директор на LinkedIn), Марсело Клеър (COO на SoftBank Group) и много други. На Startup World Cup е имало ветерани инвеститори от ранга на Kleiner Perkins, Y Combinator, NEA, Techstars, Intel Capital, M12, 500 Startups, GE Ventures, DFJ, IBM Ventures, Social Capital, Index Ventures и Plug and Play Ventures, както и инвеститори от по целия свят, съдейки за глобалните и регионалните финали.Стартъпите от България и региона, които се интересуват от глобалната екосистема, менторство от световни инвеститори и значителни наградни суми се насърчават да кандидатстват в регионалното състезание в София, част от веригата Startup World Cup. Сред журито в българското издание са Момчил Еленков (Viber), Весела Калъчева (Изпълнителен директор на БАИТ), Синиша Джукич (COO на Bosch Software Innovations), Светлин Наков (СофтУни) и други експерти от технологичния сектор, медиите, предприемачи и водещи мениджъри. Финалът в България ще се проведе на 10 декември в рамките на технологичния форум Global Tech Summit в НДК.Кандидатите могат да подават своите предложения до 6 декември 2019 г. включително, като ползват директно формата на Startup World Cup София, така и по имейл на startup@globalsummit.tech Всички победители в регионалните състезания ще участват в Големия финал в Сан Франциско на 22 май 2020 г.Преди Големия финал в Сан Франциско, победителите в регионалните състезания в Европа също ще вземат участие в континентален шампионат с шанс да спечелят инвестиционна награда от 500 000 щатски долара от местни спонсори.Хиляди стартиращи фирми от цял ​​свят се кандидатираха на състезанието през 2019 година. Победители от 36 регионални събития на шест континента хвърлиха стартъпите си на Grand Finale в Сан Франциско през май 2019 г. Виетнамският стартъп Abivin победи всички конкуренти и взе вкъщи инвестиционната награда от $1,000,000. Abivin използва изкуствен интелект, за да управлява своята платформа за оптимизация на логистиката. Канадският стартъп Klue, който предоставя конкурентен разузнавателен софтуер за корпоративни търговски екипи, беше на второ място. Базираната в САЩ Sonavi Labs, която разработва интелигентни стетоскопи, е на трето място.Преди финала в Сан Франциско победителите в регионалните състезания в Европа участваха в континентален шампионат,Startup World Cup Summit в Прага. Победителят в това състезание, Mimbly от Швеция, спечели инвестиционна награда от 500 000 долара от местните спонсори, Up21 и Air Ventures. Mimbly е разработил решение за чисти технологии за отпадъчни води от перални, спестяване на пари, вода и намаляване на микропластичното замърсяване.Местният спонсор на Startup World Cup е Innovation Center, чиято цел е да подпомага стартъпи от региона да се развиват в Съединените щати. В световен мащаб Startup World Cup се подкрепя от голяма група международни компании включително Microsoft, SEGA Sammy, EY, Deloitte, Orrick, Wiley Rein и други. Спонсорите споделят мисията, за да намерят най-обещаващите стартъпи и да ги свържат с регионални и глобални мислещи лидери, корпоративни партньори и инвеститори.", "date": "2019.11.23", "title": "Startup World Cup 2020 е в София на Global Tech Summit"}
{"url": "http://www.cross.bg/ymeren-bulgariya-mesta-1618615.html", "text": "/КРОСС/ Днес над страната ще преобладава облачно време, с временни разкъсвания на облачността над Югозападна България. Преди обяд все още ще превалява на места в източната половина от страната. Североизточният вятър ще отслабне и в повечето райони ще е умерен. Ще бъде студено - минималните температури ще са между 2° и 7°. Дневните в Северна България ще са без особена промяна, а в Южна - между 8° и 13°.Над планините ще бъде предимно облачно, с временни разкъсвания на облачността над масивите от Югозападна България. Преди обяд все още на места ще има слаби превалявания. Вятърът ще отслабне и ще е до умерен от южната четвърт. Максимална температура на височина 1200 метра около 5°, на 2000 метра - около минус 1°. Над Черноморието ще е облачно и на места ще превалява дъжд. Ще духа предимно умерен вятър от север-североизток. Максимални температури на въздуха: 12°-13°. Температура на морската вода е 17°-18°. Вълнението на морето ще бъде 3-4 бала.", "date": "2019.11.23", "title": "Студена и облачна събота"}
{"url": "http://www.cross.bg/pyasuk-kontzesionera-digata-1618614.html", "text": "/КРОСС/ Концесионерът на плажа в Созопол е нарушил уведомлението за изграждане на пясъчна дига и предстои да бъде глобен, а дигата да бъде съборена, това заяви министърът на туризма Николина Ангелкова.\"Това, което установиха експертите е, че категорично има разминаване в уведомлението на концесионера, което сме получили на 28 октомври. След проверката е установено, че има загребване на пясък. Това, което ще разпоредя е да бъде съборена дигата, за да се възстанови брега на морето, тъй като е взиман пясък от заливаемата площа и ще наложим неустойка от 6900 лв.\", каза министър Ангелкова.Басейнова дирекция Варна разпореди на концесионера на Централния плаж в Созопол незабавно да преустанови изземването на пясък от Черно море. От Басейнова дирекция съобщават, че действията на концесионера са в несъответствие с писмото от фирмата-концесионер за натрупване на пясък по брега и че са поканили концесионера на среща за изясняване на обстоятелствата по случая.Жителите на древния град твърдят, че на този плаж никога не са правени подобни пясъчни диги. Според тях изгребването на огромното количество пясък от дъното на залива ще предизвика и екологични проблеми и ще увреди плажа.Жителите на Созопол заявиха, че ще протестират докато дигата не бъде премахната. От Басейнова дирекция заявиха още, че проверката продължава и че при установяване на нарушенията ще бъде издадено предписание за преустановяване на дейностите. ", "date": "2019.11.23", "title": "Събарят дигата в Созопол и глобяват концесионера "}
{"url": "http://www.cross.bg/ministur-dretzyn-bulgariya-1618620.html", "text": "/КРОСС/ Сръбският министър на отбраната Александър Вулин отправи тежки обиди към България. Това става само ден, след като председателят на парламентарната комисия за Косово Милован Дрецун заяви, че на територията на Сърбия действа голяма мрежа от български разузнавачи.\"България умее да допуска друг да й избира приятелите й и враговете й. Като независима държава Сърбия сама решава за себе си и сама избира приятелите си\", каза Вулин, който се счита за най-близкия министър на президента Александър Вучич.Коментарът на министъра на отбраната бе разпространен от държавната новинарска агенция Танюг.Същевременно Милован Дрецун, предсадател на парламентарната комисия за Косово в сръбската Скупщина, който заяви по-рано, че на територията на Сърбия действа голяма мрежа от български разузнавачи, каза: \"Българският министър на външните работи не може да дава уроци на един депутат от сръбския парламент. Тя (Екатерина Захариева, бел.ред.) няма да определя и какво ще говори един депутат.Вчера българският дипломат №1 остро осъди поведението на Дрецун и съобщи, че сръбският посланик в София ще бъде извикан по този повод в МВнР.\"Когато говорим за присъствието на разузнавателните структури и техните съюзнически мрежи, естествено имам предвид Косово\", каза още Дрецун и припомни \"ролята на България по време на въздушната операция на НАТО през 1999 г., когато Атлантическият пакт използвал българските данни за бомбардировки\". ", "date": "2019.11.23", "title": "Сръбският министър на отбраната с тежки обиди към България "}
{"url": "http://www.cross.bg/platno-hristo-putnoto-1618619.html", "text": "/КРОСС/ На 23 ноември, събота, от 9.30ч. до 12.00 ч. във връзка с изпълнение на бетонни работи на коритото на Перловска река ще бъде стеснено пътното платно на бул.\"Евлоги и Христо Георгиеви\" и ул.\"Гурко\" в посока Софийски университет. Екип на Аварийно спасителното звено ще извърши аварийни укрепителни дейности.Извиняваме се за причиненото неудобство. ", "date": "2019.11.23", "title": "Временно ще бъде стеснено пътното платно на бул.“Евлоги и Христо Георгиеви“"}
{"url": "http://www.cross.bg/trump-bulgariya-borisov-1618621.html", "text": "/КРОСС/ За Белия Дом от изключително значение за българо-американските отношения е ангажимента на София за увеличаване приноса към бюджета за отбрана. Това заяви официално високопоставено лице по повод визитата на премиера Бойко Борисов във Вашингтон. Борисов ще гостува на президента Доналд Тръмп в понеделник.По време на телеконференция официалното лице подчерта, че България е  член на НАТО вече 15-та година и е време \"да покаже по-голяма степен на лидерство като увеличи средствата за отбрана и като участва в различни мисии.\"За САЩ важен знак  за това, че България взема насериозно ангажимента си за 2 процента разходи за отбрана е покупката на изтребителите Ф-16. Официалното лице посочи, че Вашингтон вижда позитивни индикатори и от други страни в Алианса.В понеделник американския президент се очаква да дискутира и руското влияние в България. Бе изразене изключителна загриженост за \"многото доказателства за руски дейности в Европа, в това число опити за повлияване на изхода от избори и такива, които застрашават основите на демокрацията.\"Акцент в разговорите между Тръмп и Борисов ще бъдат и възможностите за участие на американски компании в енергийния сектор. По време на брифинга бе коментирана и широкоразпространената корупция в България. Именно корупцията бе посочена като пречка за икономическия и демократическия растеж. Стана ясно, че Тръмп ще наблегне и на тази тема.„Търсим допълнителни начини за работа с Българя, особено с българските пазители на реда, за да можем да предоставим методи за борба с корупцията и за укрепим господството на закона,\" заяви официалното лице.Към момента не се знае дали Тръмп и Борисов ще дадат съвместна пресконференция.Срещата на американския президент с българския министър-председател е част от серията разговори с лидерите от централна Европа. До момента Тръмп е имал срещи с колегите си от Полша, Чехия, Словакия, Унгария, Австрия и Румъния. ", "date": "2019.11.23", "title": "Тръмп и Борисов ще обсъждат корупцията в България "}
{"url": "http://www.cross.bg/tema-izdanie-zhivot-1618607.html", "text": "/КРОСС/ Тема: Специално за БНТ: музикалната звезда ФейдиТема: \"Полувековна България\" - за сборника на Евгения Марс говорят проф. Милена Кирова и Веска ТопаловаТема: \"Събуждането\" на антикорупционната комисия - Спас Гърневски от ГЕРБТема: Анализирай това! Темите от седмицата коментират Георги Харизанов и Иво ИнджовТема: Щрихи от един живот в трудно време - Анастасия Мозер в студиотоТема: Актьорските превъплъщения на Мартин ГяуровТема: Българска кинопремиера: \"Диви и щастливи\" с Яна Маринова и Александър СаноТема: \"Живите архиви\": БНТ на 60!Тема: Медии и морал - гостува Милен ЦветковТема:  Внимание: листерия! Има ли опасни колбаси и риба в магазините? Какво показаха извънредните проверки на Агенцията по храните?Тема:  География на сетивата: Среща с българите, които прекосиха Атлантическия океан с лодка, поправена от тях.Тема:  И още: „Умопомрачението\" на Койна Русева и Асен Блатечки.Тема:  С гръб към светския живот - горският свят на Николета и Радостин. История на Галя Щърбева.Тема:  Актрисата Ралица Паскалева в „Говори с Ива\".БТВ - „Тази  събота  и неделя - съботно издание\"  ", "date": "2019.11.23", "title": "Теми и гости в сутрешните блокове на телевизиите"}
{"url": "http://www.cross.bg/knyaz-aleksandur-amfilohiii-1618605.html", "text": "/КРОСС/ Св. Амфилохий се родил в Кесария Кападокийска. Той бил съвременник и приятел на св. Василий Велики и св. Григорий Богослов. Преди да бъде ръкоположен за епископ, прекарал 40 години в монашество. Взел участие на Втория Вселенски събор и много съдействал за изкореняване на ересите не само в своята епархия, но и в другите църкви. Умрял в 395 г., като оставил след себе си съчинения, полезни за Църквата.На 23 ноември православната църква чества деня на Св. благоверен княз Александър Невски (1220 - 1263). Той е роден през 1220 г, живял по времето когато руските земи били под татарско владичество и бил княз на Новгородската област. По време на неговото управление шведският крал с многобройна войска тръгнал на поход срещу Новгород. Княз Александър поел защитата на града си. Двете армии се срещнали при р. Нева. Новгородският княз удържал славна победа, за която бил наречен \"Невски\". По-късно св. Александър бил утвърден от татарския хан за велик княз Владимирски, Киевски и Новгородски. Тогава той станал единствен защитник на православната вяра и народа против татарите. Св. Александър управлявал десет години и за това време направил много добри дела за вярата, Църквата и народа. В края на живота си пожелал да приеме монашество. На 23 ноември се чества и празника на най-голямата източноправославна катедрала на Балканския полуостров в София, носеща името на светеца.", "date": "2019.11.23", "title": "Св. Амфилохий, еп. Иконийски. Св. Григорий, еп. Акрагантийски"}
{"url": "http://www.cross.bg/bog-ne-mozhe-da-bude-navsyakude-1618611.html", "text": "/КРОСС/Бог не може да бъде навсякъде, затова е създал майките.Ръдиард Киплинг", "date": "2019.11.23", "title": "Бог не може да бъде навсякъде"}
{"url": "http://www.cross.bg/obyavyava-vtorata-voiina-1618606.html", "text": "/КРОСС/  176 г. - Римският император Марк Аврелий отпразнува триумфа си на победител след 8-годишно отсъствие от столицата, през което време ръководи военни операции.1492 г. - Испанският крал Фернандо I обявява, че имотите на испанските евреи стават собственост на короната.1700 г. - Започва понтификата на папа Климент XI.1852 г. - В Англия са въведени първите пощенски кутии.1906 г. - Лидерът на американските мормони Джоузеф Смит е глобен за полигамия.1940 г. - Втората световна война: Румъния подписва договор за присъединяване към Тристранния пакт.1942 г. - Втората световна война: По време на битката при Сталинград съветската армия обкръжава групата армии на Хитлеристка Германия, командвани от фелдмаршал Фридрих Паулус.1963 г. - В ефир излиза първи епизод на британския фантастичен сериал Доктор Кой1971 г. - Китайската народна република става постоянен член на Съвета за сигурност на ООН.1980 г. - Серия от земетресения в Южна Италия отнема живота на около 4 800 души.1981 г. - В Китай е разрешен частния бизнес.1990 г. - Първата експедиция до Южния полюс, съставена изцяло от жени (3 американки, 1 японка и 12 рускини), започва в Антарктида първия етап от 70-дневния, 1 287 километров преход.1991 г. - Ден преди да умре фронтменът на Queen Фреди Меркюри публично обявява, че е болен от СПИН.1993 г. - Молдова въвежда като национална валута - леята.1996 г. - Република Ангола официално се присъединява към Световната търговска организация.1997 г. - Обявен е банкрута на японската финансова компания Ямаичи, до този момент сред 10-те най-мощни в света.2000 г. - Открит е естественият спътник на Юпитер Йокаста.2003 г. - В резултат на масови протести и гражданско неподчинение, известни като Революция на розите, президентът на Грузия Едуард Шеварднадзе подава оставка.2004 г. - Състои се световната премиера на компютърната игра World of Warcraft. ", "date": "2019.11.23", "title": "23 ноември в историята"}
{"url": "http://www.cross.bg/rozhdenitzite-na-noemvri-1618608.html", "text": "/КРОСС/ Проф. Божидар Козарев, скулпторПолк. доц. д-р Димо Димов, лекар, бивш председател на легия \"Раковски\"Д-р Живко Андреев, началник-отделение по кардиология в МБАЛ \"Бургасмед\"Иван Бандаловски, футболистМаргарита Ралчева, журналисткаНиколай Илиев, спортен коментаторСветла Оцетова, архитект, олимпийска и световна шампионка по гребане ", "date": "2019.11.23", "title": "Рождениците на 23 ноември"}
{"url": "http://www.cross.bg/chasa-sofiyaot-povod-1618609.html", "text": "/КРОСС/Созопол.От 10.00 часа министър Николина Ангелкова ще разговаря с обществеността в Созопол по повод  разпоредената от нея проверка за изграждането на защитни диги на Централния плаж в Стария град.***София.От 9.30 часа в катедралата „Св. Александър Невски\" ще бъде отслужена Архиерейска св. Литургия по повод 95 години от освещаването на храма.***София.От 11.00 часа в Националния политехнически музей ще се проведе специална „Семейна събота\". Събитието е част от инициативите посветени на 150-годишнината от създаването на Българската академия на науките.***София.От 17.30 часа в Народния театър „Иван Вазов\" за първи път ще бъдат връчени Годишните отличия за принос към донорството и трансплантацията в Република България 2019 г.***Асеновград.От 10.30 часа в църквата „Света Богородица Успение - Златна ябълка\" в асеновградския квартал „Горни воден\", за пета поредна година ще бъде отслужен Молебен за чадородие.***Бургас.От 10.00 часа в село Изворище ще се проведе благотворителна акция по залесяване на гората в района.***Горна Оряховица./с. Правда.От 11.30 часа в НЧ „Звезда - 1905\" „На гости при баба и дядо\" - програма, посветена на Деня нахристиянското семейство.***Златоград.От 11.00 часа в Златоград на панихида в памет на загиналите за славата на Родопите от времето на  Момчил юнак до балканските войни. Панихидата ще бъде отслужена в храм „Успение на Св.Богородица\".***Ловеч.От 11.00 часа Сдружение „Балканка\" организира гражданско събиране на моста на река Вит, местност Боаза.***Шумен.От 19.30 часа в зала „Проф. Венета Вичева\" ще се състои награждаването на отличниците вМеждународният есенен турнир по информатика. ", "date": "2019.11.23", "title": "Предстоящи събития на 23 ноември"}
{"url": "http://www.cross.bg/tryd-chasa-telegraf-1618610.html", "text": "/КРОСС/ в. 24 часа - Парите за пенсии в Мексико, „Фейсбук\" и „Туитър\"в. Труд -  Ваксините свършихав. Телеграф - Чапа и Ставри най-краденив. Монитор - 2500 лева заплата за най-скъпите звезди в театърав. 24 часа - 1 на 3000 ще развие пневмония с кръвоизливи след грипа при фатално усложнениев. 24 часа - Скандал!Захариева: Не виждам български разузнавач да вербува сръбски офицери. Нелепо е да ни замесватв. Труд - Нинова потвърди, че няма да продава БСПв. Труд - Посланикът на САЩ в България Н.Пр. Херо Мустафа: Американски експерти идват в АЕЦ „Белене\" и „Козлодуйв. Телеграф - Министър-председателят: Отдавна сме в Шенген, пазим границата прекраснов. Телеграф - US посланикът за срещата между президента и премиера: Тръмп и Борисов ще обсъдят енергийната сигурност и инвестициитев. Монитор - Бойко Борисов от трибуната на НС:Изпълнили сме всичко за Шенген, Холандия не ни пуска от егоизъм в. Монитор - Само граждани на ЕС ще купуват земеделска земя у насв. 24 часа - Ани Владимирова, психолог:Какво най-много свързва двама българи? Омразата към трети.Затова сме нещастнив. Труд - Д-р Радосвета Запрянова, специалист вътрешни болести във Велико Търново, пред \"Труд\": Начинът на живот и хранене влияят на генните ни заложбив. Телеграф - Актрисата Искра Радева: Имам 7 шева от катастрофата заради таралежа на Стоянкав. Монитор - Орлин Горанов, певец:Хората на изкуството са лакмусът на държаватав. Сега - Позитанец за бой се стягав. 24 часа - Голямата печалба на фондовете идва от такса върху всяка осигеровкав. Труд - Как се създават врагове на гърба на историятав. Телеграф - Като не е мое, да не е ничиев. Монитор - Мотиката не пита кой копае с нея ", "date": "2019.11.23", "title": "Преглед на вестниците "}
{"url": "http://www.cross.bg/tona-ryskata-narkotik-1618616.html", "text": "/КРОСС/ Руската полиция съобщи, че в петък са открили около два тона „Алфа ПВП\" мощен синтетичен стимулант и дизайнерска дрога, която може да причини сериозни халюцинации, предава AFP.Полицията e намерила наркотичното вещество заедно с около 5,8 тона суровини след претърсване на нелегална лаборатория край град Тосно, на около 65 километра от Санкт Петербург, заяви говорителят на вътрешното министерство Ирина Волк. Наркотиците са на стойност около седем милиарда рубли (100 милиона евро), а полицията е арестувала трима души.Известен също като \"Флака\", Алфа ПВП е евтин наркотик, който стана популярен през последните години чрез продажбите в \"тъмната мрежа\" и има подобен химически състав на солите за баня. Приемът му може да провокира хипертония, аритмия и халюцинации.Един случай взриви общественото мнение преди три години в САЩ, когато полицията арестува студент, извършил убийство и изял лицето на жертвата си, докато е бил под влияние именно на този наркотик. ", "date": "2019.11.23", "title": "Руската полиция откри дизайнерска дрога за 100 милиона евро"}
{"url": "http://www.cross.bg/ganev-prezident-komiteta-1618612.html", "text": "/КРОСС/ Сегашният вицепрезидент на волейболната федерация Любо Ганев ще е кандидатурата за нов президент на централата на инициативния комитет, който иска мащабни промени във волейбола, съобщи в. 24 часа.Припомняме, че миналата седмица неговите членове обявиха, че с подписка искат да предизвикат изборен конгрес, за да настъпят промени и да се спре пропадането на този спорт. В комитета влизат девет отбора от Суперлигата, втородивизионният Виктория Волей (Пловдив), както и женският Марица (Пловдив).От елита към исканията на комитета не са се присъединили Монтана, Арда (Кърджали) и шампионът Нефтохимик 2010 (Бургас). Бунтовниците реагираха на анонса за общо събрание на федерацията, което ще се проведе на 20 декември в Казанлък.На него ще се освобождават членове на управителния съвет и ще бъдат приемани нови. Сред първите се очаква да е Ганев, което зяви самият той. Само член на управата може да се кандидатира за президент. Така евентуално изваждане на Ганев ще го лиши от възможността да се кандидатира. Затова и опозицията предприе спешни действия. ", "date": "2019.11.23", "title": "Издигат Любо Ганев за президент на БФВ на 27 ноември "}
{"url": "http://www.cross.bg/raka-zashto-imynoprofilaktika-1618617.html", "text": "/КРОСС/ Тръгна петиция с настояване за повече шанс за живот на десетки хиляди онкоболни с разкриване на Национален /или Балкански/ специализиран Институт за имунотерапия, имунопрофилактика на рака и възстановяване на онкоболни след химиотерапия.\"Държавата не иска, а обществото иска ли?\"- пита в петицията доц. д-р Влади Манев -председател на Програмния консултативен съвет за имунопрофилактика и имунотерапия на рака към Фондация \"Контрол на придобитите имунни дефицити, свързани с промените в околната среда\" и носител на приза \"Изобретател на 2016 г.\".Доц. Манев е българският учен, за който вече писахме, че преди 30 години прави революционно откритие в медицината. Открива нов стратегически подход в имунотерапия на рака - как да бъде освободен отделяният от раковите клетки протеин, който блокира Т-клетките на имунната система при прилагане на лечение на болни със злокачествени тумори (ин витро). Теорията му за лечението на рака се потвърждава с Нобеловата награда за медицина за 2018 г.,която бе присъдена на американеца Джеймс Алисън и японенеца Тасуку Хонджо.Заради липсата на стратегическа държавна политика България пропусна този шанс да има нобелист в медицината, но българският учен бие днес отново камбаната за възможността страната ни да стане център за възстановяване на стотици хиляди онкоболни от Балканите в Европа. Ще пропуснем ли и този шанс, пита българският учен.\"Ако успеем да съберем достатъчно подписи в петицията, ще може да ги депозираме в парламента за гласуване на бюджет за разкриване на \"Национален/или Балкански Институт за имунотерапия, имунопрофилактика на рака и възстановяване\", казва доц. Манев, който не спира да работи за тази кауза.А картината на онкоболните у нас е стряскаща.През последните 20-30 години заболеваемостта от \"рак \" по официална статистика у нас се е покачила 2,5-3 пъти. Умират ежегодно около 19 000 и се разболяват всяка година нови около 38 000 онкоболни, отбелязва ученият в петицията и посочва основните проблеми в съвременната медицинска онкология.\"Първо по време на химиотерапията е възможно да възникнат противопоказания за провеждането и да се спре за неизвестен период от време. Второ - след приключване на химиотерапията след няколко месеци или години са възможни рецидиви. Те са тези, които правят заболяването злокачествено. Трето - през последните години най-съвременното и перспективно направление за борба с рака е \"Имунотерапията и имунопрофилактиката на рака\". За решаването на основните проблеми е нужно разкриване на научно-приложна клинична иновативна медицинска структура където да се прави медицина в тази иновативна област. Това е липсващо звено в онкологията\", категоричен е доц. Манев.Той задава и пет въпроса към държавата:Защо държавата не иска да признае болестта \"рак\" за най-тежкото социално значимо заболяване? Защо държавата не иска да признае имунотерапията на \"рака\" за стратегическо направление с държавен приоритет? Защо държавата не иска да разкрие Национален/или Балкански/ Институт за имунотерапия, имунопрофилактика на рака и възстановяване след химиотерапия каквато структура няма у нас и на Балканите? Защо няма държавна политика за развитие на медицинската наука в стратегическото направление за \"Имунотерапия и имунопрофилактиката на рака\" чрез създаване на равнопоставени нормативни условия с тези във водещите иновативни страни в света/ САЩ, Германия и др.? Защо България няколко десетилети продължава да е на последно място сред всички други страни членки на ЕС по степента на развитие на медицинските науки изобщо и в частност за правене на медицина за борба с рака в стратегическото направление \"Имунотерапия и имунопрофилактика на рака\" и защо като има приети много държавни документи няма необходимото развитие в това стратегическо направление на медицината? ", "date": "2019.11.23", "title": "Тръгна петиция за повече шанс за живот на десетки хиляди онкоболни у нас"}
