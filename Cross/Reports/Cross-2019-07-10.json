{"url": "http://www.cross.bg/chetirima-turnovo-postradali-1608764.html", "text": "/КРОСС/ Четирима души са пострадали при катастрофа на пътя между Велико Търново и Горна Оряховица през село Арбанаси. Пътят е временно затворен. Екипи на полицията пренасочват автомобилите през село Шереметя. Сигнал за произшествието е получен в 18.17 ч., съобщи Марияна Христова, говорител на Областна дирекция на МВР-Велико Търново. По първоначална информация са се ударили челно лек автомобил и линейка. Четирима пострадали са пътували в линейката. Те са откарани в Спешна помощ.", "date": "2019.07.10", "title": "Тежка катастрофа: Линейка и кола се удариха челно "}
{"url": "http://www.cross.bg/ykraiina-koridor-zelen-1608760.html", "text": "/КРОСС/ Украинският президент Володимир Зеленски подписа указ, с който се отменят редица забрани за посещения в забранената досега зона около Чернобилската АЕЦ, предаде ТАСС. Създава се и \"зелен коридор\" за туристи, съобщи държавният глава.\"Ние трябва да покажем Чернобил на света: на учените, на еколозите, на историците, на туристите. . . Днес подписах указ, който ще сложи начало на преобразуването на недостъпната зона в един от пунктовете за икономически растеж на нова Украйна. Преди всичко ще създадем \"зелен коридор\" за туристите и ще премахнем предпоставките за корупция. . . Забрани няма да има\", каза президентът. Зеленски взе участие и в днешната церемония, с която Европейският съюз официално предаде на Украйна за експлоатация новия безопасен саркофаг, издигнат над разрушения при ядрената авария през 1986 г. четвърти реактор на Чернобилската АЕЦ, съобщи ТАСС, цитирайки представителството на ЕС в Украйна. ", "date": "2019.07.10", "title": "Създават „зелен коридор” за туристи в Чернобил"}
{"url": "http://www.cross.bg/varna-beshe-dvizhenieto-1608759.html", "text": "/КРОСС/ Днес в тръбата за Варна на тунел „Ечемишка\" на АМ „Хемус\" се проведе съвместно учение на МВР - Главна дирекция „Пожарна безопасност и защита на населението\", на Агенция „Пътна инфраструктура\", Държавна агенция „Безопасност на движението по пътищата\", Областна администрация и общините на територията на София област, Центъра за спешна медицинска помощ, Българския Червен кръст и доброволци, с цел повишаване на готовността за действие на силите и средствата от Единната спасителна система за реагиране при бедствия и извънредни ситуации. В учението се симулира тежка пътна катастрофа с жертви и пожар в съоръжението. В провеждането му участваха и експерти от Швейцария, които са едни от най-добрите в Европа при справянето с кризисни ситуации в тунели.Извършената симулация в „Ечемишка\" бе на инцидент между лека кола и товарен автомобил с последващ пожар на около 200 м от изхода на съоръжението в посока Варна. Шофьорите на двата автомобила загиват на място, а пътнически микробус, преминаващ покрай пожара катастрофира на около 120 м след него. Следва и верижна катастрофа между 5 леки автомобила на 400 м от изхода на тунела в посока Варна. В превозните средства има пострадали и затиснати пътници.По време на учебната ситуация се проведоха действия за гасене на пожара и спасяване на хората. На пострадалите беше оказана първа медицинска помощ, психологическа подкрепа на място и транспортиране до болнично заведение, беше създадена временна организация за регулиране на движението в района на произшествието, управление на светофарната уредба, вентилационната система, създаване на временна организация на движението и др. В симулацията участваха над 50 души и специализирана техника. Съвместното учение се проведе в ремонтираната през 2017 г. тръба за Варна на тунел „Ечемишка\" на АМ „Хемус\". Съоръжението е с дължина 775 м и е в експлоатация от 1984 г. Тръбата е с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент. След края на учението съоръженото беше почистено и в 13.30 ч. движението беше възстановено. ", "date": "2019.07.10", "title": "Завърши съвместното учение на МВР и АПИ в тунел „Ечемишка“ на АМ „Хемус“"}
{"url": "http://www.cross.bg/predsedatel-laiiden-yrsyla-1608758.html", "text": "/КРОСС/ Ръководителят на българската делегация на евродепутатите от БСП Петър Витанов отправи редица въпроси към г-жа Урсула фон дер Лайден, кандидат за председател на Европейската комисия, която представи визията си за развитие на ЕС пред Групата на социалистите и демократите в ЕП днес в Брюксел. Той попита, какви конкретни мерки възнамерява тя да предприеме за избягване на разделението по оста Запад - Изток  - по отношение на въпроси като миграция, права на работниците, доходи. В допълнение, той попита и какви са вижданията й за европейската перспектива на Западните Балкани.Г-жа фон дер Лайден наблегна на единството като водещ принцип при прилагането на европейските политики и подходи, особено по ключови за европейските граждани теми. Тя отбеляза, че вратите пред нови страни членки трябва да останат отворени, при спазване на задължителните критерии.Г-жа фон дер Лайден постави акцент основно върху три аспекта от своята бъдеща програма. На първо място подчерта борбата с климатичните промени и мерките, които би следвало да бъдат реализирани в европейски мащаб -  намаляване на емисиите на въглероден диоксид с 50% до 2030 година и нулеви нетни въглероден емисии до 2050 г. (т.н. климатична неутралност). На следващо място, кандидатът за председател на ЕК обърна внимание на стремежа към укрепване на социалните права  - най вече в подкрепа на баланса професионален - личен живот и увеличаване на възможностите на програма Еразъм. Не на последно място тя отбеляза и необходимостта от засилване на ролята на ЕС в световен план.„В тази кампания социалистите водиха битка за фундаментална промяна в европейските политики и Франс Тимерманс беше лицето й. Резултатът от преговорите в Европейския съвет далеч не ни удовлетворява. На този етап обаче за нас е важно да обърнем дебата от обикновени пазарлъци за постове към сериозен разговор за политиките, които ЕС ще следва през следващите 5 години.\" Това заяви президентът на ПЕС Сергей Станишев след заседанието на групата на социалистите и демократите в ЕП днес, на което Урсула фон дер Лайден, кандидат за председател на Европейската комисия, представи визията си за развитие на ЕС.\"През изминалите няколко дни имахме редица подготвителни и координационни срещи на нашата парламентарна група и ПЕС, за да очертаем основните приоритети и червени линии, които бихме искали да видим в програмата на новия председател на ЕК, и от които зависи нашата подкрепа. На днешното изслушване поставихме множество конкретни теми, по които очакваме конкретни ангажименти от Урсула фон дер Лайен. На първо място е Социалният стълб - издигането на социалните права наравно с фискалните правила, които в момента връзват ръцете на националните правителства в социалната сфера и публичните инвестиции. Превръщането на Социалния стълб в задължителен план за действие би представлявал голямата промяна, за която хората ясно гласуваха на тези избори. Поисках също ясна позиция за лансирането на цялостен Младежки план, който да включва Младежката гаранция, Детската гаранция, културен чек и разширена програма „Еразъм\", с адекватен бюджет, защото за нас инвестицията в хората, особено младите, е най-добрата. Поставих въпроса и за върховенството на закона. Още преди началото на кампанията, като първи заместник-председател на Комисията, Тимерманс водеше борба за отстояването на върховенството на закона и беше „наказан\" за това от Унгария и Полша. Сега кандидатът на десните фон дер Лайен разчита на подкрепата на тези правителства и техните евродепутати в Парламента. Очакваме гаранции, че върховенството на закона в ЕС и тя лично няма да станат заложник на тази сделка. За съжаление, днес не чухме адекватен отговор на поставените въпроси, нито конкретен ангажимент към социалистите\"- отбеляза още Станишев.Във вторник, 16 юли, кандидатът за председател на ЕК ще представи официално  платформата си в рамките на пленарното заседание на ЕП в Страсбург.  ", "date": "2019.07.10", "title": " Витанов пита Урсула фон дер Лайден за разделението на правата на работниците по оста Изток - Запад"}
{"url": "http://www.cross.bg/razvitie-strategiya-intelekt-1608738.html", "text": "/КРОСС/ Рамка на Национална стратегия за развитие на изкуствения интелект разработиха учени от Българската академия на науките по инициатива на председателя на БАН акад. Юлиан Ревалски. Документът е предоставен за разглеждане в Министерски съвет и е изготвен с цел да се подпомогне изработката на Национална стратегия за развитието на Изкуствения Интелект (ИИ) в България до 2030 г. Европейската комисия препоръчва тези стратегии да се вложат в интегриран 10-годишен план за действие.Изправени сме пред цялостна промяна на обществото, която е много повече от технологичната революция през миналия век, посочват учените. Технологичните иновации не са универсално приложими и трябва да бъдат съотнесени към националните особености на икономиката и социално-културния контекст.Адаптирането и оптимизацията на взаимодействието между технически и иновационни процеси и тяхното отражение върху обществото би могло да даде съществен принос за конкурентоспособността и продуктивността на българската икономика, се отбелязва в стратегията. Облачните и интернет технологиите, технологиите за оползотворяване на потенциала на големите данни, индустриалната и сервизната роботика, приложенията на изкуствения интелект са основните технологични предпоставки за развитие на цифровата икономика.Предложената от БАН Рамка на Национална стратегия за развитие на изкуствения интелект разглежда и социалните аспекти като се посочва, че появата на новата вълна \"цифрови технологии\" (машинното самообучение, роботиката, големите данни, автономните системи) ще има значителни последици за икономиката и пазарите на труда, с потенциал да предизвика съществени социално-икономически промени.Пазарът на труда и новите изисквания за дигитална компетентност, промяната в ученето и придобиването на квалификация, както и социалната значимост са сред разглежданите области. Естествено е да очакваме, че при интегриране на технологиите на ИИ в производството и публичния сектор ще се появят нови видове работа, докато други работни места изчезват. Проучванията показват, че няма единодушно мнение дали това ще доведе до спад или ще увеличи заетостта. Ясно е, обаче, че автоматизацията и цифровизацията ще променят видовете работни места и видовете умения, от които се нуждаят служителите.Като сектори - „консуматори\" на ИИ са разгледани три специфични области за внедряване на ИИ в България: здравеопазване, ИИ за обществото (публични услуги), както и интелигентно земеделие, животновъдство и опазване на околната среда.В препоръките на работната група от БАН за секторите, развиващи ИИ, се посочват няколко направления, в които страната има добър потенциал за развитие. Един такъв пример е развиващата се сервизна роботика (например интелигентни асистенти), роботи за използване на микро- и нано-технологии в биологията, безпилотни летателни апарати с интелигентно управление и др. Друг успешен за България сектор е разработването на софтуер, включително използване на ИИ при разработване (и тестване) на софтуер, човеко-машинни интерфейси на естествен език с приоритет на български език, системи за сигурност, системи с ИИ за управление на индустриални платформи, критични ресурси и инфраструктури и др.В приложение са обобщени съществуващите български нормативни актове, свързани с развитието на ИИ, както и ключовите нормативни актове на международно/ЕС равнище.Работната група от БАН препоръчва да се пристъпи към създаване на Национална стратегия за развитието на ИИ в България, което включва изготвяне на детайлни социалноикономически анализи за ползата от приложението на ИИ в различни приоритетни области и изработка на координиран План за действие с интегрирани мерки в различните сектори.  ", "date": "2019.07.10", "title": "Учени от БАН предлагат на правителството стратегия за развитие на изкуствения интелект"}
{"url": "http://www.cross.bg/italiya-zaradi-travmi-1608761.html", "text": "/КРОСС/ Вятър, проливен дъжд и градушка се изсипаха над адриатическото крайбрежие на Италия. В град Пескара 18 души потърсиха медицинска помощ заради получени рани и травми, съобщава вестник „Република\". Размерите на ледените топки достигнаха 5 см. Пострадалите, сред които и бременна жена, са с травми по лицето и главатаВ Пескара градът е нанесъл и материални щети по покривите, има счупени прозорци на коли и къщи. Движението в града е затруднено заради образувалите се потоци с вода. Сходни проблеми с наводнения се наблюдават и в други селища от региона. В съседните области Емилия-Романя и Молизе градът е повредил автомобили и е унищожил реколтата в някои земеделски стопанства. На морското крайбрежие има преобърнати чадъри и шезлонги. Къпещите са се спасили с бягство от водната стихия.Заради лошите условия е обявен оранжев код за опасност на територията на цяла Тоскана. Жълт код е в сила за повечето провинции в северна и централна Италия: Ломбардия, Лацио, Умбрия, Лигурия, Венето и др.", "date": "2019.07.10", "title": "Градушка рани 18 души в Италия "}
{"url": "http://www.cross.bg/iqos-izdeliya-proychvaniya-1608762.html", "text": "/КРОСС/ Най-големите предизвикателства възникнаха преди подаването на заявлението за предпазарно одобрение на тютюнево изделие и бяха свързани с разработването и оценката на IQOS и с изготвянето на регулаторното досие, което се подава в Администрацията по храните и лекарства (АХЛ). В периода от две години, в които администрацията извършваше преглед на досието, те зададоха много поясняващи въпроси и изискаха допълнителни данни и информация в подкрепа на констатациите в досието. В отговор ние представихме отговори на въпросите, както и няколко нови проучвания, които проведохме в периода на оценка с цел да намерим отговорите на някои от въпросите.Съгласно Закона за превенция на пушенето в семейството и контрол на тютюна всички нови тютюневи изделия трябва да получат разрешение за продажба в САЩ по процедурата за предпазарно одобрение на тютюнево изделие на АХЛ. Най-общо - в рамките на тази процедура за бездимни изделия като IQOS и електронни цигари трябва да бъдат представени научни доказателства, които потвърждават, че тези продукти са подходящи за опазването на общественото здраве. Овен това АХЛ има предвидена и процедура за одобрение на тютюневи изделия с модифициран риск (MRTPA), която дава възможност на производителите да отправят научно доказани послания за своите тютюневи изделия. Когато подадохме своето научно досие в АХЛ, САЩ бяха единствената държава, където бе въведена цялостна рамка за оценка и одобрение на нови тютюневи изделия и на посланията за тези изделия.Като се има предвид, че все повече държави признават, че не всички тютюневи изделия са еднакви и че никотинът, макар и да води до пристрастяване и не е без риск, не е първопричината за заболявания, свързани с пушенето, вече сме свидетели как все повече държави включват намаляването на вредата от тютюна в нормативната си уредба. Затова, макар че IQOS навлезе на други пазари по-бързо и в момента се предлага на почти 50 пазари в света, АХЛ на САЩ е първият държавен орган, който извърши цялостна и задълбочена оценка на нашите научни резултати. Те не само анализираха нашите данни, но и други научни публикации по темата, и проведоха собствени тестове на продукта, за да гарантират, че предлагането на IQOS в САЩ ще е благоприятно за опазването на общественото здраве. Като компания, която поставя науката в центъра на своята дейност, за нас този тип оценка е много важна.Огромното мнозинство от независими научни изследвания и изпитвания, проведени от държавни органи на нашите продукти, съответстват на резултатите от нашите вътрешни изследвания. Ние приветстваме осъществяването на независима оценка на нашите продукти. Това е важна част от научния процес, свързан със започването на диалог за намаляването на вредата, а независимите проучвания са важна част от верифицирането на нашите научни резултати и спомагат за надеждността на нашите научни изследвания.Има и проучвания, които достигат до различни заключения. При някои от тези проучвания трябва да се извършат допълнителни изследвания с оглед формулиране на окончателни изводи, а при други бяха констатирани проблеми с научната методология на изследването (например проучването на Auer et al.). В някои случаи, като посочения, АХЛ анализира публикацията и получените резултати. В своя доклад от оценката на изследването на Auer et al. АХЛ отбелязва: \"Въпреки че резултатите показват значително увеличени концентрации на аценафтен и формалдехид в изделието IQOS, химиците на АХЛ достигнаха до заключението, че данните, публикувани от Auer et al., не могат да се ползват за сравнение на концентрациите на вредни и потенциално вредни вещества за продуктите IQOS и конвенционални цигари поради аналитични проблеми.\"Що се отнася до начина, по който провеждаме научни изследвания, ние спазваме най-високи стандарти (добри лабораторни, клинични и епидемиологични практики), като следваме примера на фармацевтичната индустрия и прилагаме практиките, прилагани от нея. Регистрираме своите клинични проучвания на ClinicalTrials.gov, за да осигурим пълна прозрачност и откритост. За провеждането и анализа на клиничните проучвания наемаме организации за клинични изследвания, които осъществяват проучванията, точно както се провеждат проучвания за оценка на нови лекарства във фармацевтичната индустрия. И не на последно място, всички наши протоколи, доклади от проучвания и масиви от данни се публикуват, така че всеки учен може да види какво правим и да извърши оценка на данните, за да провери дали ще достигне до същите изводи. Тъй като идвам от фармацевтичната индустрия, с пълна убеденост мога да кажа, че такава прозрачност не е често срещана.От научна гледна точка и на база съвкупността от доказателства, получени до момента, можем да твърдим, че пълното преминаване на IQOS е по-малко вредно от продължителното пушене на цигари. Това твърдение не се основава на решението на АХЛ, а на всички доказателства до момента. Съгласно издаденото разрешение за продажба на IQOS в САЩ нямаме право да отправяме такива послания за продукта. Ако получим задължителното за САЩ разрешение по процедурата за тютюнево изделие с модифициран риск (MRTP), ще можем да комуникираме такива твърдения за IQOS, като АХЛ все още разглежда нашата документация по тази процедура.Ако погледнете научните доказателства, получени до момента, ще видите, че аерозолът на IQOS съдържа средно 95% по-ниски концентрации на токсични вещества в сравнение с цигарения дим. Освен това ние доказахме, че при пълно преминаване на пушачите на IQOS се постига до 95% намаление на излагането на токсични вещества, когато те се въздържат от пушене за срока на провеждане на проучването. След около шест месеца се констатира, че намаленото излагане на токсични вещества води в краткосрочен план до благоприятни изменения в набор от крайни точки за клиничен риск, за които е установена връзка с развитието на заболявания, свързани с пушене. Тези краткосрочни изменения се потвърждават и от дългосрочни животински модели на заболяванията за сърдечно-съдови болести, респираторни заболявания и рак.В момента имаме продукт, който е разрешен за продажба в САЩ без послания, свързани със здравето или въздействието от преминаване на продукта. Както споменах, заявлението за тютюнево изделие с модифициран риск все още се разглежда.Разрешението по процедурата за тютюнево изделие с модифициран риск (MRTP) е важно за IQOS, тъй като ще ни позволи да предоставяме научно доказана информация за IQOS на потребителите, които в противен случай биха продължили да пушат, така че те да се запознаят с продукта, да им обясним разликите с цигарите и да ги мотивираме да преминат на него. Разрешението ще промени нещата, които можем да кажем на потребителите за продукта, а не конкретно нашите практики за маркетинг и реклама. Най-добрият избор за един пушач е да спре напълно употребата на изделия, съдържащи тютюн и никотин.Нашите бездимни изделия са предназначени за пълнолетни пушачи, които в противен случай биха продължили да пушат. Затова е важно тази информация за бездимните изделия да достигне до тях и те да са запознати с факта, че има по-малко вредни алтернативи на пушенето, на които могат да преминат. Но от друга страна, ще е също толкова важно да се гарантира, че непушачите и бившите пушачи разбират, че тези изделия не са предназначени за тях, и пушачите, които искат да откажат цигарите, да знаят, че тези продукти не са алтернатива на спирането на пушене, защото спирането винаги ще си остане най-добрият избор за тяхното здраве.Интервюто взе Десислава Николова   ", "date": "2019.07.10", "title": "Д-р Жизел Бейкър: САЩ първи извършиха научна оценка на нагреваемите изделия за тютюн"}
{"url": "http://www.cross.bg/ekoglasnost-shveiitzariya-emil-1608757.html", "text": "/КРОСС/ Днес в София, пред швейцарското посолство водени от председателя на ПК Екогласност инж. Емил Георгиев, на мирен протест се събраха жители от  района на Белащица, Гълъбово и околните селища.   Протестиращите донесоха специален „подарък\" на посланика на конфедерация Швейцария у нас, Н.Пр. Мюриел Берсе Коен - два чувала с прах. Именно този отпадък замърсява целия район около кариерата до с. Белащица с концесионер  „Холсим\" България. Фирмата е  част от световния лидер в производството на цимент, инертни материали и бетон „Лафарж  Холсим\", със съдебна регистрация на територията на Конфедерация Швейцария. На чувалите бяха поставени надписи на английски език- „Произведено от швейцарска фирма в България\".Емил Георгиев от Екогласност  каза: „...тъй като г-жа посланичката не намери време да дойде да разгледа на място Западните Родопи и да се полюбува на резултата от дейността на швейцарската компания „Холсим\" на място, решихме да й донесем специален дар, това което местните хора получават редовно като резултат от работата на кариерата до Белащица - прах!\"Освен „подаръка\" инж. Емил Георгиев, носеше и папка с копия на подадените сигнали  до Прокуратурата, НАП, ДАНС, МОСВ и МЕ с нарушенията допуснати от концесионера. Повече от половин час протестиращите чакаха някой от посолството да ги приеме и чуе техните жалби. Вратите на сградата останаха залостени като швейцарска крепост. Накрая председателя на Екогласност Емил Георгиев пусна жалбите в пощенската кутия на посолството.В края на декември, миналата година, жители на селищата в близост до кариерата на „Холсим\" България - Гълъбово, с.Белащица, с.Марково, с.Брестник, гр.Куклен, с.Цар Калоян и ПК Екогласност имаха среща с посланичката на Швейцария у нас, на която я запознаха с вредите, които швейцарската компания нанася на региона -запрашаване, липса на задължителното по предписания оросяване на терена, значително увеличение на респираторните заболявания, застрашени водоизточници, липса на рекултивация и работа извън координатите на разрешената концесия. Посланичката обеща да отиде на място, да се запознае с проблемите на хората и да съдейства в диалога по разрешаването им.Повече от половин година след срещата в посолството нищо не се е променило, освен призананието на Министерство на енергетиката, че концесионерът „Холсим\" добива природни богатства извън  разрешените граници, което става ясно от наказателно постановление на Министъра на енергетиката от 21.05.2019 и за това нарушение дружеството е санкционирано с 50 000 лв.Протестиращите вече близо 3 години жители на Западните Родопи и Екогласност са разочаровани от бездействието на посланика на Швейцария у нас. Те подчертаха, че Швейцария е известна в България с прекрасната си природа и стремеж на всички българи е и нашата, българска природа да остане също чиста и привлекателна, а швейцарските компании да не бъдат свързвани с разрушителни действия на наша родна земя.В специално обръщение до г-жа Коен протестиращите написаха :„Ние сме дълбоко изненадани как така точно една швейцарска компания си позволява да вреди на екологията и здравето на хората в този район.Действия на тази швейцарска компания разколебават вярата и смисъла на 103-годишните двустранни дипломатически отношения, които имат България и Швейцария.\"Протестиращите са подали сигнали до Прокуратурата, НАП, ДАНС, МОСВ и МЕ с нарушенията допуснати от концесионера.„Няма да се изморим, вече 3 години протестираме и сигнализираме държавните институции по екологичните проблеми в района на Белащица. Ще продължим тръгнахме от Родопите, стигнахме до София, ще отидем и в Брюксел!\" каза Емил Горгиев от Екогласност.  ", "date": "2019.07.10", "title": "Еко протест пред посолството на Швейцария"}
{"url": "http://www.cross.bg/bolka-fizicheskata-emotzionalnata-1608732.html", "text": "/КРОСС/ Дали т. нар. „разбито сърце\" е абстрактна концепция или то се отразява на нашето тяло и мозък по един или друг начин, пита AsapSCIENCE?Всеки път, когато изпитвате физическа болка, се стимулира същата част от мозъка, отговаряща за емоционалната болка (например раздяла). Може би физическата и емоционалната болка не са толкова различни, колкото сме предполагали.Помислете само за начините, по които описваме изгубената любов: „Той ми изтръгна сърцето!\", „Това беше шамар в лицето!\",\"Беляза ме емоционално!\" - поне на езиково ниво правим връзка между физическата и емоционалната болка.Нещо повече - определени изследвания показват, че хората биха предпочели физическата болка пред това да се чувстват изолирани от обществото. Защо обаче тези две принципно различни изживявания предизвикват едно и също усещане в нашето тяло?Ясно е, че нашите тела използват физическата болка, за да ни предпазят от непосредствена опасност. От еволюционна гледна точка обаче всичко, което допринася за нашето оцеляване като вид, остава.Създаването на социални връзки както между приятели, така и между любовници, играе ключова роля в оцеляването на множество видове. „Ти се грижиш за мен, аз се грижа за теб\". По същия начин, по който не искаме да се опарим от горещото кафе, така и животните не желаят да бъдат сами в социално отношение. Болката и от двата случая спомага за оцеляването ни. По-вероятно е да останете живи и да се размножите, ако не сте сами.Това може да се види при приматите, отделени от социалната си среда. В подобни ситуации хормонът кортизол се увеличава, а норепинефрин - намалява. Това води до силен стрес и депресия. Много от приматите буквално плачат от болка.При хората раздялата, загубата на любим човек или изолацията предизвиква сходна реакция. Това създава усещането за физическа болка.Как можем да се справим с нея? В края на краищата - има лекарство за физическата болка, нали?Изследванията показват, че високите нива на социална подкрепа намаляват болката. Социално отчуждените хора обаче намират пътя си много по-трудно. Затова ако сърцето ви е разбито, обкръжете се с близки хора. Ако видите, че някой страда в емоционално отношение, бъдете до него. Да, толкова е просто. ", "date": "2019.07.10", "title": "Концепцията за разбито сърце според науката"}
{"url": "http://www.cross.bg/vodach-spetzialen-avtomobil-1608752.html", "text": "/КРОСС/ Със заповеди на министъра на вътрешните работи са обявени конкурси за назначаване на държавна служба в МВР на 79 младши изпълнителски длъжности - спасител, пожарникар, водач на специален автомобил и водач на специален автомобил - той и пожарникар в столичната дирекция и в регионалните дирекции „Пожарна безопасност и защита на населението: Благоевград, Бургас, Варан, Велико Търново, Враца, Добрич, Кюстендил, Ловеч, Монтана, Пазарджик, Пловдив, Разград, Русе, Сливен, София, Стара Загора, Търговище, Шумен и Ямбол. Крайният срок за прием на документите е 25 юли 2019г.", "date": "2019.07.10", "title": "МВР обяви конкурс за 79  пожарникари"}
{"url": "http://www.cross.bg/nato-korabi-bulgariya-1608751.html", "text": "/КРОСС/ От 12 до 21 юли 2019 г. Военноморските сили на Република България ще проведат национално военноморско учение „Бриз 2019\" отворено за участие на ВМС от страни членки на НАТО.Учението е планирано и ще се ръководи съгласно стандартите и процедурите на НАТО. Провежда се в териториалното море, прилежащата зона и изключителната икономическа зона на Република България и в райони, които са обявени своевременно.Общо в учението ще участват 12 държави с 27 бойни и спомагателни кораби и катери, 5 самолета, 6 вертолета и 2257 военнослужещи от военноморските сили на България, Албания, Белгия, Великобритания, Гърция, Италия, Канада, Полша, Румъния, САЩ, Турция, Франция, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса. В „Бриз 2019\" ще участват и 132 души от 21 държавни организации, институции и ведомства от 4 министерства, местни органи на управление, неправителствени и частни организации. Щабът за контрол на учението ще се развърне в Пункт за базиране Варна на Флотилия бойни и спомагателни кораби.   ", "date": "2019.07.10", "title": "Започва националното военноморско учение „Бриз 2019”"}
{"url": "http://www.cross.bg/izkystvo-falshifikatorite-glavna-1608748.html", "text": "/КРОСС/ По-високи глоби и по-солени наказания да има за фалшификаторите на българско изобразително изкуство. Това заяви пред журналисти главен инспектор Ангел Папалезов, началник на сектор \"Престъпления с културно-исторически ценности\" в Главна дирекция \"Национална полиция\".Той обясни, че в момента се предвижда до 1 година затвор и до 20 хил. лв. глоба за фалшификаторите на изкуство.В работна среща, състояла се днес в Министерството на културата, са участвали представители на ангажираните по темата институции, организации и експерти от Главна прокуратура, Главна дирекция \"Национална полиция\", Съюза на българските художници, Националната художествена галерия, Съюза на колекционерите и Асоциацията на търговците на произведения на изкуството. До няколко месеца работната група ще излезе с конкретни законодателни и наказателни предложения за промени.От ведомството обясниха, че много малко са действащите експерти в България, които могат да помогнат за решаване на проблемите с фалшифициране на изкуство. В други европейски държави се инвестира доста в тази насока, а ние сме изостанали, както се оказа, добави Папалезов.Той даде информация и по случая с галерия \"Структура\", в която преди няколко месеца бяха изложени фалшификации на видни български автори. По думите му в момента се разпитват свидетели по случая и до два-три месеца ще има конкретни резултати. ", "date": "2019.07.10", "title": "Експерти искат по-солени наказания и глоби за фалшификаторите на изкуство "}
{"url": "http://www.cross.bg/merkel-roiiters-premier-1608749.html", "text": "/КРОСС/ Аз съм добре, не бива да се тревожите за мен, каза канцлерът Ангела Меркел по повод днешния й пореден пристъп.Това се случи докато посрещаше пред канцлерството финландския премиер Анти Рине, предаде Ройтерс.По-рано говорителят на Меркел потвърди, че тя е добре.От Ройтерс отбелязват, че Меркел се усмихва и говори гладко в началото на пресконференция с гостуващия финландски премиер. ", "date": "2019.07.10", "title": "Меркел: Не бива да се тревожите за мен "}
{"url": "http://www.cross.bg/poslanik-trump-daruk-1608747.html", "text": "/КРОСС/ Британският посланик във Вашингтон Ким Дарък подаде оставка след скандала с изтеклата дипломатическа кореспонденция с критични коментари за Доналд Тръмп, предаде БТА.\"След изтичането на официални документи от това посолство се появиха много спекулации за моя пост и продължителността на мандата ми на посланик. Искам да сложа край на тези спекулации. Сегашната ситуация ме възпрепятства да изпълнявам ролята си по начина, по който бих желал\", обясни той в писмо до Саймън Макдоналд, началник на британските дипломатически служби.\"При тези обстоятелства най-отговорният път, който мога да следвам, е да позволя назначаването на нов посланик\", добави той. Скандалът започна, след като в таблоиди изтекоха писма, в които Ким Дарък нарича американското правителство \"нелепо\". За самия Тръмп пише, че от него \"на талази се излъчва несигурност\". Според посланика, медийните публикации за големи скандали между фракции в Белия дом, като цяло са верни. Ким Дарък обаче предупреждава Лондон да не подценява Тръмп и казва, че той може да бъде преизбран на поста. Британското външно министерство нарече публикуването на писмата \"злонамерено\", но не отрече тяхната достоверност.В отговор Тръмп заяви, че британският посланик не се справя със задълженията си. По думите на Тръмп Дарък \"не служи добре на Обединеното кралство\". \"Имали сме известни търкания с някои държави и мога да кажа, че британският посланик не служи добре на Обединеното кралство. Мога да ви кажа, че не сме големи почитатели на този човек и той не се справя добре със своите задължение\", заяви Тръмп пред журналисти в Мористаун, щата Ню Джърси, цитиран от телевизия \"Фокс нюз\". \"Бих могъл да ви кажа някои неща за него, но няма да ви губя времето\", добави президентът. ", "date": "2019.07.10", "title": "Британският посланик във Вашингтон подаде оставка"}
{"url": "http://www.cross.bg/prezidentut-oktomvri-nasrochi-1608750.html", "text": "/КРОСС/ Президентът Румен Радев насрочи със свой указ избори за общински съветници и кметове да се състоят на 27 октомври 2019 г.Указът на държавния глава е на основание чл. 98, т.1 от Конституцията на Република България във връзка с чл. 4, ал.1 от Изборния кодекс.", "date": "2019.07.10", "title": "Президентът насрочи датата на местните избори на 27 октомври"}
{"url": "http://www.cross.bg/otlichiya-durzhavni-stepen-1608753.html", "text": "/КРОСС/ Президентът Румен Радев удостои днес в Гербовата зала на „Дондуков\" 2 с държавни отличия дейци на културата и изкуството. С орден „Стара планина\" първа степен бяха наградени театралните и филмови актьори Васил Михайлов и Ириней Константинов за заслуги в областта на културата и изкуството. С орден „Св. Св. Кирил и Методий\" първа степен беше удостоен художникът Христо Панев.На церемонията актьорът и театрален режисьор Андрей Аврамов и председателят на гражданско сдружение \"Епископ Йосип Щросмайер\" Трифон Павлов бяха наградени с ордени „Св. Св. Кирил и Методий\" втора степен. Румен Радев връчи орден „Св. св. Кирил и Методий\" огърлие на клавирния педагог, преподавател и дългогодишен директор на Националното музикално училище „Любомир Пипков\" Милка Митева.„За мен е чест да връча висши държавни отличия на творчески дейци и общественици с безспорен авторитет, чиито имена се превърнаха в символ на цяла епоха от културното развитие на страната\", заяви държавният глава в словото си на церемонията.Президентът подчерта, че отличията отразяват признателността, респекта и обичта на цялото ни общество към личностите, които са вложили огромна творческа енергия, съграждаща сила и лично достолепие в образа на съвременна България. „Примерът на културната ви мисия е респектиращ и вдъхновяващ не само у нас, но и отвъд пределите на страната. Вашите постижения са повод за лично удовлетворение, но също така са обществен капитал с висока стойност\", обърна се Румен Радев към наградените и гостите на церемонията. Ириней Константинов благодари от името на удостоените с висши държавни отличия. „Нашата работа е свързана с публиката, която през цялото време ни е вдъхновявала, критикувала и ни е гледала със затаен дъх. От нея сме черпили вдъхновение, тя е била и наш съдник, но времето ще отсъди колко дълго ще останем в нейната памет\", заяви Ириней Константинов. ", "date": "2019.07.10", "title": "Президентът връчи държавни отличия на изтъкнати дейци на изкуството и културата"}
{"url": "http://www.cross.bg/babh-informatziya-probi-1608754.html", "text": "/КРОСС/ Изпълнителният директор на БАБХ д-р Дамян Илиев издаде заповед да се въведе в експлоатация приложението за смартфони „Модул Лов\", като бяха определени и групите потребители.Припомняме, че „Модул Лов\" е разработка на БАБХ, с чиято помощ се събира информация за отстреляните диви свине и взетите от тях проби за изследване на африканска чума по свинете, трихинелоза и класическа чума  по свинете. Така значително се улеснява събирането и обработването на информацията за дивите прасета. Освен това се предоставя възможност на ловците и служителите на ветеринарни лаборатории да виждат дистанционно резултата от изследването на изпратените проби. По този начин цялата процедура по изпращане на пробите и получаване на резултатите се съкращава значително. Пълният обем разменяна информация ще се съхранява онлайн и ще бъде лесно достъпна. ", "date": "2019.07.10", "title": "БАБХ въведе със заповед приложението за смартфони „Модул Лов”"}
{"url": "http://www.cross.bg/leva-igrachi-evrobet-1608756.html", "text": "/КРОСС/ Най-обичаната числова игра  отново се оказа в епицентъра на емоциите в пунктовете на . Множество играчи спечелиха завидни суми и усетиха силата на късмета.Един от тях е щастливец от добруджанския град Тервел. Той печели 10 000 лева, след като познава 7 от 7 числа в играта „Еврошанс\".Супер късметът се материализира като печалба от 6 400 лева в Панагюрище, а в Пирдоп една успешна прогноза донесе 6 000 лева в пункт на . На същата сума от 6 000 лева се радва и играч от Момчилград.Точни предвиждания, направени в пунктове в Джебел и Велинград, донесоха на двама щастливци печалби по 5 000 лева. Късметът работеше усилено и онлайн. Сайтът  увеличи с 5 000 лева баланса на участничка от София.На печалби по 4 000 лева се радват играчи от Рудозем, Ловеч и Ардино, а 3 600 лева влязоха в сметката на участник от Перник. По 3 200 лева паднаха в Рудозем и Кърджали, а точно 3 000 лева печалба заковаха във Велинград - попадение, което беше повторено в Кърджали и София.  Тегленията на играта можете да следите в пунктовете наи на . Забавлявайте се и с новото мобилно приложение, което можете да свалите от .   ", "date": "2019.07.10", "title": "Печалби от „Еврошанс“ зарадваха много играчи"}
{"url": "http://www.cross.bg/riosv-depoto-grad-1608755.html", "text": "/КРОСС/ Снимки, показващи обгазеният от ТЕЦ Брикел град Гълъбово бяха публикувани във фейсбук групата The Sofia Times. От тях с просто око е видно замъгляването в целия град. От РИОСВ Стара Загора информират, че са извършили незабавна проверка във връзка с публикуваните снимки в социалните мрежи и постъпили сигнали около 10 часа на днешния ден за запрашаване на въздуха в град Гълъбово снощи, 9 юли.Ето какво още е констатирала проверката на РИОСВ: При извършената проверка на място на депо за неопасни производствени отпадъци на ТЕЦ „Брикел\" и на площадката на централата беше констатирано, че оросителната система на депото работи в нормален режим и няма запрашаване. Регистрираното във вчерашния ден запрашаване е в резултат на неорганизирани емисии от депото. Съгласно условията на комплексното разрешително операторът е задължен да уведомява компетентния орган при аварии или други замърсявания, както и да документира случаите на неорганизирани емисии и предприетите коригиращи мерки за ограничаване на образуването им. При проверката е установено, че не са изпълнени тези условия, за което ще бъде стартирана административно-наказателна процедура.Предвид променливата метеорологична обстановка е издадено и предписание да се предприемат всички мерки за допълнително овлажняване на депото през следващите дни с цел недопускане на замърсяване на атмосферния въздух и ежедневно докладване за изпълнение на предписанието, пише още в констатациите на РИОСВ.Снимки Фейсбук", "date": "2019.07.10", "title": "\"Брикел\" обгази Гълъбово, РИОСВ наложи глоба на ТЕЦ-а"}
{"url": "http://www.cross.bg/talant-evrofytbol-provede-1608740.html", "text": "/КРОСС/ Спортният талант на „Еврофутбол\" Станимир Халаджов спечели три златни медала от Държавния индивидуален шампионат по академично гребане, който се проведе на 06 и 07 юли в Пловдив. Талантливият русенец победи на скиф, в двойката скул с Лазар Пенев и на двойка с рулеви с Николай Желязков и рулеви Андон Стаменов.Следващият старт на 21-годишният ни талант е Световното първенство за младежи до 23 г., което ще се проведе в Сарасота, Флорида, САЩ от 24 до 28 юли. На шампионата ще се състезава в дисциплината скиф, като ще бъде един от двамата представители на българския национален отбор по гребане.Тихомир Иванов - друг Спортен талант на „Еврофутбол\", се  класира за финала в дисциплината скок височина на Универсиадата в Неапол (Италия). Плевенчанинът е 4-ти в квалификационна група „А\" с 215 см. „Еврофутбол\" желае много успехи на Спортните ни таланти!", "date": "2019.07.10", "title": "Спортният талант Станимир Халаджов с три златни медала от Държавното по гребане"}
{"url": "http://www.cross.bg/obshtina-stolichna-sofiya-1608737.html", "text": "/КРОСС/ Българският съд потвърди, че управляващите в Столична община не си вършат работата в борбата за чист въздух в София. Това е изводът, който ние, общинските съветници от БСП, правим след решението на Софийския градски съд от понеделник по колективния иск, заведен на 29 май 2017 г. от редица неправителствени организации, обединени в \"Група за чист въздух\". Българският съд задължи Столична община да мие улиците в София по два пъти на месец в периода от май до септември, а в останалата част от годината - веднъж месечно.От над 5 години ние, общинските съветници от БСП, постоянно настояваме Столична община да се ангажира сериозно с въпроса за миенето на улиците и да извършва тази дейност редовно през цялата година. Това е най-лесната и ефективна мярка за прилагане в борбата срещу силно замърсения въздух в София. Както е известно и доказано, фините прахови частици са основният замърсител на въздуха в града ни. Затова приветстваме решението на Софийски градски съд да задължи Столична община да си върши работата.Надяваме се управляващите в СО да проявят необходимата отговорност и да изпълнят съвестно задълженията си. Нашият призив е, освен централните булеварди и основните пътни артерии в София, да бъдат мити и улиците в крайните квартали. И да не делят града на център и периферия, както го правят от години. Недоумяваме само, защо трябваше Съдът да да разпореди на управляващите в Столична община да изпълняват ангажимента към чистотата на града, за която събират повече от 200 милиона от парите на софиянци всяка година. ", "date": "2019.07.10", "title": "БСП - София: Съдът потвърди, че Столична община не си върши работата в борбата за чист въздух"}
{"url": "http://www.cross.bg/ptitzite-vratza-oblast-1608736.html", "text": "/КРОСС/ ЧЕЗ Разпределение предприема мерки за защита на живота на птиците и предпазване на електроразпределителната мрежа от повреди в резултат на досега с тях в област Враца. Дейностите са част от мащабния проект „Живот за птиците\", изпълняван в партньорство с Българско дружество за защита на птиците /БДЗП/ на територията на Западна България. В хода на проекта бяха извършени теренни проучвания и бяха локализирани най-рисковите за птиците места по мрежата. След анализ на данните, в област Враца бяха идентифицирани 100 щъркелови гнезда, които представляват заплаха за живота на птиците и крият опасност за пожари по електроразпределителната мрежа. ЧЕЗ Разпределение България ще обезопаси гнездата, като ще монтира специални платформи за тяхното повдигане и ще създаде сигурен дом за 100 двойки щъркели и техните малки. Компанията предвижда и обезопасяване на рискови електропроводи на територията на област Враца и тяхното продължение в област Монтана, като ще бъдат монтирани птицезащитни елементи на 130 стълба в региона. С цел да привлече общественото внимание към възможностите за опазване на биологичното разнообразие и подобряване на градската среда, ЧЕЗ Разпределение организира конкурс за рисунки върху разпределителни касети в гр. Враца. Млади художници претвориха свои красиви проекти, свързани с птиците и електроразпределителната мрежа, върху електроенергийни съоръжения в града. Проектът „Живот за птиците\",  с официално название „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България\", LIFE16/NAT/BG/000612, e с бюджет 2,65 млн. €. ЧЕЗ Разпределение инвестира в него над 800 хил. евро, както и човешки ресурс за неговото изпълнение. Финансиране от 1.85 млн. евро е осигурено от Европейската комисия по програма LIFE на Европейския съюз. Проектът ще се реализира до 2022 г., като дотогава компанията ще инсталира 4000 предпазни и 3600 маркиращи съоръжения на рискови стълбове и ще монтира 900 платформи, за да могат птиците да гнездят безопасно върху елементи от електроразпределителната мрежа.", "date": "2019.07.10", "title": " ЧЕЗ Разпределение ще обезопаси 100 рискови щъркелови гнезда в област Враца"}
{"url": "http://www.cross.bg/dynav-petuk-reka-1608741.html", "text": "/КРОСС/ На 12 юли 2019 г., петък, започва дезинсекционна кампания по поречието на река Дунав. Унищожаването на насекомите ще се осъществи чрез инсектицидна обработка на засегнатите площи по цялото поречие на река Дунав. Първото пръскане против комари ще бъде реализирано на територията на община Козлодуй.Кампанията ще се извърши чрез авиационно третиране с цел масовото унищожаване на комарите и предотвратяване разпространението на болести по хората и животните в тези рискови региони.Българската агенция по безопасност на храните напомня, че при пръскане срещу инсектициди е необходимо пчеларите да предприемат мерки по опазване здравето на пчелите. По отношение на предстоящото мероприятие в петък, общинската администрация в град Козлодуй организира информирането на пчеларите. ", "date": "2019.07.10", "title": "В петък започва пръскането срещу комари край Дунав"}
{"url": "http://www.cross.bg/sistemata-ypravlyavashtite-svilenski-1608739.html", "text": "/КРОСС/ „От ГЕРБ казват, че новата ТОЛ-система е пътят на реформата, но това е пример как не трябва да се прави, как не трябва да се въвежда нова система. Те показват как се губи доверие в обществото, бизнеса и хората, които трябва да спазват законите\". Това заяви зам.-председателят на ПГ на „БСП за България\" Георги Свиленски от парламентарната трибуна. Той цитира думи на Александър Ненков от ГЕРБ от преди година, когато уверява, че приоритет на правителството е ТОЛ-системата да работи от 1 януари 2019 г. за леките коли, а от 16 август за останалите и че колкото повече се бавим, толкова повече приходи ще загубим. „Тогава ни излъгаха от тази трибуна. Сега го правят отново и отлагат с още 6 месеца. Къде отидоха тези 1 млрд. приходи, които управляващите очакваха за 2019 г.?\", попита той и коментира, че в зависимост на коя седалка се вози в джипа министър Нанков обещава от 700 млн.лв до 1.2 млрд. лв. Свиленски припомни и думи на министъра, според които трябва общественото обсъждане да приключи през септември 2018 г, а такова не се е състояло. Георги Свиленски подчерта, че Световната банка е дала варианти, а управляващите са ги удвоили и са предложили на превозвачите по 1 лв. на км. от София до Бургас. „Всички скочиха, след което стана 0.40 лв. на км. Но не се знае колко ще бъде, защото управляващите нямат представа какво правят\", отбеляза той. Народният представител обясни, че тази система струва 200 млн. лв и обхватът й трябва да е 18 000 км от територията на страната. „В един момент управляващите стигат до обхват 6000 км, което ще обхване магистралите и първокласните пътища. Това от БСП го говорим от първия ден. Защо трябваше да се изхарчат 200 млн. лв. за нещо, което струва 20 млн. лв.?\", попита още той. Според него най-добре е експлоатацията да бъде от държавно предприятие. „Сега се говори за изваждане на дейности към частни субекти. 7% ще бъде комисионата, която ще се дава на някой, вместо тези пари да отидат за ремонт и рехабилитация на българските пътища. Комисионите са любима тема на управляващите и където може, трябва да се прокарат\", коментира той. Народният представител подчерта, че се отлага тестовият период, който е трябвало да приключи на 16 август и системата да стартира. „Кой носи отговорност и ще плати ли неустойки? Не сме чули аргументи защо не е приключил и защо чак сега се въвежда\", категоричен е зам.-председателят на ПГ на „БСП за България\". „Управляващите не могат да проведат нормални разговори с превозвачите и да приемат това, което каза БСП и се приема от превозвачите - автобусите да бъдат с винетки, обхватът да е магистрала и първи клас пътища, както и минималният вариант на Световната банка. Но защото БСП го предлага, е лошо, а като дойдоха превозвачите под кабинета на Борисов, това стана добре\", каза още Георги Свиленски. Димитър Данчев: Държавата ще загуби над 300 млн. лв. до старта на ТОЛ-системата„Държавата ще загуби над 300 млн. лв. до старта на ТОЛ-системата\". Това заяви секретарят на ПГ на \"БСП за България\" Димитър Данчев.  Той припомни, че  през 2017г. премиерът Борисов е заплашил, че държавата сама ще построи ТОЛ-системата, ако не успее най-накрая да връчи поръчката за изграждането й. Социалистът обясни, че според депутати от ГЕРБ системата събирала от глоби 30 хил. лв. на ден, а според зам.-министър Нанков всеки ден, в който не работи системата, държава губи 1,5 млн. лв. „Кой носи отговорността за тези пари от пропуснати ползи?\", попита той.Дора Янкова: Системата за въвеждане на ТОЛ-системата е като системата на управление на държавата„Системата за въвеждане на ТОЛ-системата е като системата на управление на държавата\". Това заяви народният представител от ПГ на левицата Дора Янкова. По думите й въвеждането на ТОЛ системата като техническа инфраструктура е добре изградена. Според Янкова системата е свързана с очакване за справедливи приходи за държавата, за да се модернизира държавната пътна инфраструктура. „За голямо съжаление, управляващите, в 4 годишния период откакто тя се въвежда, не бяха искрени с българските граждани и с превозвачите за допълнителните финансови тежести\", обясни тя. Според нея ще има поскъпване на транспорта за граждани и за преминаването на вътрешни товари. Но от тежкотоварните превози, които преминават през държавата, ще загубим стотици милиони.  ", "date": "2019.07.10", "title": "Георги Свиленски: ГЕРБ дават пример как не трябва да се въвежда новата ТОЛ-система"}
{"url": "http://www.cross.bg/taksa-reshenie-otlozhi-1608742.html", "text": "/КРОСС/ Народното събрание прие промени в Закона за пътищата на първо четене, съобщава Агенция \"Фокус\". Измененията са внесени от депутата от ГЕРБ Александър Ненков и група народни представители. \"За\" тях гласуваха 106 народни представители, \"против\" - 43 и \"въздържали се\" - 20, с което бяха приети.Със законопроекта се премахва задължението АПИ да организира разпространението на бордови устройства и директно отчитане на ползвателите на платената пътна мрежа. Тези дейности ще бъдат изцяло прехвърлени върху търговците. С оглед осигуряване на възможността за техническо изпитване на тол системата, с предложените изменения се предлага след влизането в сила на съответните текстове, които я касаят, действието на реално таксуване с тол такса да бъде отложено до постигане на сигурност, че Електронната система на тол такси е в пълна готовност.Предлага се Народното събрание да отложи таксуването с тол такса до вземане на решение на Министерски съвет, с което се потвърждава тази готовност за техническо опериране, като се постави максимален срок, след изтичане на който, независимо дали е взето такова решение, да се осигури въвеждането на смесената система. Предлага се този срок да бъде 1 март 2020 г. Идеята е от тази дата да се стартира тол таксуването на пътните превозни средства с обща допустима техническа маса над 3,5 тона. До датата на обнародването на това решение на Министерски съвет, съответно до 29 февруари 2020 г. пътните превозни средства с обща допустима техническа маса над 3,5 тона ще заплащат винетна такса. ", "date": "2019.07.10", "title": "Парламентът отложи въвеждането на тол системата"}
{"url": "http://www.cross.bg/merkel-slychi-angela-1608743.html", "text": "/КРОСС/ Ангела Меркел получи пристъп за трети път този месец. Канцлерът се разтрепери по време на официалното посрещане на финландския премиер Анти Рине в Берлин, съобщава БГНЕС.Германският канцлер бе забелязана да трепери неконтролируемо два пъти през последните седмици. Първият епизод се случи на 18 юни, когато Меркел посрещна новоизбрания украински президент Владимир Зеленски.Вторият път това се случи на официалната церемония по назначаването на новия министър на правосъдието в Берлин.При първия случай тя обясни състоянието си с дехидратация, но при втория - запази мълчание.\n\t\t\t\t\t ", "date": "2019.07.10", "title": "Ангела Меркел отново в конвулсии на официално събитие (видео)\t"}
{"url": "http://www.cross.bg/chasa-purviya-filmovi-1608745.html", "text": "/КРОСС/ На 16 юли (вторник) от 21:00 часа БНТ представя „Áга\" - филма, за който всички говорят. 38 отличия от престижни филмови форуми бележат кратката екранна биография на продукцията, осъществена с подкрепата на Българската национална телевизия.„Кино под звездите\" БНТ ще представи и две филмови миниатюри:  „Легенда за първия кукер\" - епизод от първия български анимационен фентъзи сериал „Златната ябълка\" и  късометражния филм от европейската програма EU&ME „Формата\" (The Shape), създаден по стихове на Пол Елюар.Мястото е Лятна естрада в Борисовата градина от 21 часа. Вход свободен ", "date": "2019.07.10", "title": "БНТ кани на безплатна прожекция на филма Ага в Борисовата градина"}
{"url": "http://www.cross.bg/godina-nachev-plashta-1608746.html", "text": "/КРОСС/ Аз продължавам да мисля така, че реформа не може да има в година, в която има избори, но може да се подготви реформа в тази година и както виждаме, точно това се прави в момента, каза в студиото на \"Сутрешен блок\" проф. д-р Генчо Начев, изп. директор на УМБАЛ \"Св. Екатерина\".Вече е крайно време, изтървали сме всякакви срокове и след като цялото общество е недоволно, включително и съсловието лекарското, значи трябва да се намери изход.По думите на проф. Начев -  Касата обича да плаща и плаща за неща, за които не трябва да плаща и това е основният проблем и това хората са разбрали, затова парите в Касата не стигат.В тези 6 месеца до Нова година ще се извърши реално остойностяване на медицинските услуги. Умишлено подчертавам това, това се заявява от Министерството на здравеопазването, че ще се извърши реално остойностяване на медицинските услуги и тогава вече като обективни данни ще се знае тези 8%, които се събират от здравноосигурените лица, какъв пакет могат да покрият и тогава в процеса на преговори с лекарския съюз трябва да се изчисти този пакет, така че извън него да не останат заболявания и състояния, които застрашават живота на болния, коментира още проф. Начев. ", "date": "2019.07.10", "title": "Проф. д-р Генчо Начев: Здравна реформа не може да има в година на избори "}
{"url": "http://www.cross.bg/predsedatel-komisiyata-evropeiiskite-1608744.html", "text": "/КРОСС/ Кристиан Вигенин бе избран за зам.- председател на Народното събрание на Република България. „Предизвикателство е да бъдеш зам.- председател на институцията с най-ниско одобрение. Приех с благодарност номинацията на колегите от парламентарната група, защото вярвам, че Народното събрание е храм на демокрацията и ще отстоявам това разбиране. То е призвано да поставя на първо място интересите на гражданите и с работата си ще се старая да покажа, че това е възможно. Искам в ръководството на парламента да работим в съгласие, но съм готов да се противопоставям категорично на всичко, което противоречи на моите и на БСП базисни принципи - мир, демокрация, свобода, справедливост, солидарност\", каза той. Вигенин е магистър по международни отношения и по макроикономика в УНСС, има редица специализации в чужбина. Бил е външен министър (2013-2014), един от първите български евродепутати (2007-2013), зам.-председател на Групата на социалистите в ЕП, народен представител в 40, 43 и 44 НС. Вицепрезидент е на Парламентарната асамблея на ОССЕ. До момента заемаше поста председател на Комисията по европейските въпроси и контрол на европейските фондове.Зам.-председателят на ПГ на БСП за България Драгомир Стойнев бе избран за председател на Комисията по европейските въпроси и контрол на европейските фондове. „Поемам комисията с отговорност. Европейските въпроси и публичният ресурс на ЕС за мен са обект първо на държавническо отношение. Очаквам същото и от колегите, очаквам да не прехвърляме партийни и политически интереси в работата на Kомисията. Задача пред мен e и да продължа да отстоявам ефективната контролна функция на парламента в политиката и действията на изпълнителната власт по отношение на европейските въпроси\", заяви той. Драгомир Стойнев е магистър по икономика от Университета Париж 1 Пантеон - Сорбона, Франция. Той има специализации по „Модернизация на държавната администрация\" от Федералната академия по публична администрация, Германия, по „Разработване и оценка на обществени политики\" във Висшето училище по публична администрация, Франция и по „Глобално икономическо сътрудничество и възстановяване\" към Департамента за държавния бюджет за образование и културни дейности, САЩ. Стойнев в министър на икономиката и енергетиката през 2013 - 2014 г., председател на Комисията по социална политика в 41 НС.Георги Гьоков бе избран за председател на Комисия по взаимодействието с неправителствените организации и жалбите на гражданите. „Приемам да ръководя тази комисия. В същото време изпитвам и известно притеснение заради огромната отговорност, която стои зад този пост. Предстои още много работа за преодоляване на недоверието в институциите. Успешната работата на Комисията е необходимо условие за развитие на гражданското общество. Предизвикателство е ръководенето на тази Комисия, но от опита, който имам в социалната сфера и това, че през целия ми трудов път съм се занимавал с проблемите на хората и тяхното решаване, ме накара да приема това предизвикателство и да смятам, че ще се справя с него\", каза той.  Гьоков е магистър по машиностроене от Технически университет - Габрово. От 1994 работи в социалната сфера, през 2004 г. заема поста директор на Дирекция „Бюро по труда\" - Стара Загора. Той е общински съветник в Стара Загора три мандата и след това депутат в 42-то, 43-то и 44-то Народно събрание. Зам.-председател на Комисията по труда и социалната политика през целия период.", "date": "2019.07.10", "title": "Кристиан Вигенин бе избран за зам.-председател на Народното събрание"}
{"url": "http://www.cross.bg/plamen-bonev-orchestra-1608735.html", "text": "/КРОСС/ „Ходи ми се на море\"  е съвместен сингъл на Пламен Бонев и \"Shaka Zulu Orchestra\". Песента в реге стил, закачлив текст и с характерния тембър на Пламен Бонев носи лятно настроение. Музиката и аранжиментът са на Минко Ламбов, текстът е на Пламен Бонев. Звукозаписът е с участието на: Ана Топалова - вокал и \"Shaka Zulu Orchestra\" в състав - Ангел Демирев - китара, Ивайло Звездомиров - бас, Георги Георгиев - барабани, перкусии,Минко Ламбов - клавишни, бек вокали, Милен Петров - тромпет, Дилян Давидков - тромпет,Димитър Стоев - тромбон.", "date": "2019.07.10", "title": "Пламен Бонев и “Shaka Zulu Orchestra” „Ходи ми се на море“  "}
{"url": "http://www.cross.bg/plovdiv-grada-evropa-1608717.html", "text": "/КРОСС/ Пловдив е българският град, който навярно най-успешно се справя със задачата да привлича обратно българите от чужбина, пише в обширен репортаж германският „Зюддойче Цайтунг\".Това място има хилядолетна история: още траките са били тук, а след тях - римляните и гърците. Повече от всеки друг град в България Пловдив се възприема като кръстопът на различни култури. Като място, на което от векове насам мирно си съжителстват българи, турци, арменци, евреи, гърци и роми,пише вестникът.Репортажът е посветен на втория по големина български град, който е и европейска културна столица на 2019.Ето какво четем там още: Мотото на проявите - \"Заедно\" - може и да е убедило журито, но не и местните хора, твърди изданието. Ромите не се срещат много из града, освен като метачи по улиците, защото живеят в свой, ромски квартал. \"Да учим от Столипиново\", се нарича един нов проект на двама германци, адресиран към ромския квартал на Пловдив и неговите жители. Идеята на проекта е да прехвърли мост между две паралелно съществуващи общности.Пловдив, от една страна, е в подем, дял за което има също и спечелената кандидатура за европейска културна столица. В града безработицата е 3,4 процента, но статистиката не отчита безработицата в Столипиново, където без работа са 90 процента от живеещите в квартала.Как \"германците\" променят СтолипиновоПрез последните години хиляди роми от Столипиново заминаха за Германия. В ромския квартал ги наричат \"германците\". През лятото те се връщат и променят махалата към по-добро. Макар и бавно.А и не всички одобряват посоката на този подем, пояснява изданието и дава пример с известния квартал \"Капана\": в продължение на стотици години той се е развивал като център на занаятите, преди да западне напълно и да бъде ползван предимно като място за паркиране. Спечелената кандидатура за културна столица на Европа обаче преобрази квартала изцяло: в приземните етажи на сградите бяха отворени галерии и магазинчета за художествени занаяти, а собствениците на сградите разбраха, че могат да печелят пари от тях. Първите галеристи вече напуснаха помещенията, за да отстъпят място на барове и заведения за бързо хранене, от което мнозина са разочаровани. \"Става прекалено комерсиално\", казва по този повод Никола Сивков, организатор на 3-дневен празник на открито в Капана. И въпреки това успехът на Капана е безспорен: това живописно място допринася много за популярността на Пловдив.В момента България се опитва да окуражи младите хора в страната да не я напускат или пък да се връщат обратно. А Пловдив се справя с тази задача може би най-добре от всички български градове. Причината, според „Зюддойче Цайтунг\" е , че „в Пловдив го дават \"айляк\" - т.е. спокойно: „Пловдив е начин на живот\", констатира изданието и шеговито представя богатото културно наследство на града с изречението: „В Пловдив не можеш да влезеш дори в магазин от веригата H&M, без да попаднеш на останки от някой римски стадион\". На всяка крачка - останки от римско време.Точно затова и заместник-кметът на града Стефан Стоянов се гордее с него. И има защо: Пловдив винаги е бил панаирен и търговски център, а през последните години се разви и като седалище на много IT-компании. Освен това в града работят и фирми-доставчици за автомобилната индустрия, производители на велосипеди и т.н., които допринасят за високия икономически ръст в региона. А 40-те хиляди студенти от различните вузове в града под тепетата са огромен пазар, от който местните фирми могат да си набират необходимите кадри, пише авторката на публикацията Виктория Гросман.„България се доближи до Европа\" „Никой не е смятал, че ще успеем да се справим\", е цитирана да казва Мариана Чолакова, която има огромна заслуга за това кандидатурата на Пловдив за културна столица на Европа да се увенчае с успех. Чолакова, защитила в Германия докторска титла по философия, в момента е германски почетен консул в Пловдив. Но усилието си е заслужавало, защото в крайна сметка тази кандидатура не само успя да сплоти етническите малцинствени общности в града, но и да доближи България до Западна Европа, убедена е тя. „Кандидатурата за културна столица на Европа ни даде повече самочувствие. Но най-вече хората научиха, че стига да се ангажират, могат да променят нещо\", казва още Чолакова.Под материала си „Зюддойче Цайтунг\" предлага различни полезни информации за желаещите да пътуват със самолет до България и Пловдив, както и препоръки за хотели, ресторанти и цени.Източник DWСнимка БТА", "date": "2019.07.10", "title": " „Зюддойче Цайтунг“: Пловдив е начин на живот"}
{"url": "http://www.cross.bg/kola-presslyzhbata-otkradna-1608729.html", "text": "/КРОСС/ Мечка \"открадна\" кола и претърпя инцидент в американския град Боулдър. Това съобщи пресслужбата на полицията за Фейсбук.Животното се качило в отключената кола, оставена насред поляна, но внезапно вратата се затръшнала зад него. В опит да се измъкне мечката изключила колата от скорост. Автомобилът потеглил надолу по склона на хълма и се блъснал в дърво. След сблъсъка хищникът успял да излезе от кабината.В резултат на инцидента автомобилът е бил смачкан значително. Мечката е изчезнала.От пресслужбата на полицията призоваха местните жители да не оставят автомобилите си отключени. ", "date": "2019.07.10", "title": "Мечка \"открадна\" кола и катастрофира "}
{"url": "http://www.cross.bg/samo-moreto-padnali-1608716.html", "text": "/КРОСС/ Хърватското адриатическо крайбрежие вчера бе връхлетяно от буря, като само за два часа паднаха 25 000 мълнии, съобщава БТА. В резултат на бързите промени на въздушното налягане на остров Хвар бе регистрирано явлението метеорологично цунами - силни осцилации на нивото на морето. Наблюдаван е прилив, а след това отлив, като само за 10 минути морето се е отдръпнало със 105 см.На определени места са паднали 23 литра дъжд на квадратен метър. Бурният вятър е съборил дървета по пътищата в Цетинска краина. Бурята продължила и през нощта.Метеоролозите прогнозират, че в сряда и четвъртък времето ще се успокои, но от петък се очакват нови валежи. ", "date": "2019.07.10", "title": "Мощна буря в Хърватия, 25 000 мълнии паднали за 2 часа"}
{"url": "http://www.cross.bg/duzhd-padna-blagoevgrad-1608728.html", "text": "/КРОСС/ Бурята, придружена от пороен дъжд в Благоевград пречупи и изкорени дървета и клони, нанесени са щети на автомобили. В жк „Еленово\" има изкоренена акация, която падна върху тротоара.В жк „Струмско\" пречупено дърво падна и счупи предното стъкло на лек автомобил и стопа на друг. Щетите от поройния дъжд са малки, възникнали са в началото, когато шахтите са се затруднили да поемат голямото количество дъжд, излял се над Благоевград.Порен дъжд валя и след полунощ, на няколко места електрозахранването в областния град бе нарушено.", "date": "2019.07.10", "title": "Буря и пороен дъжд пречупи дървета и нанесе щети в Благоевград"}
{"url": "http://www.cross.bg/dzhagi-purvenstvo-sveta-1608719.html", "text": "/КРОСС/ Мъжкият отбор на България по джаги спечели Световното първенство. Този успех е много важен, защото се случва за първи път в България. Сега ние влизаме при топ отборите на света. Първенството беше много трудно, но  ние бяхме много сплотени, обясни капитанът на отбора Денис Бисеров.През 2021 г. е следващото Световно първенство в Нант. Там българският отбор ще се съревновава отново с най-добрите в света по игра на джаги - САЩ, Франция, Люксембург и Германия.Отборът се самофинансира, за да участва в първенствата.Голяма борба, която водим в момента българските клубове по джаги е, джагите да бъдат признати за спорт от Министерството на младежта и спорта. Когато това стане, те ще могат да ни отпускат пари, които ние да използваме за състезание и за различни мероприятия, свързани с джагите, обясни Димитър Филипов. ", "date": "2019.07.10", "title": "Българи спечелиха Световното първенство по джаги"}
{"url": "http://www.cross.bg/dolara-dostavka-dogovor-1608731.html", "text": "/КРОСС/ Правителството гласува проекта на договор със Съединените щати за новите изтребители F-16. Договорът е за 8 самолета на стойност 1 милиард и 200 милиона долара. Военният министър увери, че намалената цена не отнема от бойните способности на изтребителите. Договорът стана факт, шест месеца след като Народното събрание даде зелена светлина за преговори със Съединените щати. След месеци преговори днес българското правителство гласува доклада на политико-военната група, която преговаря със САЩ, както и предложението на САЩ за договор за закупуване на 8 нови изтребители F-16.След края на заседанието военният министър Красимир Каракачанов, зам.- министърът на отбраната Атанас Запрянов, който води преговорите, както и цялата експертна група заявиха, че цената за самолетите ще бъде 1 млрд. и 200 млн. долара и че тя е смъкната с близо 200 млн. долара.Така обърната в левове цената излиза малко над 2 млрд. лева.За тези пари България ще закупи 8 самолета - 6 едноместни, 2-двуместни. Ще бъдат подписани, ако НС одобри договора, четири документа - за доставка на самолетите, за доставка на бойното оборудване за тях, за доставка на тренажори, както и за логистично оборудване.В цената влиза и обучение на пилотите, както и не инженерния състав. Това, което трябва да се случи оттук нататък, е следващата седмица проектът на договора да влезе за гласуване в комисията по отбрана на НС, след което да влезе в пленарна зала и да бъде одобрен от депутатите. ", "date": "2019.07.10", "title": "Правителството гласува новия договор за изтребителите F-16 "}
{"url": "http://www.cross.bg/emil-servizira-tzvetkov-1608734.html", "text": "/КРОСС/ Представители на асоциацията на автомобилните сервизи настояват за законови промени, с които да се прекрати дейността на нелегалните гаражи за авторемонт. Преди 5 години те са внесли предложение за нов проектозакон, който не е бил приет. Оттогава досега, по думите им, няма решение на проблема, а сивият сектор продължава да расте и с него - загубите за държавата.Във фирмата на Емил Цветков от Русе работят 15 души. За миналата година той е платил за данъци и осигуровки 414 хиляди лева или близо 27 600 лв. на човек. В града обаче нелегалните автосервизи са близо 80% от всички, които предлагат тази услуга.Емил Цветков, представител на Асоциацията на автосервизите: Както и да го смятате, това означава загуба за Русенска област, пари невлезли в бюджета, около 30-40 млн. лв. В мащабите на държавата това са над 1 млрд лв.Затова фирмите на светло настояват за законово регламентиране на автомобилните услуги .Валентин Петров, представител на Сдружение „Сервизи за качество на автомобилния ремонт\": Да се даде определение на автосервиз, да се даде определение къде може да се сервизира един автомобил и кой може да го сервизира, както вие не можете да си направите операция от апендицит вкъщи и да дойде комшията с ножа да ви среже и да го извади.В подкрепа на исканията на автосервизния бранш и за намаляване на сивата икономика и в леката промишленост, земеделието и строителството е кампанията на КНСБ „Сивото убива\". Синдикатите представиха в Русе и мобилното си приложение VOX, с което всеки гражданин може да подаде сигнал за некоректни работодателски практики. ", "date": "2019.07.10", "title": "Автосервизите са с най-голям дял в сивата икономика "}
{"url": "http://www.cross.bg/vinetka-koli-dvizhenieto-1608730.html", "text": "/КРОСС/ Край на пътешествията с кола до Брюксел, за които решавате в последната минута! Да седнете зад вола в Европа вече изисква известна подготовка, за да можете да маневрирате между електронни пътни такси, зоните с ограничения на движението, за които се изисква регистриране на колата, и различните винетки.За първи път Швейцария въвежда винетка за пътищата си през 1985 година. Независимо какъв ви е маршрутът, има един-единствен тип винетка, която важи 14 месеца - от 1 декември на предишната година до 31 януари на следващата и тя струва в момента 40 швейцарски франка  (36 eвро). Други страни последваха примера на Швейцария. Те изискват от шофьорите определена сума и като цяло винетките са с  различна продължителност: Австрия, България, Унгария, Словакия, Словения, Чехия . . . Трябва, както в Швейцария, да залепите стикера на предното стъкло. Покупката му може да се направи и онлайн  - най-вече чрез специализирани посредници - на границата или в бензиностанция. Унгария и Словения имат електронен вариант, докато Австрия предлага избор между физическа винетка и регистриране на номера на колата. Пътуването става малко по-сложно, когато няма пункт за плащане на такси по някои (авто)магистрали: за да пресечете Темза по-надолу от Лондон по периферното шосе M25, трябва да платите 2,50 британски лири (2,80 евро) същия ден или на следващия - онлайн или в посочен търговски обект. В противен случай глобата може да достигне 105 лири (117 евро). Същият е принципът и за редица други електронни такси в Европа по основните пътища в Португалия, Италия, Ирландия, Норвегия, Швеция и скоро и във Франция ... Това важи и когато искате да влезете с кола в градове като Лондон, Милано, Болоня, Стокхолм, Гьотеборг или Осло. Появилите се неотдавна \"зони със слаба емисия\" (LEZ) на континента също ви задължават да се подготвите добре за пътуването си. За да шофирате в центъра на Антверпен, Белгия, с френска кола, трябва да регистрирате автомобила си през следващите 24 часа. Това се прави безплатно, но процедурата налага да изпратите сканиран регистрационния талон на колата. Във всички случаи, ако въпросният автомобил се окаже прекалено замърсяващ, ще трябва да се плаща. Брюксел възприе същия модел, но вече предварително трябва да се показва удостоверение, че автомобилът е ваш, а това може да се окаже проблем, ако автомобилът е под наем... Глобата от 150 евро за нарушение на разпоредбата вече удари по джоба някои смаяни туристи. И ако белгийските градове не са координирали усилията си, то Германия измисли \"екохапче\", което е задължително за 58 населени места. За да влезете в 57 от тях, ви е необходима зелена винетка, която се купува предварително в гаражи или бензиностанции. Очевидно френският еквивалент Crit'Air не се приема в Белгия, а глобата е 80 евро. Черешката на тортата в Германия - със съдебни решения бяха наложени ограничения за движението на най-замърсяващите коли. Засега те обхващат Щутгарт и някои улици на Дармщат и Хамбург. Магистралата A40, която прекосява Рур от единия до другия край, също може да бъде забранена за дизелови коли. Германците обаче трябва освен това да се разберат помежду си за разграничаване на дизеловите коли, които засега нямат специална винетка... Тази пълна липса на хармонизация, в момент когато Франция, Испания, Холандия или още други белгийски градове подготвят нови зони LEZ, които ще засегнат и чуждестранни коли, \"изправя транспорта в ЕС пред нови предизвикателства\", признава източник от Европейската комисия. \"В момента няма никакъв проект за въвеждането на обща европейска винетка\", обясниха от Еврокомисията, защото въпросът е от компетенциите на местните власти. Брюксел поставя ударението върху информацията за шофьорите основно чрез портала https://www.urbanaccessregulations.eu. А що се отнася до потребителите на коли под наем, анкетираните от АФП, то те не виждат никакво неудобство да лепят винетки на предните стъкла.Източник: БТА", "date": "2019.07.10", "title": "Винетки и ограничения на движението усложняват живота на пътуващите в Европа"}
{"url": "http://www.cross.bg/byrgas-suobshtiha-marihyana-1608733.html", "text": "/КРОСС/ Марихуана за над половин милион лева е била иззета в землището на поморийското село Бата, съобщиха от окръжната прокуратура в Бургас.Открити са 90 кг суха листна маса и още 193 стръка канабис в плантация. Количеството е рекордно, задържан е 57-годишен мъж от Бургас, не е криминално проявен и не е осъждан, съобщиха от бургаската полиция.Плантацията е била изключително добре поддържана, а собственикът ѝ се оказал земеделски производител. Днес Бургаският окръжен съд ще реши дали той ще остане за постоянно в ареста.Георги Чинев, окръжен прокурор на Бургас: За държането, с цел разпространението на високо рисковите наркотични вещества, тоест на конопа в големи размери, предвиденото от закона наказание е лишаване от свобода от 3 до 12 години и комулативно, тоест заедно с това - глоба от 10 до 50 хиляди лева.  ", "date": "2019.07.10", "title": "Марихуана за над половин милион иззеха край Поморие "}
{"url": "http://www.cross.bg/-godishno-momche-durvodobiv-1608727.html", "text": "/КРОСС/ 18-годишно момче от ботевградското село Скравенае загинало по време на дърводобив в землището на с. Ослен, Община Криводол, съобщиха от ОД на МВР-Враца.Падащо дърво е наранило момчето, а малко по-късно то е починало. ", "date": "2019.07.10", "title": "18-годишно момче загина по време на дърводобив"}
{"url": "http://www.cross.bg/premier-trump-aleksis-1608715.html", "text": "/КРОСС/ Президентът на САЩ Доналд Тръмп поздрави по телефона новия гръцки премиер Кириакос Мицотакис ден след безапелационната му победа срещу партията на досегашния министър-председател Алексис Ципрас, предаде БГНЕС.Двамата ръководители изразиха обща воля да работят заедно и да съхранят близкото сътрудничество между САЩ и Гърция, отбелязва президентството.Мицотакис, който положи клетва в понеделник, получи в наследство два тъжни рекорда в еврозоната: безработица от 19,2 процента и дълг от 180 процента от Брутния вътрешен продукт.Смятан за реформатор, близък до деловите среди, новият премиер изрази убеденост, че през следващите години Гърция ще се превърне в \"приятната изненада\" на еврозоната с растежа си.Посрещайки Алексис Ципрас в Белия дом в края на 2017 г., Тръмп похвали \"фантастичната работа\", свършена от страната му за излизане от икономическите и финансовите си трудности. ", "date": "2019.07.10", "title": "Тръмп поздрави новия гръцки премиер Мицотакис"}
{"url": "http://www.cross.bg/remonta-kompleksa-kalofer-1608721.html", "text": "/КРОСС/ Агенцията за държавна финансова инспекция установи редица нарушения относно изпълнението на ремонта на мемориален комплекс Христо Ботев в Калофер. Преди три години държавата отпусна целеви средства в размер на 300 хиляди лева, за да бъде извършен спешен ремонт на комплекса. Съгласно доклада на агенцията община Карлово е изплатила 101 000 лева в повече на фирмата, извършила ремонта.Местните жители твърдят, че две години след извършването на ремонта мемориалния комплекс продължава да бъде в недобро състояние. Те настояват за нов ремонт, както и за това виновните лица да понесат отговорността си. Според тях състоянието на комплекса е трагично. Пред екип на БНТ те разказаха, че паметникът на Ботев тъне в тъмнина вечерно време вече две години. Жителите настояват за качествен ремонт, фонтаните, в които е светил трикольорът, също да бъде оправен, както и да се обезопаси, тъй като в него влизат деца. Друго тяхно искане е да се назначат хора, които да отговарят за поддържането на комплекса.Съдът оправда бившият кмет на Калофер Румен Стоянов по дело за клевета и клеветнически твърдения от кмета на община Карлово Емил Кабаиванов за това, че Стоянов по една от националните телевизии твърдеше, че средствата, отпуснати от държавата за ремонт са откраднати.Румен Стоянов каза, че още от самото начало след ремонта той е алармирал за проблема няколко пъти. За него проблемът е огромен, стълбите са в същото състояние, както и преди ремонта. Бившият кмет е сезирал всички институции, всички политически сили, както и омбудсмана.Емил Кабаиванов обясни, че от общината носят вина. Кметът на кметството е задължен да сигнализира при забелязани нарушения, но това не е било направено нито по време на ремонта, нито 10 месеца след това. Ще бъде изчакан окончателният доклад и ако има финансови претенции към фирмата изпълнител, Кабаиванов ще извади изпълнителен иск и ще го предяви към фирмата. Средствата, които ще бъдат получени, ще бъдат преведени на кметство Калофер, за да продължи ремонтът и поддръжката. ", "date": "2019.07.10", "title": "АДФИ откри куп финансови нарушения при ремонта на комплекса Христо Ботев в Калофер"}
{"url": "http://www.cross.bg/pytin-izleze-sprya-1608711.html", "text": "/КРОСС/ Путин изненада гражданите на Екатеринбург. Неговият кортеж внезапно спря, а президетът на Русия излезе от автомобила при народа. Реакцията на хората е заснета в няколко видеа. Народът се взриви от възторг. Не избрахме подходящото място! - огорчени са едни. Охрана, погледнете, отивам там! - казват други.Най-емоционално реагират няколко момичета, които случайно попадат точно там, където спира Путин.\n\t\t\t\t\tТой просто е безупречен! - вика едното момиче. Аз го докоснах! - прекъсва я другото. Стояхме три часа. И той излезе! - казва третото.А ето каква пишат гражданите в социалните мрежи.Бяхме отишли да гледаме «Стенография», а видяхме Путин. Журналистите се сбиха за едно дете, до което се докосна Путин, - разказва Татяна Мосунова. - Екзалтираните студентки плачеха. Между другото, те и до момента са в сълзи. Един човек от щастие си изпусна бургера. Хората се тресяха от емоции. Путин излезе при хората.атяна Мосунова успяла да направи снимка.- Това е за тези, които мислят, че общуването с народа за Путин е някакъв театър, че около него не може да се попадне. Може. Минах пътя, когато пристигна Путин, - споделя Иван Колотовкин. - Разрешаваха да преминават на всички желаещи. Когато Путин се приближи, кортежът спря. Снимките не ми се получиха, но момичетата от тълпата направиха видео.Не беше тетър.Подкрепям това поведение на Путин.\n\t\t\t\t\t- Нашият президент е реално много популярен човек. Учениците просто пищят от възторг след минутна среща с него.«Аз го докоснах», пише Андрей Варкентин - Путин много ни изненада. Напълно внезапно излезе при тълпата. Това не беше планирана постъпка.Дори Песков се побърка, а още повече охраната.Самият аз не бих повярвал на тази история, ако не бях видял всичко това с очите си. Между другото, момичетата са забавни. Не искаха отначало да дават видеото. Било безценно и само за тях.Дори не искаха да коментират пред камерите.  ", "date": "2019.07.10", "title": "Путин слиса охраната си, спря кортежа и слезе при хората"}
{"url": "http://www.cross.bg/raiioni-vsichki-lovni-1608763.html", "text": "/КРОСС/ Спешни мерки за надзор и предотвратяване на разпространението на Африканска чума по свинете на територията на страната са разписани в заповед на министъра на земеделието, храните и горите Десислава Танева днес.Ежедневно постоянно наблюдение е разпоредено да се осъществява в 2-километровата зона (зона А) около установените огнища на АЧС. Обходите ще се осъществяват по график от държавните горски, ловни и учебни стопанства и всички ловни сдружения и други юридически лица, на които е учредено право на ползване в горски територии и извършват горска и ловно-стопанска дейност. През ден ще се наблюдават териториите в 20-километровата зона (зона Б) около огнищата на АЧС. За всички останали ловностопански райони на Северна България - обходи за надзор ще се осъществяват веднъж седмично, както и в ловностопанските райони, граничещи с Република Сърбия и Република Турция. Разпорежда се и веднъж на две седмици да се обхождат и всички останали ловностопански райони в страната.Целта на постоянното наблюдение на ловностопанските територии в страната е да се установи евентуалното наличие на умрели диви свине или такива с нетипично поведение.Във връзка с разпоредените дейности е предвидено областните дирекции по безопасност на храните, заедно с държавните горски предприятия и регионалните дирекции по горите да организират и проведат съвместни информационно-образователни курсове по места на всички ловни дружини и държавните горски и ловни стопанства. В районите около констатираните огнища е предвидено тези обучения да стартират незабавно и да приключат в кратки срокове.Разпоредено е и стриктно да се следи за достигане на съответната по-ниска плътност на популацията при изпълнение на плановете за ползване на дива свиня в ловностопанските райони. Служителите на трите държавни предприятия в Северна България - Северозападно, Северноцентрално и Североизточно ще трябва да обхождат и проверяват това изпълнение. Съгласно заповедта в 20-километровата зона (зона Б) около установените огнища на болестта Африканска чума по свинете тази плътност трябва да достигне под 0.3 броя на 100 ха. За останалите ловностопански райони прореждането на популацията ще е по-малко, като е предвидено да достигне до 0.5 броя на 100 ха.Предприятията ще имат ангажимент да изплащат по 50 лева за всяка отстреляна при подборен лов дива свиня или намерен труп на дива свиня при съответно предадените задължителни проби за лабораторни изследвания. Ще се заплащат и по 10 лева за всяка отстреляна лисица или чакал, а също и по 100 лева за отстрелян вълк, които се считат за преносители на заразата.В заповедта на министъра е разпоредено още изследването на пробите за АЧС от отстреляни диви свине да се извършва за сметка на БАБХ. ", "date": "2019.07.10", "title": "Премии за ловците: 50 лв. за отстреляна дива свиня, 10 лв. за лисица и 100 лв. за вълк"}
{"url": "http://www.cross.bg/parka-kino-filma-1608722.html", "text": "/КРОСС/ От днес в Пловдив започва филмовият маратон под открито небе „Лятно кино в парка\". До края на месеца в града под тепетата ще бъдат прожектирани 11 филма на емблематични градски локации - Цар Симеоновата градина, Небет тепе, Младежкия хълм, парка край Гребната база, парка до Покрития мост на р. Марица, парк „Розариум\", парк „Лаута\" и „Ротари парк\" - Тракия.Освен специалната селекция заглавия от българското и европейското кино, в програмата са включени и 11 късометражни филма, които ще предшестват всяка една от прожекциите. Филмовата фиеста ще бъде открита тази вечер в Цар Симеоновата градина с българския филм „Вездесъщият\", а другите родни заглавия в афиша са „Посоки\" на режисьора Стефан Командарев, и съвсем новата българска лента „Опърничавите\".В любими градски локации под тепетата ще можем да гледаме и френските филми „Споделен мъж\", „Тя си отива\", „Чувствам се добре\" и „Последният диамант\", два италиански филма - „Фамилната къща\" и „Мястото\", руската фантастична лента „Пазители\" и испанският „Всички знаят\", в който ще видим неустоимия екранен тандем Пенелопе Круз и Хавиер Бардем.Всички дати, локации и пълната програма на Лятно кино в парка може да видите тук: Прожекциите започват в 21:30 ч. Входът е свободен!Препоръчваме да заемете места пред екрана по-рано, както и да си носите нещо за сядане.„Лятно Кино в Парка\" е  част  от  програмата  на  „Пловдив - европейска столица на културата\"  . ", "date": "2019.07.10", "title": "Започва Лятно кино в парка"}
{"url": "http://www.cross.bg/promenite-kumpingyvane-vuvezhdat-1608724.html", "text": "/КРОСС/ Депутатите обърнаха президентското вето, наложено върху промените в Закона за устройство на Черноморското крайбрежие.\"За\" законопроекта гласуваха 143 народни представители, \"против\" - 66, а един се въздържа.Държавният глава върна за ново разглеждане два от текстовете, които засягат режима на „диво къмпингуване\". Съгласно промените условията и местата ще се определят с наредба от министрите на регионалното развитие, туризма, околната среда и земеделието. Срокът за изготвянето е 6 месеца. След това има 1 година, в която няма да бъдат налагани санкции. Глобите трябва да влязат в сила от 2021 г. Предвижда се до 1000 лв. санкция за къмпингуващите, поставили палатка, кемпер или каравана върху дюни и извън определените за целта места.Според Радев с измененията законът става много по-рестриктивен, като се въвеждат значителни ограничения в сравнение с досегашния ред. В мотивите за ветото той припомня, че тази промяна беше предложена между двете гласувания на законопроекта, без обществено обсъждане, което според него оставя без отговор редица въпроси. Президентът подчертава още, че ограниченията за „диво къмпингуване\" по Черноморието са вече в закона, а местата, където ще може да се практикува, все още не са определени. Освен рестриктивни правила, с промените се въвеждат и строги санкции за тяхното нарушаване. ", "date": "2019.07.10", "title": " Отхвърлиха ветото на президента за дивото къмпингуване"}
{"url": "http://www.cross.bg/dete-zadurzhana-chasa-1608725.html", "text": "/КРОСС/ 53-годишна жена е задържана, след като в нетрезво състояние ударила с колата си дете. Това съобщават от ОД на МВР в Силистра. Произшествието е станало вчера около 20:00 часа в село Айдемир. 9-годишно момче управлявало велосипед в междублоково пространство, когато било блъснато от лекия автомобил и получило охлузни рани.Пристигналият на мястото полицейски екип тествал 53-годишната водачка на колата с дрегер, който отчел 1.27 промила алкохолно съдържание. Жената е отказала да даде кръвна проба и е била задържана за срок до 24 часа. ", "date": "2019.07.10", "title": "Жена с 1,27 промила алкохол в кръвта блъсна с кола дете"}
{"url": "http://www.cross.bg/sting-kontzert-frontmen-1608726.html", "text": "/КРОСС/ Британският певец Стинг отмени втори концерт за три дни, съобщава БГНЕС.\"С искрено съжаление съобщаваме, че концертът на Стинг в Мюнхен, Германия трябва да бъде отменен, тъй като той все още не се чувства добре и е посъветван да не се изявява от неговия лекар\", се казва в изявление, публикувано на сайта на бившия фронтмен на \"Полис\".Второто анулиране на концерт от 67-годишния Стинг, който има повече от 100 милиона продажби на албуми, идва, след като той прекрати участието си в понеделник на джазфестивал в Гент, Белгия.Досега певецът не е разкрил каква е болестта.Бившият учител беше фронтмен на успешната група „Полис\", преди да стартира соловата си кариера през 1985 г., която също многократно бе увенчана с успех. Той хвърля също и усилия за активистки каузи, като освобождаването на Нелсън Мандела или защитата на тропическите гори в Амазонка. Стинг е добре познат и като запалено практикуващ йога. ", "date": "2019.07.10", "title": "Стинг отменя втори концерт заради болест"}
{"url": "http://www.cross.bg/osigyritelen-dohod-mesetz-1608720.html", "text": "/КРОСС/ Размерът на средния осигурителен доход за месец май 2019 г. е 980,76 лв., съобщиха от Националния осигурителен институт /НОИ/.Средномесечният осигурителен доход за страната за периода от 01.06.2018 г. до 31.05.2019 г. е 928,94 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юни 2019 г., съгласно чл. 70, ал. 2 от Кодекса за социално осигуряване. ", "date": "2019.07.10", "title": "Средният осигурителен доход за май е 980 лв."}
{"url": "http://www.cross.bg/glasyvane-izbori-mashinnoto-1608723.html", "text": "/КРОСС/ Отмяната на машинното гласуване е крачка към подмяна на вота. Готвят се за кражба и на местните избори. Който не  може да спечели по честен начин, се готви да спечели  чрез \"технология\"  на изборния процес. Само преди шест месеца водихме дебат в парламента и приехме машинното гласуване. Сега отново, само три месеца преди местните избори,  управляващите, подкрепени от ДПС, внасят промени. Защо? Какво се случи за този период? Имаше Европейски избори. На тях всички партии, освен БСП, отбелязаха спад в подкрепата спрямо предишните европейски избори. Въпреки целия натиск,само БСП увеличи броя на депутатите и гласовете си. Няма начин това да не е стреснало управляващите и сателитите им. Затова решиха да убият финансово единствената опозиция и да премахнат гаранцията за честен избор- машинното гласуване. Защото машината не подправя протоколи, не дописва мъртви души и не носи чували с бюлетини в зала\"Армеец\". ГЕРБ отново са съсредоточени само в това- да запазят властта на всяка цена. Нека всички,които искаме промяна, заедно се съсредоточим в оздравяването на общинските болници, инвестиции в общините, нови работни места, подпомагане на младите семейства и децата. Да не позволяваме да подменят тревогите на хората със собствените си тревоги за оцеляване във властта.  ", "date": "2019.07.10", "title": "Нинова: Отмяната на машинното гласуване е крачка към подмяна на вота"}
{"url": "http://www.cross.bg/afrikanska-chyma-spravyane-1608718.html", "text": "/КРОСС/ Правителството отпуска 3,7 млн. лв. за справяне с разпространението на африканска чума по свинете. Това стана ясно от думите на премиер Бойко Борисов в началото на днешното правителствено заседание, съобщава Агенция \"Фокус\".", "date": "2019.07.10", "title": "Правителството отпуска 3,7 млн. лв. за справяне с африканска чума "}
{"url": "http://www.cross.bg/dzhetovete-sustezanieto-nyama-1608707.html", "text": "/КРОСС/ Недоволство след скандала със заседналия джип в пясъка до вълните на плаж „Перла\" край Приморско. Оказва се, че заради случая се проваля републиканско първенство по джет ски. Сигнализираха ни притеснените организатори, според които концесионерът им е отказал достъп, защото няма законов начин да вкарат джетовете си до водата. А състезанието е трябвало да се поведе след броени дни. Поканени са участници от различни държави и сега спешно трябва да бъдат върнати.В понеделник сутринта получихме обаждане от концесионера, че няма да може да проведем състезанието. Причината е, че няма как да вкараме джетовете във водата. Над 60 състезатели щяха да участват в надпреварата, заяви в ефира на „Здравей, България\", организаторът на състезанието Дамян Дринков. Той допълни, че по цял свят джетовете се вкарват във водата чрез дърпане от автомобили 4 по 4 или чрез АТВ-та.След случая с джипа, който заседна в пясъка на плажа, все още не е ясно дали няма да бъдем санкционирани, ако джетовете се вкарат отново по този начин, заяви концесионерът на плаж \"Перла\" Лъчезар Захариев.Общината е основният спонсор на състезанието. Ние ще загубим посетители заради отменянето му, поясни кметът на Приморско Димитър Германов.На плажа вече са поставени колове, които спират влизането на джипове и АТВ-та. ", "date": "2019.07.10", "title": "Скандалът със заседналия джип на плаж Перла провали републиканското първенство по джет ски?"}
{"url": "http://www.cross.bg/dykova-snezhana-subranie-1608710.html", "text": "/КРОСС/ Народното събрание започна работа с минута мълчание в памет на починалата депутатка Снежана Дукова, съобщава БГНЕС.На 5 юли след продължително и тежко боледуване почина зам.-председателят на парламентарната група на ГЕРБ Снежана Дукова.Дукова бе дългогодишен депутат от ГЕРБ в четири парламента - в 41, 42, 43 и 44 Народно събрание. Като педагог и училищен директор, тя беше член на Комисията по образование. ", "date": "2019.07.10", "title": " Парламентът почете паметта на Снежана Дукова с минута мълчание"}
{"url": "http://www.cross.bg/vuzdyhut-chastitzi-vuzdyha-1608708.html", "text": "/КРОСС/ Опасен ли е въздухът, който дишаме и предприемат ли се мерки за контролиране на замърсяването? Съдът задължи общината да мие улиците два пъти месечно. Проверка на NOVA обаче показа, че на столичния бул. „Асен Йорданов\" праховите частици са доста над нормата.Това е обособено трамвайно трасе, което предстои да бъде ремонтирано. Улиците в центъра се мият активно. Във вторник ще чистим карета в различни части на столицата. Поставили сме табели, помолили сме да бъдат преместени автомобилите. Започваме и монтаж на сензорни станции, които ще предоставят информация на гражданите в реално време. Поставихме 35 филтъра за улавяне на фини прахови частици в района на „Красна поляна\". Обновихме автопарка на градския транспорт, заяви в сутрешния блок на Нова телевизия „Здравей, България\" директорът на дирекция \"Климат, енергия и въздух\", Столична Община Теодора Полимерова.Както институциите трябва да се грижат за чистотата на въздуха, така и гражданите трябва да го правят. Големият проблем е, че фините прахови частици са невидими. Без да бъдат направени измервания, няма как да се разбере, че въздухът е мръсен. Има два вида замърсяване - външно и вътрешно. Понякога въздухът в домовете ни е много по-опасен, каза председателят на Сдружение \"Въздух за здраве\" Александър Симидчиев. ", "date": "2019.07.10", "title": "Замърсяването на въздуха в София е отново над нормата"}
{"url": "http://www.cross.bg/avtomobil-platno-shymen-1608706.html", "text": "/КРОСС/ Водач на товарен автомобил Мерцедес, който предизвикал пътнотранспортно произшествие, бил установен да шофира с 1,79 промила алкохол. Сигнал за инцидентна бил приет малко преди 18 часа в дежурната част на областната дирекция.Съобщено било, че до бензиностанция край Смядово има обърнат върху пътното платно тежкотоварен автомобил с македонска регистрация, и пречи на движението. Насочени са екипи на полиция, пожарна и спешна помощ. След пристигане станало ясно, че водачът на товарният автомобил предприел маневра изпреварване на друг тежкотоварен автомобил. Не осигурил достатъчно странично разстояние и блъснал предната си част изпреварвания товарен автомобил Мерцедес с украинска регистрация. След това се преобърнал на пътното платно и разпилял превозван с перилни препарати товар. Водачът на тежкотоварния автомобил, 60- годишен мъж, роден в Северна Македония е тестван с дрегер. Отчетени били 1,79 промила алкохол в издишания въздух. Дал е кръвна проба за химичен анализ. Задържан бил за срок до 24 часа в полицейското управление в Шумен. Образувано е бързо производство за шофиране в нетрезво състояние и досъдебно за произшествието. Пътното платно е почистено и обезопасено от екипи на РСПБЗН- Шумен, движението е възстановено малко след полунощ. ", "date": "2019.07.10", "title": "Пиян макенодски шофьор на тир предизвика тежка катастрофа край Смядово"}
{"url": "http://www.cross.bg/glasyvane-mashinite-izbori-1608702.html", "text": "/КРОСС/ \"Големият проблем с гласуването у нас идва от това, че изборните правила се променят непрекъснато. Това пречи както на администрацията, така и на участниците в изборите - политическите партии, които се явяват на тях и най-лошото - гражданите, които гласуват, все по-малко и по-малко, са отвратени от този ежедневен спектакъл\".   Това заяви пред bTV зам.-председателят на ПГ на \"БСП за България\" и член на ИБ на НС на БСП Крум Зарков. По думите му действията на управляващите- една напред, две назад, започват да действат много обезкуражаващо и притеснително. Той обясни, че не е нормално, в навечерието на всяка кампания, рязко да се правят изменения, което пречи на подготовката на изборния процес. \"Грешките от лошата подготовка се използват като извинение за следващото упражнение. Едно и също всеки път\", коментира социалистът. Той даде за пример машинното гласуване, което сега се премахва, отново с извинението за грешките на последните избори. Зарков обаче подчерта, че машините за евровота са били сертифицирани малко преди да тръгнат из страната, клипчето, в което се обяснява как да се гласува с тях, е било издадено два дни преди изборите, а машините са пристигнали след като е приключило обучението на СИК.Крум Зарков коментира, че машинното гласуване се премахва, защото машините пречат на някои от най-отвратителните феномени в българския изборен процес - например не позволяват недействителни бюлетини, които са били повече от 7% на последните избори, и помагат резултатите да се отчитат по-честно.  Той подчерта, че управляващите тъпчат на едно място и само преди 3 месеца те са начертали пътна карта за машинното гласуване - 3 хиляди машини на евроизборите, 6 хиляди на местните избори и пълно машинно гласуване след това. \"Сега тази пътна карта, по средата, се взривява, както и миналия път, и ще се започне от начало. Машинно гласуване има в Изборния кодекс от 2014 г.\", каза още той. Според него тези действия пречат на изборния процес, но и ще струват милиони на държавата ни, защото всяка промяна пречи на закупуването на нужните машини, тя ги наема и така те са скъпи. Той обясни, че на последните избори машините за гласуване са били наети за 70% от стойността им. \"За тези пари можеха да закупят машините и за няколко избора те да се изплатят. Но когато сте в ситуация, в която не знаете следващия път как ще гласувате, то тогава и администрацията не предприема мерки нито да закупи машините, нито да организира съхраняването им , нито да организира изборния процес\", обясни зам.-председателят на ПГ на левицата. По думите му е важно на местните избори да има машинно гласуване, защото 2-3 гласа могат да пренаредят една общинска листа.", "date": "2019.07.10", "title": "Крум Зарков: Проблемът с гласуването у нас идва  от непрекъснатите промени "}
{"url": "http://www.cross.bg/siderov-grypa-parlamentarnata-1608709.html", "text": "/КРОСС/ Волен Сидеров вече не е председател на парламентарната група на \"Обединените патриоти\". Това е било решено на заседание на групата на малката коалиция, научи NOVA. Депутатите на \"Атака\" не са присъствали на въпросното заседание.Аргументът за решението на Патриотите е, че Сидеров от месеци не е събирал парламентарната група.Очаква се промяната да бъде обявена официално в пленарната зала. ", "date": "2019.07.10", "title": "Сидеров вече не е председател на ПГ на Патриотите"}
{"url": "http://www.cross.bg/tzenata-shalte-stotinki-1608703.html", "text": "/КРОСС/ Проверка установи, че на плаж \"Нестинарка\" по Черноморието цената на шезлонг по табела е 36 стотинки. При опит за плащане се оказва, че цената е 5 лева, тъй като е добавено и шалте. Туристите не знаят, че цената трябва да е в пъти по-ниска.По начинът на представяне на информацията се оказва, че шезлонгът струва 36 стотинки, но без шалте не може да се закупи, а то струва 5 лв. Нека туристите подходят с отказа за шалте и да заплатят само цената от 36 стотинки. Така концесионерът ще остане изненадан, коментира в сутрешния блок на БТВ „Тази сутрин\" председателят на Комисията за защита на потребителите Димитър Маргаритов. При нас в КЗП са постъпили 10-15 жалби за нередности за чадъри и жалби от началото на сезона, коментира председателят на КЗП. Никой не може да ви задължи да купувате неща, от които нямате необходимост. Винаги можете да си платите само чадър или шезлонг, никой не може да ви принуди да купувате комплект от двете, разкри Маргаритов.Летния туристически сезон категорично не е пред провал - българския туризъм стои много стабилно. За радост цялата тази негативна кампания, която се води срещу българския туризъм, не се отразява особено от медиите в чужбина и когато ние влезем в интернет търсачките, в сайтовете, там общо взето въпросите са най-вече уточняващи за близостта на заведение, което да е близко до мястото на бъдещия турист или къде може да се намерят определени спортни занимания. Това каза от своя страна Румен Драганов от Института за анализи и оценки в туризма. Все пак трябва да отбележим, че целия този хаос, който наблюдаваме в момента по морето, той е благодарение на действията на Министерството на туризма и на министър Ангелкова в частност, допълни той. В момента българският туризъм губи милиони от доктрината на министъра, каза още той. ", "date": "2019.07.10", "title": "Концесионерите на плажовете хитруват с цените на шезлонги и чадъри"}
{"url": "http://www.cross.bg/toplofikatziya-novi-polkovnik-1608704.html", "text": "/КРОСС/ EVN Топлофикация стартира изграждане на нови топлопроводи в район „Северен\" за присъединяване на жилищни сгради към централно отопление и битова гореща вода. От 10 юли 2019 г. EVN Топлофикация започва изграждането на присъединителен топлопровод за сграда на ул. „Полковник Бонев\". По план строително-монтажните работи ще се извършват в периода до 30.08.2019 г. Проектът ще се извършва на етапи като в заключителния етап ще се наложи затваряне на ул. „Полковник Бонев\" за движение.Друга жилищна сграда, която се присъединява към EVN Топлофикация е на ул. „Поп Манол\", където ремонтите дейности вече се извършват и обектът предстои да приключи в кратки срокове.EVN Топлофикация уверява, че дружеството ще предприеме необходимите мерки за по-бързото приключване на проектите.  ", "date": "2019.07.10", "title": "ЕVN Tоплофикация присъединява нови жилищни сгради в район „Северен“ в Пловдив"}
{"url": "http://www.cross.bg/istoriya-podcherta-mashini-1608705.html", "text": "/КРОСС/ \"Какво ще стане с парите, предвидени за закупуване на машини за гласуване?\" Този въпрос отправи към управляващите секретарят на ПГ на \"БСП за България\" Ирена Анстасова пред БСТВ. Тя подчерта, че на последните избори е трябвало да има 12 хиляди машини в 12 хиляди секции, а с големи усилия са били разположени 3 хиляди машини в 3 хиляди секции. Тя обясни, че в бюджета на страната са отделени 50 млн. лв. за закупуване на машини и не са усвоени, защото за евроизборите са наети 3 хиляди машини. По думите й има причина за съгласието между четворната управляваща коалиция за премахване на машинното гласуване. \"Явно тази договорка си има цена, която знаят само те. В този случай, в защитата на машинното гласуване, в  парламента БСП е сама\", категорична бе тя. По думите й целта на управляващите е да няма опозиция и по-точно да няма опозиция в лицето на БСП. \"Всичко това показва и желанието на управляващите в максимална степен да ограничат всички стъпки, предвидени в Изборния кодекс, които допринасят за честността на изборите, прозрачността на вота и сигурността на гражданите, че това което са изразили като свое политическо желание на изборите, е отчетено такова, каквото е\", коментира тя. На въпрос за субсидиите Анастасова подчерта, че още при първия превод от Министерство на финансите, който е надвишавал сумата, която левицата е трябвало да получи от 11 лв. на глас, представител на БСП е отишъл в министертсвото, за да попита за причината. Тя обясни, че от там е било отговорено, че там сметките са направени правилно и преведената от тях сума е правилната.   Тя подчерта, че отговорност носи този, който е дал повече пари на партиите отколкото е трябвало - министърът на финансите. \"В случая обаче се оказва, че не е така и той няма да носи вина\", подчерта тя.Ирена Анастасова коментира и доклада на комисията, проверявала учебното съдържание на всички учебници по всички предмети и доклада на министъра на образованието с резултатите от работата й. \"Министърът обясни, че комисията не е намерила сериозни пропуски в съдържанието на учебниците и са намерени единствено технически грешки, които ще бъдат предадени на издателствата, които да ги коригират\", обясни Анастасова. Тя подчерта, че е задала въпрос- какво се случва с учебника по история за 10-ти клас и каква е тази истерия, която се разразява, след като учебните програми, включително и по история за 10-ти клас, са приети преди 2 години. \"Още тогава БСП застана на позицията, че неравностойно се застъпват периодите от българската история и изучаването й е събрано в само 2 години от общо 8 години изучаване на история. 1300 години история трудно могат да бъдат събрани в една или 2 учебни години. Получава се препускане през материала и засягане на теми, които са удобни в момента\", категорична бе тя. Секретарят на ПГ на левицата подчерта, че въпреки възраженията на БСП, по новия закон учебните програми се утвърждават от министъра на образованието. По думите й след като е бил одобрен и издаден учебникът, спазващ всички критерии, министърът на образованието е изпратил 12 забележки с политически характер до издателите. \"Проблемът е, че министърът не може в това си качество, на политическо лице, да се намесва в работата на издателствата и творческите колективи, които са достатъчно авторитетни български историци и са спазили всички изисквания по закон. Няма друг министър в новата българска история, който да си е позволил такова нещо\", заключи Ирена Анастасова.  ", "date": "2019.07.10", "title": "Ирена Анастасова: Какво ще стане с парите, предвидени за закупуване на машини за гласуване? "}
{"url": "http://www.cross.bg/kyltyrata-ministerstvoto-galeriya-1608692.html", "text": "/КРОСС/ Представители на прокуратурата, МВР, на Съюза на художниците, на Националната художествена галерия, колекционери и търговци, ще участват в насрочената в Министерството на културата среща заради производството, разпространението и предлагането на фалшификати на картини.Тя се провежда след скандала с показването на фалшиви произведения на изкуството в столичната галерия \"Структура\".Очаква се на срещата да бъдат набелязани мерки и предложени решения за законодателни промени в сектора.Разговор с представител на Министерството на културата очаквайте в предаването \"Преди всички\" след 9 часа. ", "date": "2019.07.10", "title": "Среща в Министерството на културата по повод разпространението на фалшификати на картини "}
{"url": "http://www.cross.bg/tyristkata-osudi-polza-1608696.html", "text": "/КРОСС/ Британска туристка осъди компанията, организирала почивката й, за 24 хиляди евро, съобщава БГНЕС. Британката почивала в Турция, където получила хранително отравяне. Според нея това отключило \"фобия от пътуване в чужбина\".Туристката се обърнала към съд с искане да бъде компенсирана от туроператора за причинените й неудобства. След дълги размисли, съдът решил в полза на туристката.Новината предизвика брожение на пазара за туристически услуги във Великобритания. Случаят е от 2015 г., като туристката не потърсила медицинска помощ, а твърди, че два дни сама се лекувала в стаята си.Турският генерален директор на хотела, който бил открит от съда казал, че в периода на престой на жената в неговия хотел е имало 800 туристи и никой не се е оплакал от отравяне.Въпреки това, решението на съда било в полза на туристката, като туроператорът трябва да й плати 21 400 британски лири обезщетение. ", "date": "2019.07.10", "title": "Туристка осъди туроператор за 24 хил. евро"}
{"url": "http://www.cross.bg/trump-donald-daruk-1608694.html", "text": "/КРОСС/ Лондон критикува Доналд Тръмп, след като американският президент каза, че посланика на кралството в САЩ е \"много тъп човек\", а премиера Тереза Мей е \"глупава\", пише Би Би Си. \"Приятелите си говорят честно и аз ще направя така\", каза външният министър и кандидат за премиер на Великобритания Джереми Хънт.\"Тези коментари са погрешни и неуважителни към нашия премиер и нашата страна\", каза Хънт.Доналд Тръмп направи коментарите, след като в медиите изтекоха дипломатически писма, които посланика на Великобритания в Лондон е изпращал до правителството като анализ на политическата ситуация.В тях посланик Ким Дарък пише, че правителството на Доналд Тръмп е \"непохватно и нелепо\", а самият президент \"излъчва несигурност\".Доналд Тръмп отговори на публикациите в медиите, като обиди сър Дарък, а за Тереза Мей каза, че не е последвала съвета му за Brexit, а поела по \"свой, глупав път\".Джереми Хънт каза, че ако бъде избран за премиер, ще остави Ким Дарък на поста посланик в САЩ.След заплахата на Доналд Тръмп, че \"повече няма да работи\" с Дарък, американския Държавен департамент пусна обръщение, че \"ще продължава да работи с всеки акредитиран дипломат, докато не получи наставления от Белия дом или президента.\" ", "date": "2019.07.10", "title": " Нова размяна на нападки между Лондон и Вашингтон"}
{"url": "http://www.cross.bg/sdryzhenieto-kasata-strana-1608697.html", "text": "/КРОСС/ Сдружението на децата с онкохематологични заболявания настоява за улесняване на процедурата за получаване на разрешение за финансиране на лекарства, които не са разрешени за употреба у нас.Искането ще бъде отправено на среща в Министерството на здравеопазването днес. Това съобщи за БНР Маргарита Борисова от Сдружението и очерта проблемите след закриването на Фонда за лечение на деца:\"В момента, в който Фондът беше закрит и тази процедура се прехвърли към Здравната каса, се оказва, че тя е изключително усложнена. Много повече документи трябва да се пишат, изобщо едно неразбиране на проблема от страна на Касата се получи. Ние се надявахме, че нещата ще бъдат по-добре, че ще вървят по-гладко, но се оказа, че има доста сериозни забавяния от страна на Касата\". ", "date": "2019.07.10", "title": "Сдружението на децата с онкохематологични заболявания иска улеснена процедура за финансиране на лекарства"}
{"url": "http://www.cross.bg/ovtze-poveche-strigane-1608698.html", "text": "/КРОСС/ Повече от 300 души от 34 държави премериха сили по стригане на овце. Световното първенство се проведе във френското градче Льо Дора. Подстригани бяха над 5 000 овце, а победители в отделните дисциплини станаха двама уелсци и един новозеландец.", "date": "2019.07.10", "title": "Повече от 300 души от 34 държави премериха сили по стригане на овце"}
{"url": "http://www.cross.bg/praseta-brest-selo-1608693.html", "text": "/КРОСС/ В плевенското село Брест ще бъдат евтаназирани 200 прасета след положителните резултати за африканска чума. Вчера бяха потвърдени шест нови огнища на болестта в област Плевен. Днес областният управител свиква извънредно заседание на епиозоотичната комисия.Във вчерашния ден са описани и актуализирани списъците на жителите, които отглеждат прасета в село Брест, каза областният управител Мирослав Петров: \"Към момента данните са около 200 прасета там. В трите населени места, които бяха от предната седмица, общо са 54 евтаназираните прасета. По данни на кмета в Брест са 200 и затова засилихме полицейското присъствие с оглед внасяне и изнасяне на такива животни\".След откритите нови огнища в Плевенско започва масирана информационна кампания във всички села.\"Ще бъдат раздавани бюлетини с подробна информация за заболяването, практика на други държави и поведението на хората какво трябва да бъде. Цялостна информираност на населението с оглед това заболяване. Хората да проявят разбиране. При наличие на такава епидемия превантивната мярка е докато не отшуми тотално, да не се гледат такива животни\". ", "date": "2019.07.10", "title": "Евтаназират 200 прасета в плевенското село Брест "}
{"url": "http://www.cross.bg/prezidenta-glava-durzhavniyat-1608699.html", "text": "/КРОСС/ Депутатите ще обсъдят ветото на президента Румен Радев върху два параграфа от Закона за устройството на Черноморското крайбрежие.В мотивите си държавният глава заявява, че не се противопоставя на опита да бъдат въведени правила, нормативи и стандарти.Според президента режимът за диво къмпингуване става по-рестриктивен, като се въвеждат значителни ограничения в сравнение с досегашния ред.Тази промяна е предложена между двете гласувания на законопроекта без да се обсъди от обществото, което остава без отговор редица въпроси.При липсата на яснота за капацитета на местата, разрешение за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването на околната среда, твърди държавният глава. ", "date": "2019.07.10", "title": "В НС обсъждат ветото на президента върху Закона за Черноморското крайбрежие "}
{"url": "http://www.cross.bg/glasyvane-mashinnoto-izbori-1608701.html", "text": "/КРОСС/ Отмяната на машинното гласуване е крачка назад не само в процеса по въвеждане на електронното гласуване, но и в развитието на демокрацията в България. Това се казва в позиция на ПП МИР по повод предложените от управляващата коалиция ГЕРБ Обединени патриоти и \"Воля\" промени в Избирателния кодекс, касаещи отмяна на машинното гласуване. От ПП МИР категорично се противопоставят на отмяната на машинното гласуване на местните и парламентарните избори и считат, че българските граждани нееднозначно са показали непримиримостта си към всеки опит за изборни манипулации. \"Не е коректно към българските граждани в 12 без 5 да се правят промени в Изборния кодекс чрез които не само, че не се оптимизира и модернизира Изборния процес, а напротив, отнема се възможността за провеждането на честни избори\", каза председателят на ПП МИР инж. Симеон Славчев. Според ПП МИР основните проблеми, довели до ниската активност на машинно гласувалите на Европейските избори са недостатъчната разяснителна кампания на ЦИК, късното приемане на методическите указания, неудачният образец на протокола за отчитане на резултатите от машинните секции, както и слабото обучение и мотивация на секционните избирателни комисии. „Несъстоятелни са твърденията на управляващата партия ГЕРБ и нейните коалиционни партньори, че броят на избирателите гласували машинно на последните избори е малък и е икономически неизгодно да се осигурят машини\", коментираха още от ПП МИР и подчертаха, че избирателната активност на изборите за Европейски парламент традиционно е ниска и няма как да бъде показател за ефективността на машинното гласуване. Поради лошата организация на машинното гласуване от страна на управляващите по време на Европейските избори гласоподавателите очаквано предпочетоха не машинното, а традиционното гласуване. Самото отчитане на изборните резултати също затрудни изключително много комисиите и им създаде двойна работа.Не може да се счита че изборът на традиционно гласуване е отказ от машинното гласуване поради неговото непознаване и новост, се казва още в позицията на ПП МИР. За да се реши проблемът и да се въведе успешно машинното гласуване в България от ПП МИР предлагат ЦИК да адаптират разяснителната си кампания според различните нагласи на българските граждани спрямо машинното гласуване. Именно на предстоящите местни избори машинното гласуване би могло да улесни и опрости изборния процес и най-вече да ограничи порочната практика с поправката на ръка на избирателните протоколи от страна на изборните комисии, се подчертава в позицията на ПП МИР.Липсата на институционална подкрепа и твърда и устойчива позиция на държавата за методиката на машинното гласуване и лицензирането на машините за гласуване е съзнателно водена от ГЕРБ политика за забава на развитието на европейските ни ценности, се казва още в позицията на най-младата българска партия. Според ПП МИР машинното гласуване е стъпка към утвърждаване на изборна система, която дава гаранции за ограничаване на манипулациите и фалшификациите на изборния резултат и всяко посегателство върху него е посегателство върху конституционното право на всеки български гражданин, а именно правото му на избор, се посочва в позицията на партията. \"Не само, че не трябва да се премахва машинното гласуване, а трябва да се премине към цялостен процес и въвеждане изцяло на машинно и електронно гласуване. За това призоваваме управляващите от ГЕРБ, Обединени патриоти и \"Воля\" да не отменят машинното гласуване за предстоящите местни избори, а напротив, да го разширят като следваща стъпка от подготовката за цялостното въвеждане на машинното гласуване на всички видове избори в България\", каза председателя на ПП МИР инж. Симеон Славчев. За да има ефективност на машинното гласуване трябва традиционното да отпадне, твърдят от ПП МИР, които имат сериозна експертиза и ще се включат активно в публичните дебати по така готвените промени в Изборния кодекс. Също така от ПП МИР призовават за публичност на достъпните на ЦИК данни и доклади на ключови участници в машинното гласуване, които да се ползват при предстоящия обществен дебат по основните въпроси на машинното гласуване и реална им организационно-техническа подготовка. ПП МИР са категорични, че машинното гласуване е стъпка в правилната посока и всяко отлагане на въвеждането му е в ущърб на демокрацията в България и сериозен сигнал за опит за манипулиране на едни от най-важните избори в България, чрез които могат да бъдат решени голяма част на българите по места. Ако управляващите не се вслушат в гласа на народа и отменят машинното гласуване, то ПП МИР ще предприеме всички законови мерки, чрез които да защитят гражданските права на българските избиратели ", "date": "2019.07.10", "title": "ПП МИР искат цялостно въвеждане на машинното гласуване в България"}
{"url": "http://www.cross.bg/voda-seloto-sotirya-1608700.html", "text": "/КРОСС/ Жители на сливенското село Сотиря се готвят за протест, заради липса на вода. За БТВ  „Тази сутрин\" местните обясниха, че в централните части на населеното място по-често достига вода, но в покрайнините вода почти няма. Кметът на селото Димчо Георгиев обясни, че преди няколко дни е възникнал пожар, а за гасенето му са източени 4 кубика от пожарен кран. Това значително е повлияло на водното ниво в селото.По думите на местните има опасност от болести. Освен това не могат да покриват основни хигиенни нужди, както и да посрещат близки и роднини.В редките случаи, в които има водоснабдяване, жителите пълнят бидони и туби, за да имат резерв. Налага се и източване на вода от стари водоизточници като кладенци.От ВИК обясняват режима на водата в Сотиря с липса на средства и повишено потребление. Според кмета е нужно да се направи сондаж, след което селото да има постоянен източник на вода. Георгиев допълни, че проблемът с водата в селото е от 25 години.Заради напрежението има засилено полицейско присъствие. ", "date": "2019.07.10", "title": "3000 души в сливенското село Сотиря живеят без вода в жегите"}
{"url": "http://www.cross.bg/izbori-mashinite-byuletini-1608695.html", "text": "/КРОСС/ Предложението на ГЕРБ не е изобщо да отпадне машинното гласуване.  Предложението е да не го прилагаме за следващите местни избори. Това заяви депутатът Александър Иванов от ГЕРБ в ефира на „Здравей, България\". „Вслушахме се в аргументите на ЦИК, на Венецианската комисия и на Организацията за сътрудничество и сигурност в Европа и на много други организации, не на последно място „Информационно обслужване\", защото е важно да си зададем въпроса дали машините изпълниха основното си предназначение ,а именно да бъде по-лесен вотът за гражданите, да бъде по-достъпен, да завършат по-бързо и без грешки изборите. На повечето от тези въпроси отговорът е не. От всички гласували на европейските избори само 7,5 % са използвали машините или 27% от секциите с машини. Това не доведе до 0грешки на изборите. Видяхме, че има грешки при отчитането на преференциите. Докато за тези избори това не повлия на резултата, за следващите избори, където имаме гласувани 6000 машини за момента да бъдат в местните избори, където отчитането на преференциите за общинската листа - това може да създаде проблеми и до касиране на избори по места. Това сериозно би застрашило вота и гласуването на местните избори\", обясни той.Депутатът Пенчо Милков от БСП  заяви, че машинното гласуване гарантира възпрепятстването на манипулирането на вота.„Не машините провалиха хората, а хората умишлено провалиха машините. На страницата на ЦИК методическите правила за машинното гласуване, Комисията ги утвърждава на 20 май, което е 6 дни преди изборите. Машините са сертифицирани 30 минути преди да тръгнат за секциите. Всички възражения, които се изтъкват в момента, са заради лоша организация на изборния процес. Машината е бъдещето. Тя препятства манипулирането на вота, недействителните бюлетини. Странно как в България 7 на сто са недействителните бюлетини. Това са партия и половина в парламента. В Европа са не повече от 2%. Това е недопустимо\", каза той. ", "date": "2019.07.10", "title": "Пенчо Милков, БСП: Странно е как в България недействителните бюлетини са над 7 процента"}
{"url": "http://www.cross.bg/prilozheniya-potrebitelite-danni-1608685.html", "text": "/КРОСС/ Експерти от Международния институт по компютърни науки (ICSI) обявиха, че са открили 1325 мобилни приложения за Android, които събират данни за потребителите и ги следят дори и след дадена изрична забрана за това. Оказва се, че е възможно за приложенията да продължават да събират данни дори след като потребителят е отнел правомощията им в настройките на операционната система, съобщава CNET.\"Потребителите имат много малко инструменти и индикатори, които могат да използват, за да управляват своите лични данни. Ако създателите на приложения могат просто да заобикалят системата, то тогава функцията за искане на разрешение от потребителите е безсмислена\", коментира Сърдж Егелман от ICSI по време на конференцията PrivacyCon на американската Федерална комисия по търговия (FTC) в края на юни. Уязвимостта позволява на приложенията да събират информация за локацията и идентификатори за устройството.Android информира потребителите за достъп до каква информация в устройството им ще има нужда всяко приложение, което инсталират. В по-късните версии на Android потребителите могат да дават или отнемат достъпа по всяко време от настройките на операционната система. След като приложенията могат да не се съобразяват с решенията на потребителите обаче се създава ситуация, в която те се оказват следени без да подозират.Институтът е проверил над 88 000 приложения от онлайн магазина на Google. Целта е била да се ивиди именно какво правят, когато достъпът до данни им бъде отнет след като са инсталирани. Повечето се съобразяват с желанието на потребителите. Тези, които не го правят, разполагат с програмен код, чрез който съзнателно заобикалят забраната.Открити са и 13 приложения, които събират лични данни и от други приложения, ако те ги съхраняват в папки на устройството. Въпросните 13 приложения са инсталирани на над 17 млн. устройства. В списъка попада дори приложението за увеселителния парк на Disney в Хонконг.ма и още 153 приложения, които имат същите възможности, но не са ги използвали. Сред тях са Samsung Health и браузърът на компанията, които общо са инсталирани на над 500 млн. устройства.Споменатите компании не са коментирали темата. Единствено говорител на приложението Shutterfly, което събира данни за местоположението от снимки, казва, че не нарушава правилата и се съобразява с изискванията на потребителите. Институтът планира да публикува пълния списък с всички злоупотребяващи приложения през август.Егелман казва, че институтът вече е уведомил Google за проблема, при това още през септември миналата година. Уведомена е и FTC. Компанията е отговорила, че ще отстрани проблема в новата версия на Android, която излиза през есента. Потребителите с по-стари версии на Android обаче най-вероятно ще останат с нерешен проблем. ", "date": "2019.07.10", "title": "Приложения събират данни дори след изрична забрана"}
{"url": "http://www.cross.bg/rozhdenitzite-na--yuli-1608683.html", "text": "/КРОСС/ Белослава Йонова - Белослава - певицаГерасим Георгиев - Геро - актьор и тв водещДимитър Иванов - областен управител на ЯмболЕмил Рашев - президент на Националния полицейския синдикатЕнцислав Харманджиев - бивш директор на „Български пощи\"Иво Прокопиев - бизнесменСергей Комитски - кинорежисьорХари Хараламбиев - адвокат ", "date": "2019.07.10", "title": "Рождениците на  10 юли "}
{"url": "http://www.cross.bg/chasa-tryd-sega-1608687.html", "text": "/КРОСС/ в. Сега - Шофьорските курсове скачат до 1000 левав. 24 часа - Занималня фантом опържи 2-годишна. На кого поверявате детето това лятов. 24 часа -  Борисов потуши 72-часовата словесна война Сърбия - Българияв. Труд - Бойко Борисов: Балканските номера няма да минат в ЕСв. Телеграф - Джебчийките щурмуват морето -в. Монитор - Над 170 учебни заведения с майстори през лятотов. Сега -  Ангелкова \"спасява\" туризма с нови анализи за 500 000 лвв. Сега - Виновните за престъпления и катастрофи ще плащат лечението на жертвите сив. 24 часа - Без машини на кметските избори - страх от провал на втория турв. 24 часа - Петкова сезира КЕВР и КЗК за цената на тока на борсатав. Труд -  95 млн. лв. за детска болницав. Труд - С 218 млн. лв. обновяват градския транспорт на Софияв. Телеграф -  Измамници опитаха да откраднат имот на църкватав. Монитор - Премиерът от Яхорина: Балканският манталитет в ЕС не върви, там искат резултатив. Монитор -  НЗОК дължи 285 млн.лв на чужди болници и фондовев. 24 часа -  Николина Ангелкова, Министър на туризма:Българският туризъм от години работи в пазарна среда, конкуренцията, не държавата определя ценитев. Труд - Доц. д-р Мариана Тиен, китаист в Института по исторически изследвания при БАН пред \"Труд\": Политиците трябва да умеят да чуват какво не им казват китайцитев. Сега - Росен Мисов, изпълнителен директор на Българската асоциация на рекламодателите:Всяко 1 евро, похарчено за реклама, се връща като 7 евро в БВПв. Телеграф - Румяна Михайлова, шеф на Главната инспекция по труда: \"4200 деца работят през ваканцията\"в. Монитор - Доц. д-р Атанас Мангъров, завеждащ детското отделение към Инфекциозна болница: \"Джипита хомеопати съветват родителите да не си ваксинират децата си\"в. Сега - Дядо Антоний сложи ред в църковните имотив. 24 часа -  Евростат: Най-много руснаци с нови BG паспорти, следват ги украинците в. Труд - Бюрократична „маневра на петия етаж\" без реално значениев. Телеграф - Дядо Антоний сложи ред в църковните имотив. Монитор -  Слънчасало детство ", "date": "2019.07.10", "title": "Преглед на вестниците "}
{"url": "http://www.cross.bg/bulgariya-vreme-metur-1608688.html", "text": "/КРОСС/ Добре очертана и изразена зона с ниско атмосферно налягане определя времето над Балканския полуостров. У нас, валежите ще обхванат цялата страна от запад на изток и ще продължат с прекъсвания през целия ден. Ще вали интензивно, на места и продължително с гръмотевични бури, бурен вятър и градушки. Привечер и през нощта срещу четвъртък преваляванията ще спират отново първо в Западна, а по-късно и в Източна България.За цялата страна са в сила предупреждения за опасно време. В Северна и Централна България количествата ще са около 35-40 литра на квадратен метър, а в най-южните и източните райони има условия да паднат до 80 литра на квадратен метър дъжд за денонощието.Дневните температури ще са пролетни. В северната половина на страната - между 21 и 24 градуса. На ще бъде малко по-топло  -  от 24 до към 30 градуса.Черноморието също попада в плен на лошото време. Валежите там ще са по-значителни следобед, привечер и през нощта. Почти по цялото крайбрежие се очакват значителни количества дъжд, в южните райони и с гръмотевични бури. Температурите през деня - около 25 градуса на въздуха и 24-25 на морската вода. Морето ще е спокойно, с височина на вълните до метър.От четвъртък до събота се очаква хладно, но сравнително сухо време. Дневните температури ще се повишат с градус-два, но от неделя и в началото на новата седмица отново ще захладнее с нова вълна от валежи. ", "date": "2019.07.10", "title": " Мощни бури удрят Южна и Източна България"}
{"url": "http://www.cross.bg/putna-poradi-slivnitza-1608678.html", "text": "/КРОСС/ От 9 ч. до 18 ч. движението по път I-8 Калотина - Сливница при км 2 и км 25 ще се осъществява поетапно в една лента поради поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.07.10", "title": "Карайте внимателно по път I-8 Калотина - Сливница"}
{"url": "http://www.cross.bg/pytin-avangard-prezident-1608686.html", "text": "/КРОСС/ Президентът на Руската федерация Владимир Путин заяви, че ракетният комплекс със стратегическо предназначение „Авангард\" няма аналог в света, предаде РЕН ТВ.Руският президент направи този коментар по време на среща със студенти от Уралския федерален университет в Екатеринбург. Руският „Авангард\" може да лети в плътните слоеве на атмосферата и да развие скорост, надвишаваща скоростта на звука 20 пъти.В края на миналата година Министерството на отбраната на Русия проведе успешно изпитание с ракетните комплекси „Авангард\". Хиперзвуковият ракетен комплекс е една от гордостите на руската армия, а изпитанието бе наблюдавано лично от президента Путин.По-рано през 2018 година руският президент Владимир Путин се похвали, че руските въоръжени сили разполагат с оръжия и ракети, които са неуязвими от вражеските системи и гарантират сигурността на Русия за десетилетия напред. ", "date": "2019.07.10", "title": "Путин: Ракетите ни „Авангард“ нямат аналог"}
{"url": "http://www.cross.bg/chasa-provede-zala-1608684.html", "text": "/КРОСС/ София.От 14.00 часа на „Дондуков\" 2 президентът Румен Радев ще удостои с държавни отличия дейци на културата и изкуството. От 17.50 часа в зала „Проф. Марин Дринов\" на Българската академия на науките президентът Румен Радев ще участва в отбелязването на 80-годишнината от рождението на проф. Марко Семов***София.От 09.00 часа Народното събрание ще проведе заседание.***София.От 10.00 часа ще се проведе заседание на Министерски съвет.***София.В Министерството на културата ще се проведе работна среща под патронажа на министъра на културата Боил Банов във връзка с производството, разпространението и предлагането на фалшификати на българското изобразително изкуство. От 13.00 часа в заседателната зала на 6-я етаж в сградата на Министерството на културата ще се състои брифинг непосредствено след приключване на работната среща.***Лозница.От 15.30 часа на площада в града министърът на земеделието, храните и горите Десислава Танева ще открие Национално изложение и Фестивал на малината. От 16.30 часа в залата на Културния дом министър Танева ще участва в среща с бранша, на която ще се обсъди състоянието на сектора.***София.От 10.00 часа в района на тунел „Ечемишка\" на АМ „Хемус\" ще се проведе планирано учение заповишаване на готовността за действие на силите и средствата от Единната спасителна система за реагиране при бедствия и извънредни ситуации на служителите на Главна дирекция „Пожарна безопасност и защита на населението\", Агенция „Пътна инфраструктура\" Държавна агенция „Безопасност на движението по пътищата\", Областна администрация и общините, влизащи в територията на София област, Центъра за спешна медицинска помощ, Българския червен кръст и доброволци.***София.В болница „Света Екатерина\" ще се проведе събитие „Връзката между фините прахови частици и здравните последици за хората в София\".***София.От 13.00 часа в хотел \"Балкан\" ще се проведе заключителната среща за разясняване на новите правила на Десетата конкурсна сесия на Националния иновационен фонд.***София.От 14.00 часа в Национален пресклуб БТА ПП „Възраждане\" ще проведе пресконференция във връзка с орязването на субсидиите за партиите.***София.От 18.00 часа в Големия салон на БАН ще се проведе честване на 80-годишнина от рождението на големия български писател, публицист и народопсихолог чл.-кор. проф. д.ф.н. Марко Семов. В рамките на церемонията Българската академия на науките ще бъде удостоена с Награда „Проф. Марко Семов\" за ярко присъствие в духовният живот на нацията, учредена от Съюза на българските журналисти, Съюза на българските писатели и Община Априлци. Отличието ще връчи Президентът на Република България Румен Радев.***София.От 18.00 часа в залата на Градския съвет на БСП - София на ул. „Леге\" №10, етаж 1, БСП - Софияорганизира обществено обсъждане на плана за Борисовата градина с участието на автора на проекта арх. Атанас Ковачев.***Бургас.От 18.00 часа пред Експозиционен център „Флора\" ще бъде открита първата у нас изложба, посветена на сътрудничеството между България и Швейцария. В събитието ще участват посланикът на Конфедерация Швейцария у нас Н. Пр. г-жа Мюриел Берсе Коен, г-жа Йорданка Ананиева - заместник-кмет „Култура и образование\", и г-жа Руска Бояджиева - заместник-кмет „Европейски политики и околна среда\" на Община Бургас, г-н Иван Иванов - директор на дирекция „Централно координационно звено\" в МС.***Варна.От 18.00 часа Асоциацията на българските медицински сестри излиза на протест в солидарност с исканията на медицинските сестри, протестиращи в цялата страна за свободно и достъпноздравеопазване за всички.***Велико Търново.От 9.00 часа в конферентната зала на хотел „Премиер\" ще се проведе Конференция за ползите  от енергийната ефективност в промишлените предприятия.***Златоград.От 17.00 часа в заседателната зала на Община Златоград ще се проведе публично обсъждане  на изпълнението на бюджета на Общината.***Смолян.От 17.00 часа в заседателната зала на втория етаж в сградата на Общинска администрация Златоград ще се проведе публично обсъждане на отчета за изпълнение на бюджета на Община Златоград за 2018 г. от местната общност.***Самоков/Белчин Баня.В хотел „Белчин гардън\" КНСБ ще проведе традиционния си журналистически семинар.***Шумен.От 10.00 часа в зала 2 на Областна администрация Шумен ще се проведе заседание на Областната епизоотична комисия по повод установените случаи на африканска чума по свинете в област Плевен.***Ямбол.От 11.00 часа в хотел „Диана Палас\" ПП АБВ организира дискусионна среща на тема „Да дадем шанс на животновъдството в Странджа-Сакар", "date": "2019.07.10", "title": "Предстоящи събития на  10 юли"}
{"url": "http://www.cross.bg/parad-nezavisimostta-denya-1608690.html", "text": "/КРОСС/ Украинският президент Володимир Зеленски отмени традиционния военен парад по случай Деня на независимостта на 24 август заради високата му цена. Във видеобръщение на страницата си във Facebook той обяви, че спестените \"300 милиона гривни ще бъдат платени като премии на военните\", съобщава БТА.\"Искам да споделя с вас новата ни идея. Обикновено на 24 август, в Деня на независимостта на Украйна, у нас има военен парад - помпозен и скъп. Според мен тази година вместо за парад ще е по-добре да отделим тези пари на нашите герои, нашите военни, така че решихме да заделим 300 милиона гривни (около 11,5 млн. долар) за всички наши военнослужещи\", каза президентът.Зеленски отбеляза, че на 24 август Киев ще чества героите и ще празнува Деня на независимостта, \"но в нов формат\".Миналата година Украйна отбеляза 27-та годишнина на независимостта си с най-мащабния за последните години парад. В него участваха 4500 военни и представители на различни силови структурr, 250 единици техника, както и авиация. Каква сума е била похарчена за парада министерството на отбраната не каза. Според украинския политолог Руслан Бортник обаче Киев е похарчил 40 млн. долара за военен парад през 2011 г., а той бил по-скромен от миналогодишния. ", "date": "2019.07.10", "title": " Зеленски  отмени парада за Деня на независимостта "}
{"url": "http://www.cross.bg/tzeni-platforma-obyasni-1608691.html", "text": "/КРОСС/ Генерално нищо особено не се случва във физическото естество на пазара на електроенергия у нас. /.../ Не става дума за физически дефицит, а за търговски дефицит. Това заяви заместник-председателят на Асоциацията на индустриалния капитал в България /АИКБ/ Румен Радев в ефира на „Здравей, България\".„Истините много пъти се прикриват от полуистини или недоизречени истини. В максимална  степен, особено енергоинтензивният бизнес, се стреми да сключва двустранни договори по възможност директно с производител. Само че, за да стигнете до такъв контракт, трябва да имате сложени количества и на пазара. В случая, при положение, че има ограничени капацитети, това е проблем. Парадоксът в тази ситуация е, че електроинтензвината индустрия е практически в капацитет и товар от порядъка на 200-250 мегавата. Ние имаме чувствително, в пъти по-големи генериращи мощности в България, но това не се получава. Полуистината за т.нар. пазар „Ден напред\" - всъщност това е основната платформа, основният пазар, към който се реферират цените и затова всичко, случващо се на него като цени е изключително важно. Там се разчита на добра конкуренция\", обясни той.Държавата предлага платформа за търговия с ток само за индустрията (СНИМКИ)Според него има смисъл от нова платформа, която да работи на принципа на Франция и Румъния. „Дали това ще бъде нова платформа, или ще се обособи някакъв пазарен сегмент в рамките на съществуващата платформа, това са по-скоро технически детайли, но такава възможност евентуално има смисъл да бъде обсъждана. Въпреки на принципното съгласие, което и ние изразяваме, нещата все пак трябва да се огледат внимателно, тъй като в крайна сметка ние имаме много ясни и принципни настоявания. Новата платформа по-скоро пренарежда и приоритизира начините на доставка - това е нещото, което има смисъл и много пъти сме говорили\", обясни той.Бизнесът в задочен спор с енергийния министър за цената на тока на свободния пазар (ОБЗОР)„До момента има някакви пробиви. Многократно съм заявявал, че опитите да се явят като една балансираща котва на пазара на едро на електроенергия с цени и да успяват да отстояват цени - това е по възможност само на едрата електроинтензивна индустрия, но това, което накрая виждаме като резултат не довежда до някакви трайни последствия. Постигат се някакви ценови нива и много бързо след това тези цени отново „излитат\". Моето убеждение е, че кръгът на заинтересовани лица от по-високите цени изглежда е по-голям, отколкото си мислим. Изглежда той успява и набира поддръжници сред търговската гилдия например. Това се вижда дори по съществуващите договори, които стават все по-популярни. Проблемът вече не е само в Христо Ковачки\", обясни той. ", "date": "2019.07.10", "title": "АИКБ: Кръгът на заинтересовани лица от по-високите цени на тока е по-голям, отколкото си мислим"}
{"url": "http://www.cross.bg/mashinnoto-glasyvane-izbori-1608689.html", "text": "/КРОСС/ Ден след като от ГЕРБ обявиха, че отменят машинното гласува за местния вот през есента, промените в Изборния кодекс ще се гледат в парламентарната правна комисия.Обсъждането им на първо четене в пленарната зала пък е точка първа в дневния ред на депутатите за петък.Това бяха част от мотивите, с които от управляващата партия мотивираха поредната ревизия на Изборния кодекс и отговора на опозицията - от Ана Александрова и Александър Ненков от ГЕРБ и Христо Проданов и Кирил Добрев от БСП:\"Пет лева струва един вот на един избирател с машинно гласуване на фона на 77 стотинки с хартиена бюлетина\", каза Александрова.\"Демокрацията не е евтино нещо, но ако ние се стремим към нея, трябва да изхарчим определени средства\", каза Проданов.\"Машините, които бяха промотирани в голяма степен и под натиск ние възприехме да се увеличат на 3000 и после 6000 за следващите местни избори, се оказаха едни скъпо струващи играчки, които не допринесоха до двете основни цели, които имаха в началото на дебата - по-честни избори и по-лесни организационно. Напротив, трудно се носи машина на гръб, много е трудно, тежка е, колегите, колегите имат опис с чувалите движенията -разбирам ги. БСП няма да се предаде в своята битка за демокрация\", каза Кирил Добрев.От ГЕРБ очакват отмяната на машинното гласуване - засега само на европейските и местните избори, да бъде подкрепена от всички парламентарни групи, без тази на БСП. ", "date": "2019.07.10", "title": "Отмяната на машинното гласуване ще се обсъждат в парламентарната правна комисия "}
{"url": "http://www.cross.bg/lyubopitstvo-muzhete-skyka-1608679.html", "text": "/КРОСС/ Мъжете се женят от скука, жените от любопитство. И едните , и другите остават разочаровани. Оскар Уайлд  ", "date": "2019.07.10", "title": "Мъжете се женят от скука, жените от любопитство"}
{"url": "http://www.cross.bg/voiina-fytbol-bulgariya-1608681.html", "text": "/КРОСС/ 48 пр.н.е. - В Битката при Дирахиум Юлий Цезар едва избягва катастрофално поражение от Помпей Велики.1212 г. - Голяма част от Лондон е изпепелена от пожар.1547 г. - Във Франция се осъществява последният легален дуел, след което дуелите са забранени от краля, поради честите смъртни случаи, а през 1566 г. влиза в сила наказание със смърт при участие в дуел.1584 г. - Вилхелм Орански е убит в дома си в Делфт, Холандия от Балтазар Жерар.1778 г. - Американската революция: Кралят на Франция Луи XVI обявява война на Кралство Великобритания.1847 г. - В САЩ пристига първата група от 47 китайски имигранти.1878 г. - В Англия е използвана за първи път свирка от съдия по време на футболен мач.1887 г. - Съставено е четиринадесетото правителство на България, начело с Константин Стоилов.1913 г. - В Долината на смъртта, Калифорния, е отбелязана температурата 134 градуса по Фаренхайт, или приблизително 56,7 градуса по Целзий - най-високата температура на въздуха измерена в САЩ.1938 г. - Хауърд Хюз поставя нов рекорд, като завършва околосветски полет със самолет за 91 часа.1940 г. - Втората световна война: Германското Луфтвафе напада по въздуха британските конвои над протока Ла Манш, с което започва Битката за Британия (датата е спорна).1940 г. - Втора световна война: Установен е Режим Виши във Франция.1943 г. - Втора световна война: Започва Съюзническо настъпление в Сицилия.1949 г. - След шест денонощия строеж е завършен Мавзолеят на Георги Димитров в София.1962 г. - От Кейп Канаверал, Флорида, е изстрелян първият комуникационен сателит „Телстар\".1966 г. - На връх Ботев е открита телевизионна и УКВ станция.1969 г. - Народна република България ратифицира Договора за неразпространение на ядреното оръжие, подписан на 1 юли 1968 г.1973 г. - Бахамите придобиват пълна независимост чрез Общността на нациите.1985 г. - Френските специални служби потопяват кораба „Рейнбоу Уориър\", собственост на екологичната организация Грийнпийс, докато е в пристанището на Окланд (Нова Зеландия), за да осигурят провеждането на ядрен опит на атола Муруроа.1990 г. - Тържествено е открито 7 Велико народно събрание във Велико Търново.1991 г. - Борис Елцин полага клетва, като демократично избран първи президент на Русия.1992 г. - Бившия панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици.1994 г. - На Световното първенство по футбол в САЩ Националният отбор по футбол на България побеждава Националния отбор по футбол на Германия и се класира за полуфиналите.2006 г. - Президентът на Полша Лех Качински назначава своя брат-близнак Ярослав Качински за премиер на страната, което е прецедент в световната политическа история.2006 г. - При експлозия в Ингушетия е убит чеченския сепаратист Шамил Басаев. ", "date": "2019.07.10", "title": "10 юли в историята"}
{"url": "http://www.cross.bg/tema-zhivo-zashto-1608682.html", "text": "/КРОСС/ Тема: Гласуването и машините - епизод пореден. Kакво казват експертите;Тема: Здравни казуси. Идеи за реформа - има ли лечение за здравеопазването? Гост: проф. Генчо Начев;Тема: Журналистиката и фалшивите новини - изпълнителният директор на \"Файненшъл таймс\" Джон Ридинг за БНТ;Тема: На живо: колко често се мият улиците в София;Тема: В минутите на синоптика: дъжд и слънце - каква е прогнозата за следващите 5 дни?Тема: Тема с продължение: Валентин Михов за уговорените мачове и срещата на БойкоБорисов с футболни шефове;Тема: Нови изборни правила: Защо ГЕРБ се отказаха от машинното гласуване - дебат встудиото;Тема: На живо: Защо 3000 души в сливенското село Сотиря живеят без вода в жегите?Тема: Конституционният съдия Атанас Семов със спомени за своя баща, писателя МаркоСемов;Тема: Колко в действителност струва сянката по морето - съвместна проверка на bTV иМинистерството на туризма?Тема: Как ще се справим с комарите и каква е опасността от чумата по свинете? В студиото, директорът на БАБХ Дамян Илиев;Тема: Скандален ремонт на монумента \"Христо Ботев\" в Калофер. На живо, за какво бяха похарчени 300 000 лева?Тема: Нотариуси на прицела на прокуратурата. Кой се опитва да открадне апетитни църковни имоти?Тема: Без машинно гласуване за кмет и парламент! Защо предложените промени скараха депутатите?Тема: На живо от плаж Перла: Как скандалът с джипа в морето провали републиканско първенство по джет ски?Тема: Спешни проверки заради скъпия ток за бизнеса. Накъде ще тръгнат цените и ще продължи ли недоволството?Тема: След като дете беше оставено без надзор от служители в частна занималня - какъв е контролът и знаем ли на кого поверяваме децата си?Тема: От пианото в Монтана до злато в Лондон. Среща с таланта и вдъхновението на един шестокласник.Тема: Въздухът, който дишаме и рисковете за здравето ни. Какви са последните данни? И още - след съдебното решение - ще се мият ли улиците в София по-често?Тема: Българи спечелиха световното първенство по джаги. Среща на живо със  златните медалисти.  ", "date": "2019.07.10", "title": "Теми и гости в сутрешните блокове на телевизиите"}
{"url": "http://www.cross.bg/sveti-bogove-leontiii-1608680.html", "text": "/КРОСС/ Житие на свети четиридесет и пет мъченици, пострадали в Никопол АрменскиГрад Никопол (в Армения) бил място на мъченическата смърт на Леонтий, Маврикий, Антоний, Александър и други с тях. Тези Божии угодници пострадали заради безстрашното изповядване на християнската вяра при царуването на Линикий в 319 година. След като мъчителите им ги изтезавали жестоко, те им отрязали ръцете и краката, хвърлили ги в огън и най-сетне захвърлили костите им в река Ликос, където те се запазили в една плитчина до брега. Благочестиви люде ги взели и погребали. По-късно на същото място християните построили църква в чест на мъчениците.Страдание на светите четиридесет и пет мъченици, пострадали в Никопол арменскиНечестивият цар ЛикинийРечник (император на източната половина на Римската империя от 304 г. до 324 г., бел.ред.), приет от Константин Велики (управлявал Римската империя от 306 г. до 337 г., бел.ред.) за управител на източните страни, издал заповед да се предават на различни мъчения и смърт християните, които не желаят да се поклонят на идолите и да се отнема имуществото им за построяване на идолски капища и бани и за преустрояване на градовете. Когато тази заповед достигнала в Никопол арменски, езичниците започнали да приготвят различни оръдия за мъчения на християните и да хващат и отвеждат мнозина верни на мъчение. Тогава се събрали над четиридесет Христови раби и решили, без да чакат нечестивите да ги хванат, сами, по своя воля, да отидат на съд, да изповядат Христовото име и да се предадат на мъчение. От тях по-главните били Леонтий, Маврикий, Даниил, Антоний, Александър, хора, отличаващи се с род, образование и добродетелен живот. Всички те тръгнали заедно при управителя на арменската област и обявили, че са християни.Управителят се удивил на единодушното съгласие на толкова хора и на мъжеството, с което те по собствена воля идвали на мъчения, и ги попитал:- Откъде сте вие и кой ви научи да не се покланяте на нашите богове?Отговорил свети Александър:- Тукашни сме, едни от града, други от селата, тази земя е наша родина, а наш отец е небесният Христос. Той ни научи да не се покланяме на лъжливите богове, които са глухи и слепи и са дело на човешки ръце.Хегемонът казал:- А къде е вашият Христос? Нали е бил разпънат и умрял?Свети Леонтий отговорил:- Ти знаеш, че нашият Христос е умрял? Но тогава узнай, че Той и възкръсна от мъртвите и се възнесе на небето; Той умря за нас по Своя воля, но възкръсна отново, като Син Божий.Хегемонът казал:- Жив ли е сега Христос?Леонтий отговорил:- Хегемоне! Вашите богове не живеят след смъртта, а нашият Господ живее вечно, макар и да умря в определено време за нашето спасение. Но със смъртта Си Той ни избави от вечната смърт, даде ни живот и ни научи да умираме за Него, за да живеем с Него безкраен живот.А хегемонът започнал да хвали своите богове Зевс, Аполон, Асклепий и другите. На това свети Леонтий казал:- Нима Зевс е велик бог?- Той владее небето - отговори хегемонът, - той е баща на всички богове.Леонтий възразил:- На Бога подобава да бъде праведен, чист и безгрешен, а ти какво ще кажеш за своя бог Зевс?- Аз го наричам праведен, чист и безгрешен - казал хегемонът.На това свети Леонтий отвърнал:- Ти казваш, че е праведен, но нима той не е свалил от престола своя баща Кронос? Казваш, че е чист и безгрешен, но нима не той е взел за жена родната си сестра Хера и не е осквернил много чужди жени? Той погубвал не само жени, но и мъже, и вършел най-мерзки беззакония*. Но как той, като е такъв грешник, може да бъде бог? Ако вашият бог е грешник, то за изправянето му е нужен друг бог, безгрешен.* Трябва да се отбележи, че древните гърци придавали на своите богове не само положителни, но и отрицателни качества. Древногръцката митология приписвала на много богове страст към престъпления от всякакъв род, особено против нравствеността. Това има предвид и свети Леонтий, разсъждавайки с хегемона. Бел.ред.Хегемонът Лисий се разгневил и яростно казал:- Кой ти е дал право да съдиш нашите богове, зли човече! Те са ми богове; няма да ви пощадя, но жестоко ще погубя всички!Свети Леонтий казал:- Не се гневи, хегемоне, ако чуваш истината. Не са ли дадени на хората закони да нямат чужда жена, да не взимат за съпруга сестра си, да не обиждат, да не убиват никого? И ако някой се осмели да постъпи в нещо против законите, той се назовава престъпник и подлежи на съд и смъртно наказание. А вашите богове хора са преизпълнени с всяко зло и беззаконие: те са били блудници, прелюбодейци, човекоубийци и като законопрестъпници колко пъти са подлежали на страшен съд и на смъртно наказание! Затова вашите беззаконници богове трябва да се подчинят на човешките закони и да подражават на хората, които строго пазят законите, а вие бъдете съдници на вашите богове, бъдете им богове и палачи, докато не ги поправите.Хегемонът казал:- О, безумнико! Не вашият ли Бог е бил разпънат като злодей? А кой от нашите богове е бил разпънат?Свети Леонтий отговорил:- Нашият Христос Бог се разпна за нас и ние се хвалим с кръста Му, а вашите богове треперят, боят се от нашия Разпнат Бог и бягат далече от кръстната сила. Нашият Бог по Своя воля пострада на кръста, а вашите богове, без да желаят, са загинали от горчива смърт. Нашият Бог е Спасител на човешкия род, а вашите богове са губители на хората. Нашият Бог е истинен, а вашите богове са лъжовни и не са богове, а бесове и пагубни прелъстители. Те самите погинали и покланящите им се водят към вечна погибел.Вбесен от тези думи на свети Леонтий, хегемонът заповядал да бият всички Христови изповедници с камъни по устата.- Нека ги бият - казвал той - по устата, с които се изрича хула към нашите богове.Удряли светиите, а те говорели:- Нека теб да бие Бог, слуга на сатаната! Ти чу истината и съдиш несправедливо в безумието си, нечестиви!След това мъчителят заповядал да оковат всички в железни вериги и да ги хвърлят в тъмница. Там светиите се веселили, като в палат, за Бога, своя Спасител, и пели Давидови псалми: някои от тях били запознати от детство с книгите. А свети Леонтий ободрявал всички с такива думи:- Честни братя и Христови раби! Да понесем всичко търпеливо! Вие знаете от Свещеното Писание колко е изтърпял праведният Иов* и какво е било страданието на нашия Господ, и как са свършили други Негови свети раби. Свети Иоан Предтеча** бил обезглавен, свети Стефан*** бил пребит с камъни, апостол Петър**** бил разпънат с главата надолу, Тома***** е пронизан с копие, и други умрели за своя Господ с друга мъченическа смърт.* Иов - старозаветен праведник, мъжествено издържал тежкото, изпратено му от Бога, изпитание. Историята на неговия живот е изложена в библейската книга на негово име. Паметта му се празнува от светата Църква на 6 май. Бел.ред.** Паметта на свети пророк и Предтеча Господен Иоан се празнува на 23 септември, 24 юни, 29 август и в други дни. Бел.ред.*** Паметта на свети първомъченик Стефан се чества на 27 декември и в други дни. Бел.ред.**** Паметта на свети първовърховен апостол Петър се чества на 29 юни. Бел.ред.***** Паметта на свети апостол Тома се чества на 6 октомври и 30 юни. Бел.ред.Колко светии пострадали при царуването на Адриан*, Деций, Максимиан и другите предишни нечестиви царе - не само мъже, но и жени, както например слушаме за света Текла, Евфимия, Капитолина, Иулита** и други свети мъченици, чиито имена са записани на небето в книгите на живота. Как мъжествено са се подвизавали и са победили дявола! И ако жените са били така мъжествени, то ние, мъжете, трябва да бъдем още по-твърди и непреодолими и да положим душите си за Христос, нашия Бог, положил Своята душа за нас на кръста.* Споменатите императори царували: Адриан - от 117 г. до 138 г., Деций - от 249 г. до 251 г. и Максимиан (Галерий) - от 305 г. до 311 г. Тези императори били много жестоки гонители на християнството. Освен тях опетнили своето име в историята с особено жестоки преследвания на християнството и Нерон (54-68 г.), Траян (98-117 г.) и Диоклетиан (284-305 г.). Бел.ред.** Паметта на споменатите свети мъченици се празнува: Текла (първомъченица) - на 24 септември, Евфимия (великомъченица) - на 16 септември, Капитолина - 27 октомври, и Иулита (кападокийска мъченица) - 31 юли. Бел.ред.С такива думи свети Леонтий ободрил братята и всички с готовност желаели да претърпят всякакви мъчения за Христа. Било горещо и светците се измъчвали от силна жажда. В тъмницата дошла да ги навести една благородна и благочестива жена, на име Власиана, без никой да й попречи, донесла студена вода от близкия извор и утолила жаждата им.Светците прекарали настъпилата нощ в молитви и пеене на псалми. И хегемонът Лисий не спал през тази нощ: той обмислял на какви мъки да подложи държаните в тъмница Христови раби. Призори той заспал, явил му се насън бяс и казал:- Бъди твърд, Лисий. Аз съм бог Асклипий. Мъчи безжалостно хулещите ни християни. Те наговориха много нелепости за нас в тъмницата. По-скоро ги погуби с всякакви мъчения.Събудил се хегемонът, с настъпването на деня започнал съд и като поставил пред себе си светите затворници, им казал:- Поклонете се на боговете и ще бъдете приятели на царете и на нас, ще ви дадат по двеста жълтици на всеки, хубави нови дрехи, пояси, ще доведат момчета, ще принесем жертва, ще устроим пир и ще се повеселим заедно. А ако не ме послушате, ще ви мъчат жестоко. Приканвам ви, не се лишавайте от този приятен живот, не се разделяйте с вашите жени, деца и приятели, принесете жертва поне на един, който и да е, от нашите богове:Светиите отговорили като че в един глас:- Бъди проклет, мъчителю, със своите богове. Ние не ще принесем жертви на нечистите бесове, не ни трябва нито вашето злато, нито дрехите, нито пира, нито приятелствата. Христос ни е Отец и най-скъп Приятел и за Него сме готови всичко да претърпим и да умрем.Тогава мъчителят заповядал да ги повесят всичките голи и да остъргват телата им с железни куки. И дълго, до самия обед, стъргали светите мъченици, докато слънцето не започнало силно да пече и хегемонът си тръгнал от това зрелище вкъщи. А светиите, остъргани до кости, по заповед на мъчителя, отново били заключени в тъмницата. Благочестивата Власиана отново дошла да ги посети и през прозореца напоила с вода мъчениците, изнемогнали от раните и горещината. Светиите се разхладили, благословили жената, помолили се за нея и децата й и благодарили на Бога, че се удостоили да страдат за Него.Когато светиите били в тъмницата, свети Леонтий видял, че някои от братята тежко страдат от раните и много се безпокоил за тях да не би в крайно изнемогване да отпаднат от вярата. Затова той молел Бога да им изпрати по-бързо завършване на подвига.В града живеел известен гражданин на име Ирод, езичник, който като съветник се ползвал с уважение от страна на хегемона. Този гражданин имал секретар Филин, обичан от свети Леонтий за добрия нрав. Светецът изпратил за него и когато той се приближил до прозореца на тъмницата, му казал:- Братко Филин, кажи на своя господар Ирод, ако му се случи за нещо да отиде у хегемона, да напомни за нас и да посъветва да постанови утре смъртна присъда за нас.Филин си тръгнал и предал това на господаря си. В това време извикали Ирод на вечеря у хегемона. Но той не тръгнал веднага и хегемонът го чакал. Отново изпратили за него, но той пристигнал късно с думите:- Аз не мога да ям. Видях как стържеха осъдените, как тече много кръв и ми е противно. Стомахът ми не може да приема храна. Тежко ми е.Хегемонът попитал:- Как ще ме посъветваш, какво да сторя с тях?Ирод отговорил:- Нека умрат утре. Нали са престъпници на царската заповед и са достойни за смърт. Така че защо да не бъдат наказани още сега?На това хегемонът дал клетвено обещание да ги умъртви на следващия ден. Веднага Филин побързал към тъмницата и съобщил за чутото на свети Леонтий. Разбрали за това всички братя и се зарадвали, че утре ще умрат за Христа. Те благословили Филин за труда му и започнали да се молят, приготвяйки се за смъртта. В молитвата казвали:- Господи Боже на нашите отци, прослави Твоето свято име в нас. Със съкрушена душа и смирен дух Ти се молим. Приеми нас, които сами себе си принасяме на Тебе в жертва жива, като всесъжение на овце и агнета, така нека да бъде нашата жертва пред Тебе и нека тя да Ти бъде угодна: няма безчестие за надяващите се на Тебе. Ти знаеш, Господи, че ние Те обикнахме и заради Тебе се предадохме на смърт. Но укрепи всички ни, за да не се отдели нито един от тази дружина и да не се надсмее и зарадва за него нашият враг.Така се молели светиите и се ободрявали един друг, а в полунощ запели големия псалом на погребението си: \"блажени непорочните\" (Пс. 118:1 и сл.) и т. н. След завършване на псалома дошъл ангел Господен, изпълнил със светлина тъмницата и им казал:- Радвайте се, Христови раби, близо е краят ви, вашите имена са записани на небето, надявайте се, Бог е с вас.След тези думи ангелът се оттеглил. А те, като се поклонили, благодарили на Бога. В това време двама тъмнични стражи, Меней и Вирилад, родом египтяни, не спели, видели светлината, блеснала в тъмницата, и чули гласа на ангела, но самия ангел не видели. И Меней казал на Вирилад:- Виждаш ли, брате, на какъв Цар са воини тези? От самото начало съчувствам на християните: те вървят не по беззаконния път, а по праведния и пазят вярата в своя Бог, ден и нощ Му се покланят. И в живота си с никого не постъпват лошо, никого не обиждат, не търсят чуждия имот, а даже раздават своя, всички обичат, на всички вършат добро. Ти и сам знаеш това. А какъв е животът на тези, които странстват в египетските пустини? Нима не е чуден и удивителен? Те вършат чудеса. Аз мисля да вляза при тях в тъмницата и да ги помоля да ме приемат при себе си. А ти, братко, как мислиш?Вирилад отговорил:- Така, както и ти. Ето че и ние, недостойните, се удостоихме да видим светлината, с която ги осия техният Бог, за Когото те умират с радост. Ако ли някой бе започнал да принуждава хегемона да умре за Зевс или за Аполон, или за Асклипий, или за когото и да било от останалите богове, би ли пожелал той да умре? За нищо: скъп му е животът. А те не се щадят, без страх отиват на смърт за своя Бог и се удостояват от Него с такава слава, каквато боговете на никого от покланящите им се никога не са явявали. Защо да не се обърнем към тези праведни хора и към истинния Бог?Посъветвали се по такъв начин, двамата стражи влезли в тъмницата и се поклонили на светиите с думите:- Господари наши, раби на Христос, истинния Бог, приемете и нас във вашето число: и ние вярваме в Господ Иисус Христос, Който вас обикна, и ви молим да Му се помолите, за да удостои и нас с еднаква на вашата участ. Светиите се зарадвали на тяхното обръщане към Бога и ги приветствали, като казали:- Вие сте наши братя, тъй като нашият Господ ви призова към изповядване на пресвятото Свое име и да ви даде еднаква награда с нас, както и на дошлите в единайсетия час на лозето Му (вж. притчата за работниците на лозето - Мат. 20:1-16, бел.ред.).На следното утро хегемонът Лисий излязъл с войници извън града на мястото, където се канел да умъртви светите мъченици, недалеч от реката, наричана Ликос. Там той устроил съда и заповядал да доведат и изправят пред него светите мъченици. Като видял, че двама тъмнични стражи са се присъединили към светите затворници, той казал на първия си съветник Апиан:- Ето и тези безумци желаят да умрат! Нима живот не е по-добре от смърт?Апиан отговорил на това:- Заповядай да ги мъчат с най-жестоки мъчения.- Не - възразил хегемонът, - те ще се уплашат от мъченията и отново ще се обърнат към боговете, и ще останат живи. А аз не искам да ги оставям сред живите, нека умрат. На всички заедно ще издам смъртна присъда.И когато изправили пред него на съд светите мъченици, той не им задал въпрос за вярата и не им назначил никакво изтезание, но веднага ги осъдил на смърт и написал следната присъда:- На тези представени ми за съд четиридесет и пет човека, с християнска вяра, неподчинили се на царската заповед и хулещи боговете на своите предци, определям достойно по делата им наказание: първо, да им се отсекат с брадва ръцете и краката, после да се хвърлят за изгаряне в огън и останалите след изгарянето им кости да се хвърлят в реката.Слугите веднага положили мъчениците на земята и започнали да им секат ръцете и краката. Бил голям слънчев пек и светите мъченици страдали от жажда, едни от болките в раните, други - от слънчевия зной. Някои умрели в тези страдания, други едва дишали, а трети мъжествено търпели. Един от тях, на име Ианикит, като гледал отсечените си ръце и крака, се усмихнал и казал:- Виж как жътварският сърп пожъна твоите членове, като класове!Свети Сисиний, лежащ в кървите си, се претърколил към случилия се наблизо камък и така се помолил на Бога:- Господи, Подателю на всички блага, Който изля някога в пустинята вода от камъка и напои жадуващия Израил (Изх. 17:1-7), сега излей вода и от този камък и ме утоли малко: Ти виждаш нашата жажда, от която загиваме.По молитвата му камъкът внезапно се поместил и от него потекла изворна вода. Свети Сисиний изпил водата и благословил Господа, като казал:- Прославям Те, Боже мой, за това, че напои мен, жадния, като майка - детето си с мляко, хваля Те, Царю мой, че не презря мен, Твоя раб! Но моля Те, не презирай и любимите ми братя, Твои раби, и разхлади и тях, които изнемогват от жажда, изливайки им невидимо росата на Твоята благодат и на всички ни дай твърдост да умрем заедно в Твоята надежда. А на изведения с Твоята сила извор тук, чрез който Ти отново яви древното чудо, повели да тече до свършека на света и дай на тази вода целебна благодат и сила за Твоя слава, Христе, на Твоя Отец и на Светия Дух, и в памет на нас, четирийсетте и пет мъченици, Твои раби, пострадали за Теб.В това време слугите разпалили приготвената огромна клада и започнали да взимат телата на мъчениците и да ги хвърлят в огъня. Едни от светиите били още живи, други вече били умрели. Предавали на изгаряне и мъртвите заедно с живите. Хвърляйки мъчениците в огъня, слугите ги броели и един се губел. Те се чудели и започнали да търсят. А свети Сисиний, лежащ до камъка, от който потекла вода, се обадил:- Ето ме! Вземете ме и ме носете в огъня!Отнесли и него в огъня. Изгорили светите мъченици, огънят угаснал, а слугите започнали да търсят останалите в пепелта мъченически кости и колкото открили, събрали в плат и отнесли и изсипали в река Ликос (Смъртта на светите мъченици станала около 319 г., бел.ред.).Реката приела в себе си костите на светиите като скъпоценно съкровище и ги запазила в едно недълбоко място около брега, като ги събрала със струите си заедно. После дошли благочестиви хора да ги търсят и без мъка ги намерили. Събрали всички до една и ги запазили на почетно място, докато не загинал нечестивият цар Ликиний, съуправник на цар Константин, управляващ източната половина на царството, и не се възцарил само Константин. Когато била дадена свобода на Христовата църква по цялата вселена, тогава и костите на тези свети мъченици били показани на всички и бил построен храм в тяхно име. От светите им кости се подавали изцеления, както и от извора, който избликнал по молитвите на свети Сисиний. Светите четирийсет и пет мъченици пострадали на десети юли, в Никопол арменски, при хегемона Лисий, когато Ликиний царувал над Изтока. А над нас царства нашият Господ Иисус Христос, Комуто с Отца и Светия Дух се въздава чест и слава, сега и в безкрайните векове. Амин.  ", "date": "2019.07.10", "title": "Св. 45 мчци в Никопол Арменски"}
