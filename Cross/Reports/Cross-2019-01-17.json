{"url": "http://www.cross.bg/kompaniyata-spacex-konkyrentziya-1594145.html", "text": "/КРОСС/ Съвместно предприятие на Boeing и Lockheed Martin ще извърши окончателния преглед на проекта за новата си ракета \"Вулкан\" (Vulcan) в рамките на няколко месеца, съобщиха от обединеното дружество. Проектът потвърждава заявката на компанията да се конкурира на пазара на космически ракети наред с такива като SpaceX на Илон Мъск и на Blue Origin - компанията на Джеф Безос, пише technews.bg.Освен конкуренция ще има и сътрудничество, тъй като двигателите на първата степен на \"Вулкан\" ще са дело на Blue Origin. ULA има много интересна идея за многократна употреба на ракетните двигатели на своята ракета.Вместо цялата първа степен да бъде връщана на Земята, а двигателите да хабят от своя ресурс и гориво за това, те ще падат с топлинен щит, след което ще се отваря парашут, а хеликоптер ще ги улавя във въздуха. На теория това би било по-изгодно от технологията на SpaceX, но дали ще е така и на практика предстои да видим.Окончателният преглед на проекта е решаващ етап по пътя на United United Alliance (ULA), която се готви да премине към пълно производство преди първия полет през пролетта на 2021 г. Той бе отложен, след като първоначално бе планиран за 2019 година.Дизайнът е почти напълно готов, заяви тестовият инженер в ULA Дейн Дрефке, цитиран от Ройтерс, по време на обиколка на Космическия комплекс 41 във военновъздушната база Кейп Канаверал във Флорида.Някогашните ракети Атлас и Делта на ULA бяха синоним на космическите мисии на Америка в продължение на десетилетия. Но от известно време компанията следва програма за намаляване на разходите, която включва съкращения на работни места и опит за въвеждане на нови производствени методи, тъй като производителят е изправен пред нарастващата конкуренция от страна на SpaceX с нейните иновации. ", "date": "2019.01.17", "title": "Ракетата „Вулкан“ e почти напълно готова"}
{"url": "http://www.cross.bg/poveche-meso-cherveno-1594138.html", "text": "/КРОСС/ Един хамбургер седмично, но не повече - това според авторите на нов доклад е количеството червено месо, което трябва да хапват хората, за да направят най-доброто за собственото си здраве, както и за благото на планетата, съобщават Асошиейтед прес и Ройтерс, позовавайки се на публикация в сп. \"Лансет\".Яйцата трябва да бъдат ограничени до под четири седмично. Млечните продукти не трябва да надвишават една порция дневно.Като цяло идеалната диета окуражава консумацията на повече пълнозърнести продукти, варива, ядки и удвоено количество плодове и зеленчуци. Препоръчва се употребата на червено месо и добавена захар да се намали наполовина, както и да се ограничат рафинираните въглехидрати като бял ориз, картофи, брашно/хляб от маниока. Да бъдат убедени хората да намалят консумацията на определени продукти обаче няма да е лека задача, тъй като въпросните храни са съществена част от различните култури. Ако светът следва т.нар. Планетарна диета, над 11 милиона случая на преждевременна смърт могат да бъдат предотвратявани всяка година. Спазването на подобен хранителен режим освен това ще допринесе за намаляване на емисиите на парникови газове и за опазването на повече суша, вода и биоразнообразие.\"Храната, която консумираме и начинът, по който я произвеждаме, определя здравето на хората и на планетата. На този етап правим нещата по изключително погрешен начин\", казва Тим Ланг от британския Юнивърсити колидж, един от ръководителите на изследването, цитиран от Ройтерс.Докладът, изготвен с участието на 37 специалисти от 16 страни, препоръчва хората да консумират основно растителна храна. Експертите се позовават на предишни проучвания, според които консумацията на червено месо се свързва с редица здравословни проблеми. Все повече изследвания нищят ефекта от хранителните навици върху околната среда. Производството на червено месо например изисква суша и храна за добитъка, който в процеса на храносмилане отделя парниковия газ метан. Редица животозастрашаващи хронични проблеми и болести се свързват с неправилно хранене, например затлъстяване, диабет, недохранване, няколко вида рак. Изследователите отбелязват, че нездравословният начин на хранене понастоящем причинява повече заболявания и смъртни случаи по света, отколкото необезопасеният секс, алкохолът, наркотиците и тютюнопушенето, взети заедно.Правилното изхранване на разрастваща се глобална популация, която се очаква до 2050 г. да достигне 10 милиарда души, ще бъде невъзможно, ако сега не променим хранителните си навици, не подобрим производството на храна и не ограничим хранителните отпадъци, допълва експертът. \"Налага се коренно да променим глобалната хранителна система в невиждан досега мащаб\", казва Тим Ланг. ", "date": "2019.01.17", "title": "Нова идеалната диета за добро здраве разкриха учени"}
{"url": "http://www.cross.bg/leva-evroshans-evrobet-1594154.html", "text": "/КРОСС/  знае как да „сгрее\" своите играчи, докато температурите навън падат! Само за няколко дни феновете на числовата игра успяха да реализират удивителни печалби в пунктовете на „Евробет\".Голям късмет споходи играч от Сърница, който печели  с прогноза 6, 17, 32, 33, 51, 57, 58, 63, 65 и познати 8 от 9 числа в .Следващият, понесен от вихрушката на печалбите, е Илия Атанасов от Сливен, който прибавя в банковата си сметка .Голяма наситеност на попадения от по  На тази сума се радват жители на Кнежа, Хасково, Елин Пелин и Етрополе.С  се сдоби щастливец от Бургас, познал 7 от 7 числа в ,  отиват в Дулово и Кърджали, а две суми по пътуваткъмБанкя и Нови Пазар.Тегленията на играта  може да следите в пунктовете на „Евробет\" и на .НЕКА КЪСМЕТЪТ БЪДЕ С ВАС!   ", "date": "2019.01.17", "title": "Нова доза късмет за играчите на „Еврошанс“ "}
{"url": "http://www.cross.bg/sred-jaguar-miura-1594128.html", "text": "/КРОСС/ Във Франция откриха и продават колекция от 81 забравени автомобила, сред които има редки и ценни спортни коли като Lamborghini Miura P400 и Jaguar E-Type първо поколение. Сред автомобилите има дори и два модела Trabant. Всичките машини са изложени за продажба през търг.По-голямата част от колекцията са автомобили произведни през 60-е и 70-е години на миналия век, но има коли и от началото на 20-и век като кабриолета на френската марка Rolland-Pilain, появила се през 1905-а година.Намереното Lamborghini Miura P400, образец 1968-а година, е със запазен оригинален двигател V12, 3,9 литра, а пробегът на колата е 77 886 километра. За този спортен автомобил се очаква да се плати между 400 000 и 600 000 евро. Купето Jaguar E-Type, което в доста по-лошо състояние се очаква да замине срещу 5-6 хиляди евро.Сред останалите машини са доста рядкото Porsche 356 образец 1953-а - от първата серия на модела, няколко Lancia Flaminia и Lincoln Continental, както и нетипичен фургон Citroen от 1930-а. В колекцията има още модели от марките Audi, Volkswagen, Peugeot, Oldsmobile, Alfa Romeo, Renault, Chrysler и Cadillac.На търга освен колите са изложени резервни части, двигатели, предавателни кутии, комплекти за асамблиране и колела - всичко около 170 позиции. Търгът е насрочен за 20-и януари.\n\t\t\t\t\t ", "date": "2019.01.17", "title": "Във Франция продават колекция от 80 забравени автомобила (видео) "}
{"url": "http://www.cross.bg/gradysa-ymeren-slunchevo-1594135.html", "text": "/КРОСС/ Утре преди обяд ще е слънчево, но от запад ще започне увеличение на облачността; ще е средна и висока и до края на денонощието ще обхване почти цялата страна. Без валежи. Вятърът ще е слаб, в югоизточните и планински райони - до умерен от югозапад. Остава сравнително топло, с максимални температури между 6 и 11 градуса.Над Черноморието ще е предимно слънчево, сутринта на места в южните райони с намалена видимост. Ще духа слаб, в южните райони - умерен югозападен вятър и там през деня чувствително ще се затопли. Максимални температури между 7 и 12 градуса. Температурата на морската вода е 5-6 градуса. Вълнението на морето най-често ще е 2 бала.Над планините от запад облачността ще се увеличава, най-късно в източните масиви. Ще се задържи без валежи. Ще духа до умерен запад-югозападен вятър. Максимална температура на 1200 метра - около 3, на 2000 метра - около минус 2 градуса.", "date": "2019.01.17", "title": "Ще се радваме на слънчево време и в петък"}
{"url": "http://www.cross.bg/priroden-godina-stranata-1594144.html", "text": "/КРОСС/ През 2018 година Турция е намалила потреблението на руски природен газ, който получава по газопроводите \"Син поток\" и през Украйна и България с 13% в сравнение с 2017 година. Така за първи път от 2010 година пазарният дял на \"Газпром\" на турския пазар слиза под 50%, съобщи Агенция \"Анадол\".2017 година стана годината с най-голямо потребление на синьо гориво в страната, през миналата година очакванията за нов рекорд не бяха оправдани, съобщи Яшар Арслан, шеф на Асоциацията на дистрибуторите на природен газ. Според него, страната е потребила 49.6 милиарда м3 природен газ при първоначално прогнозирани 51.9 милиарда. Или е налице спад от около 8%, вероятно заради по-меката зима.\"В страната се увеличава вноса на втечнен природен газ. За последните години неговият пазарен дял в Турция се е увеличил от 14 до 22% през миналата година\", казва още Арслан. Според него, тази тенденция ще се засилва и това допълнително ще намалява консумацията на руски природен газ. ", "date": "2019.01.17", "title": "Турция намали пазарния дял на купувания руски природен газ с 13%"}
{"url": "http://www.cross.bg/botevgrad-mezdra-ychastuka-1594155.html", "text": "/КРОСС/Постъпила жалба пред Комисията за защита на конкуренцията блокира обществената поръчка за избор на изпълнител на строително-монтажните работи на 20-километров участък от пътя Мездра - Ботевград, път І-1 (Е-79) лот 1 от км 174+800 до км 194+122. На 12 октомври м. г. Агенция „Пътна инфраструктура\" стартира обществените поръчки за избор на изпълнител при изграждането на 33 км от път I-1 между Мездра и Ботевград, обособени в два участъка - лот 1 и лот 2. Програмата предвижда строителството на направлението Видин - Ботевград да започне от една от най-сложните отсечки предвид терена, през който преминава. Поради това участъкът е разделен в два лота, за да може на обекта да се работи едновременно и да завърши в кратък срок. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра\", „Дърманци\", „Ребърково\", „Люти дол\", „Скравена\" и „Ботевград\". Предвидено е построяването на селскостопански надлези, площадки за отдих и т. н. За участъка от лот 2 - път I-1 от км 161+367 до км 174+800, който е с дължина 13,4 км, отварянето на офертите за изпълнение на строително-монтажните работи е предвидено за 25 януари 2019 г.Общата индикативна стойност на участъка между Мездра и Ботевград /лот 1 и лот 2/ е близо 302 млн. лв. без ДДС. Проектът ще се финансира със средства от републиканския бюджет. За първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок.Направлението Видин - Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус\", „Тракия\" и „Струма\". С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.  ", "date": "2019.01.17", "title": "Жалба пред КЗК блокира обществената поръчка за изграждането на участък от пътя Мездра - Ботевград"}
{"url": "http://www.cross.bg/evro-kushti-tzena-1594141.html", "text": "/КРОСС/ Властите на италианското градче Самбука ди Сицилия продават къщи на символична цена от 1 евро, съобщи CNN. Целта е да бъдат привлечени нови жители и да се подобри състоянието на необитаваните домове.В списъка за продажба влизат десетки исторически сгради. Единственото задължение на купувачите е да ремонтират къщата най-малко за 15 000 евро в течение на следващите 3 години. Освен това, за да гарантират сериозни намерения, те са длъжни да предоставят депозит от 5000 евро на общината, като парите им ще бъдат върнати след приключването на ремонта.\"Обявените за продажба къщи са собственост на общината\", потвърди Джузепе Качиопо, заместник-кмет на градчето. Той каза, че Самбука ди Сицилия е прекрасно място за тих и спокоен живот.Вече има и десетина продадени къщи. Запитвания по програмата постъпват от Швейцария, Франция и Испания. Това не е единствената подобна акция. Преди година подобно предложение бе анонсирано от град на остров Сардиния. Там продаваха 200 къщи на същата символична цена от 1 евро. ", "date": "2019.01.17", "title": "Град в Италия търси жители, продава къщи за 1 евро"}
{"url": "http://www.cross.bg/pytin-surbiya-prezident-1594158.html", "text": "/КРОСС/ Русия е готова да вложи около 1,4 милиарда долара за развитие на инфраструктурата в Сърбия за преминаване през тази страна на линия на \"Турски поток\", заяви руският президент Владимир Путин, отговаряйки на въпрос на ТАСС на съвместна пресконференция с президента на Сърбия Александър Вучич.Ние със Сърбия извършваме такава работа, това засяга и развитието на инфраструктурата, в това число на транзитна инфраструктура на сръбска територия, ние сме готови да вложим в това необходимите ресурси, те ще бъдат около 1,4 милиарда долара, каза руският президент.Ние тази работа фактически я подготвяме, даже на практика я започваме, но в крайна сметка всичко ще зависи и от други страни, в това число от страни от Европейския съюз, доколко те ще бъдат в състояние да защитят своите суверенни национални интереси в диалога с европейските структури, подчерта Путин.Руската компания \"Газпром нефт\" възнамерява да инвестира 1,4 милиарда долара в Сърбия до 2025 г., поясни руският президент.\"Водещият руски инвеститор в сръбската енергетика е компанията \"Газпром нефт\", която вложи в дъщерната си компания \"Нефтена индустрия на Сърбия\" (НИС) около 3 милиарда долара, а също така възнамерява да инвестира до 2025 г. още 1,4 милиарда долара\", посочи Путин.По думите му в момента НИС е най-големият данъкоплатец в Сърбия и една от водещите нефтени и газови компании в Източа Европа.Руският президент Владимир Путин заяви, че Русия съжалява за решението на косовските власти да създадат своя армия и вижда в това риск за дестабилизация на ситуацията на Балканите, предаде ТАСС.\"За съжаление, в последно време косовските власти предприеха серия провокативни стъпки, които сериозно изостриха обстановката и преди всичко - обявяването на 14 декември на създаването на т.нар армия на Косово\", заяви Путин на пресконференция след разговори със сръбския президент Александър Вучич.\"Безусловно, това е пряко нарушение на резолюцията (на ООН), която не допуска създаването на територията на Косово на каквито и да било военни формирования, освен международния контингент на ООН\", добави той.Руският президент Владимир Путин връчи на сръбския си колега Александър Вучич Ордена на Александър Невски. Церемонията се състоя след разговори между двамата лидери в президентския дворец в Белград, предаде ТАСС.На 7 януари Путин подписа указ, с който награждава сръбския държавен глава Вучич с Ордена на Александър Невски за големия му личен принос за развитието на многостранното сътрудничество с Руската федерация.В интервю за ТАСС Вучич заяви, че за него е особена чест да получи този орден от руския президент.\"Мисля, че президентът Путин е показал, че по-добре от много други разбира политическата ситуация в този регион и може да оцени уважението, което Сърбия е демонстрирала спрямо Русия досега\", заяви Вучич. ", "date": "2019.01.17", "title": "Путин: Русия е готова да вложи 1,4 милиарда евро за \"Турски поток\" през Сърбия"}
{"url": "http://www.cross.bg/zanysi-film-filmova-1594152.html", "text": "/КРОСС/ Световноизвестният полски режисьор, сценарист и продуцент Кшищов Зануси пристига в София за 23-ия София филм фест, за да представи най-новия си филм \"Етер\" и да получи Наградата на София. \"Не са много режисьорите, които могат да вкарат високата култура в душата на своите филми така, както прави това Кшищоф Зануси в \"Етер\", пише в ревюто за филма \"The Hollywood Reporter\". Вдъхновена от Фаустовия мотив, впечатляващата психологическа драма среща зрителя с военен лекар, експериментиращ с науката, за да получи власт над хората.\"Моят герой е човек, който смесва науката и религията, а двете никога не са имали нищо общо. И ето за това става дума във филма. Етерът беше източник на голямо очарование в края на XIX век. В моя филм той е метафора, тъй като се превръща в средство за спасение и подчинение\", казва Кшищоф Зануси.Роден във Варшава през 1939 г., Зануси завършва физика във Варшавския университет (1955-1959), философия в Университета в Краков (1959-1962) и режисура в Държавната театрална и филмова школа в Лодз (1960-1966), а новият му филм отново съчетава в едно всичките му професии. През 1994 година режисьорът е избран за председател на Европейската организация за аудиовизуална култура EUROVISION със седалище в Рим. От 1999 година е президент на Европейската федерация на създателите на аудио-визуални продукти FERA. Той е един от първите полски творци, които започват да правят копродукции (Германия, Италия, Франция). \"Етер\" също не е изключение - творбата е резултат от съвместните усилия на Полша, Украйна, Унгария и Литва.Днес Кшищоф Зануси е професор по кино и телевизионна режисура във Висшата академия за филмово и телевизионно изкуство в Лодз, Полша, консултант на Комисията по култура на Ватикана, един от основателите на Европейската филмова академия. Професор Зануси води лекции в Националната филмова академия във Великобритания, в киноинститутите в Белград, Будапеща и др. Носител е на редица престижни полски и международни награди и отличия. Сред тях са наградата \"David di Donatello\", Кавалерският кръст на Ордена на възродена Полша, Командорски орден за изкуство и литература (Франция), както и много международни награди за филмите му от Кан, Венеция, Москва, а също и за цялостно творчество и принос в европейската филмова култура.Освен най-новия филм на Зануси \"Етер\", публиката на 23-тия СФФ ще може да види и кинодебюта на известния режисьор \"Структурата на кристала\" (1969) - психологическа драма за приятелството, кариерата и смисъла на щастието. ", "date": "2019.01.17", "title": " Легендата Кшищоф Зануси - специален гост на 23-ия София филм фест "}
{"url": "http://www.cross.bg/obshtina-naii-zelena-kategoriya-1594150.html", "text": "/КРОСС/ Общините Русе и Левски са тазгодишните победители в конкурса „Най-зелена община\", организиран от „Екопак България\". В четвъртото издание се включиха общини-партньори на най-голямата българска организация за управление на отпадъци от опаковки от цялата страна. Целта на ежегодния конкурс е да отличи най-добрите проекти, свързани с повишаване на екологичното образование и информираността на гражданите за ползите от разделното събиране на отпадъци от опаковки, за опазването на природата и човешкото здраве, както за повишаване на качеството на живот у нас. Съревнованието се провежда в 3 категории в зависимост от населението в общините.  В категория „Най-зелена малка община\" се съревновават общините с население до 25 000 жители, в категория „Най-зелена средна община\" - общините с население между 25 000 и 100 000 жители и в третата категория, „Най-зелена голяма община\" - общините с население над 100 000 жители.Състезанието се провежда в два етапа. Първият представлява попълване на онлайн въпросник за доказване на степента на прилагане на екологичното законодателство и демонстриране на добри практики в общините. Вторият етап е разработване на проект за информационно-образователни кампании и различни инициативи, които да възпитават в отговорно отношение към природата и да информират гражданите за ползите от разделното събиране на отпадъци от опаковки и рециклирането им. Победителите бяха избрани от експертно жури, което оценяваше документите съгласно обявените критерии на сайта на конкурса ecopack.bg/naizelenaobshtina. В категория „Най-зелена голяма община\" наградата от 25 000 лв. спечели Община Русе с проекта „Върнете ме в природата\". В категория „Най-зелена средна община\" журито прецени, че представените проекти не отговарят на критериите за креативност, мащабност, ефективност и устойчивост. Затова за 2018 г. награда в тази категория не се присъжда. Наградата от 10 000 лв. за  „Най-зелена малка община\" спечели община Левски с проекта „Зелено училище\".", "date": "2019.01.17", "title": "Русе и Левски печелят конкурса „Най-зелена община“ за 2018 г."}
{"url": "http://www.cross.bg/makedoniya-repyblika-durzhavi-1594151.html", "text": "/КРОСС/ Отношенията между България и Република Македония имат сериозен потенциал за развитие в контекста на Договора за приятелство, добросъседство и сътрудничество, но трябва да го разгърнем и развием допълнително в икономически план, защото процесите в едни държави и общества често започват с официалните държавни договорености и споразумения, но не бива да свършват с тях. Това заяви заместник министър-председателят Томислав Дончев при откриването на Българо-македонски бизнес форум с участието на повече от 100 компании, които се срещнаха в Скопие в подкрепа на развитието на двустранните търговско-икономически отношения между двете държави.Вицепремиерът Дончев подчерта, че от ключово значение е активният диалог между бизнес средите на двете държави. Пазарът на Република Македония е атрактивен за българските компании предвид ниските транспортни разходи, сходните изисквания към стоките и услугите. За първите девет месеца на 2018 г. двустранният стокообмен между България и Република Македония възлиза на 550 млн. евро, трябва да работим за ръст с 50%.Двете ни страни имат голям потенциал за развитие на отношенията си в енергийния сектор, включително чрез партньорство при изграждането на нова атомна електрическа централа и обща енергийна борса. Това обяви вицепремиерът по икономическите въпроси на Република Македония Кочо Ангюшев.Във форума взеха участие над 100 български и македонски компании в сферата на минно-добивната индустрия, строителството, транспортната инфраструктура и логистиката, земеделието и хранителните продукти, биохраните и туризъма, които в рамките на форума проведоха двустранни срещи. В нарочна среща на представителите на туристическия бранш взеха участие заместник-министърът на туризма Любен Кънчев и македонският му колега министърът на икономиката Крешник Бектеши. Кметовете на Кюстендил, Дупница, Белица, Берово, Струмица, Крива Паланка, Каменица, Делчево, Пехчево и Ново село обсъдиха перспективите за по-тясно сътрудничество между пограничните общини.В рамките на визита в Скопие заместник министър Манолев ще открие новият офис на Службата ни по търговско-икономически въпроси. ", "date": "2019.01.17", "title": "Дончев: Нужен е 50% ръст при стокообмена България - Македония"}
{"url": "http://www.cross.bg/vychich-blagodari-dvete-1594148.html", "text": "/КРОСС/ Вашата страна има верен партньор в лицето на малка Сърбия, каза президентът на балканската държава Александър Вучич на руския си колега Владимир Путин в Белград.Лидерът на западната ни съседка припомни за развитието на икономическите връзки между двете страни. \"Допреди скоро ние трудно си изплащахме външните дългове, а сега благодарение и на руски инвестиции, нямаме този проблем\", посочи още той.Балканският държавник също благодари на госта си за подкрепата, която Москва оказва на Белград в международен план (Русия не признава държавността на бившата сръбска провинция Косово). \"Ние оценяваме вашата позиция и вашите усилия за опазването на териториалната цялост на нашата страна. Ето защо смятам, че Русия има верен партньор в лицето на малка Сърбия\", каза още Вучич.След домакина думата взе гостът. Той благодари за топлото посрещане. \"Ние увеличихме стокооборота между двете страни и ще продължим да работим в това направление. Аз много се  радвам, че имам възможността да посетя тази братска страна\", каза Путин. Руският президент се обърна към Вучич.\"Вие направихте много за развитието на отношенията между двете страни\", посочи още стопанинът на Кремъл и награди сърбина с руски орден. Вучич му благодари на руски. ", "date": "2019.01.17", "title": "Вучич: Сърбия е лоялен партньор на Русия"}
{"url": "http://www.cross.bg/rutze-vreme-burzo-1594149.html", "text": "/КРОСС/ Най-уязвими на студа, снега и вятъра през зимата, са не толкова лицето и устните, колкото дланите. Дори и да носим ръкавици студът им влияе - ръцете не обичат температурни колебания. А именно това се случва при влизане в топли помещения и след това, излизайки навън. Затова се уверете, че имате добър крем. Ние от подбрахме няколко съветa, с които да помогнем при грижата за тази чувствителна зона.Най-студените месеци в годината са труден период за нашите ръце. Кожата им - също като устните - е изключително тънка и деликатна, поради което е много лесно да се наруши състоянието ѝ. В сравнение с устните обаче те имат изключително големи потни жлези, така че бързо се дехидратират. Зачервяване, сухота, лющене, напукване, загрубяване ... Това са само някои от последствията от неподходящата грижа. Липсата на хидратация също води до по-голяма видимост на бръчките и обезцветяването. За щастие, следвайки няколко прости правила, ще можете да подавате ръката си без срам и пареща болка.Кремът за ръце трябва да стане вашият най-добър приятел. Това е задължително през есента и зимата, но е полезен през цялата година. Без подходящата подкрепа много бързо могат да бъдат увредени, така че винаги трябва да носите една тубичка и да я използвате, когато е необходимо. Като през студеното време употребата трябва да се увеличи до няколко пъти на ден. Особено след измиване, преди да излезете навън - за защита срещу отрицателни температури или след завръщане у дома - при усещане за стягане и сухота. Дръжте винаги един близо до себе си. Когато става въпрос за ръце, излишъкът от хранителни вещества никога няма да им навреди.Вече знаем, че кремът за ръце в студеното време е незаменим. Трябва обаче да отбележим, че не всеки продукт действа добре. Много от тях имат съблазнителен аромат или просто красива опаковка, но не съдържат достатъчно полезни компоненти. Списъкът с най-важните е кратък и е добре да го запомните - тогава кожата ви ще възвърне бързо блясъка и мекотата си.Плътни и бързо абсорбиращи се кремове, които не оставят мазен филм - това е най-добрият избор. За кожата уреята е чудесна съставка, която дълбоко овлажнява и предотвратява дразненето. Търсете D-пантенол, алантоин, глицерин, карите или масла и витамини.Регенериращите кремове са много подходящи за употреба всеки ден. Ако обаче ръцете ви са склонни към прекомерно изсъхване, трябва да ги лекувате от време на време с парафиново третиране като в салон за красота. Лесно можете да си купите маска на базата на това вещество или на пчелен восък, която се прави през нощта, а специални тънки ръкавици подсилват ефекта. Под въздействието на топлината кожата се възстановява по-бързо и става по-силна. С такъв тип терапия се подхранва не само епидермисът, но и ноктите.Освен този тип продукти, специалистите препоръчват за по-интензивна грижа и различни концентрати или серуми за ръце с високо наличие на активни вещества.Вашите усилия ще допринесат за обновяването на хидролипидния слой на кожата. Подхранените ръце изглеждат млади, здрави и хидратирани. Не забравяйте в студеното време винаги да излизате с топли ръкавици и с гумени, когато извършвате домакинската работа. Ние от вярваме, че превенцията е най-доброто лечение. ", "date": "2019.01.17", "title": "Защитете дланите си през зимата - 3 съвета за кремовете за ръце"}
{"url": "http://www.cross.bg/bili-kushta-obvinyaemata-1594146.html", "text": "/КРОСС/ 67 -годишна жена от с. Труд е арестувана и е с повдигнато обвинение за извършено на 13 януари убийство на 73-годишния й съпруг, съобщават от Прокуратурата. Обвиняемата и пострадалият живеели в къща в с. Труд, обл. Пловдив, като отношенията им били влошени. След възникнал помежду им на 13.01.2019 г. скандал в дома им, обвиняемата умишлено умъртвила съпруга си.На следващия ден тя отишла на работа, като преди това извършила множество действия по прикриване на следите от извършеното престъпление. Започнало е разследване, били са извършени огледи, разпитани са били свидетели и са били приобщени веществени доказателства. Назначени са съдебно-медицински и биологични експертизи.Според източници от разследването 73-годишният мъж е удушен от съпругата си, защото приписал семейната къща на чужда жена, твърди сайта TrafficNews.bg.  Обвиняемата и пострадалият живеели в къща в селото, като отношенията им от години били силно влошени.  Дядото често си канел гостенки,  които оставали да преспиват при него. Бабата била свикнала с похожденията му, но чашата преляла когато преди няколко дни разбрала, че той е приписал фамилната къща на дъщерята на една от приятелките си. Последвал скандал, тя го натиснала в банята и го удушила.Пострадалият бил намерен в дома си от свой приятел, който не могъл да се свърже с него по телефон. Първочално медиците решили, че е починал от естествена смърт, но аутопсията показала, че смъртта е насилствена. Обвиняемата е задържана за срок от 72 часа с постановление на наблюдаващия прокурор, като предстои да бъде внесено искане до съда за вземане спрямо нея на най-тежката мярка за неотклонение „Задържане под стража\".Предвиденото от закона наказание за престъплението, за което 67-годишната жена е обвинена, е лишаване от свобода от 10 до 20 години. Разследването по случая продължава.  ", "date": "2019.01.17", "title": "67-годишна уби съпруга си, приписал семейната къща на любовница "}
{"url": "http://www.cross.bg/stolichna-obshtina-sporta-1594153.html", "text": "/КРОСС/ Бюджетът за спорт в София трябва да бъде поне 1% от общия на Столична община. Това заяви общинският съветник от БСП Николай Николов в коментар по повод предстоящото приемане на Бюджет 2019 в края на януари. За миналата година за спорт бяха отделени едва 0,2%.\"Управляващите в Столична община все още не са входирали тяхното предложение за Бюджет 2019, което ще бъде внесено за гласуване на следващата сесия в края на месеца. А днес е последният срок за това, коментира Николай Николов. - Досега основно от медиите разбираме, че Бюджет 2019 на СО ще бъде рекорден - 1,6 милиарда лева. Очаквам от цялата тази сума за спорт да бъдат отделени или отново 0,2%, или дори този процент да бъде намален на 0,1\".На днешното заседание на СОС беше гласуван отчетът за изпълнение на сесия за програмно финансиране през 2018 година, обявена по Програма за развитие на физическото възпитание и спорта.\"От него става ясен един много неприятен факт - срещу отделените от Столична община 282 377 лева за финансиране на спорта в образователни институции, районни администраци и малки населени места, представянето на софийските училища в Ученическите игри в най-популярните спортове като футбол, баскетбол, волейбол, атлетика, хандбал на национални ниво, е трагично, коментира Николай Николов. - Има спортове и възрастови групи, в които софийските училища дори не са в Топ 10 в класирането. Няма как да приема обяснението на заместник-кмета Тодор Чобанов, че Столична община не цели да произвежда шампиони. Това изказване е пълен абсурд за мен. Спортът, освен грижа за здравето, е и начин за изграждане на характер и навици у децата. А характерът се гради чрез мотивацията на тези деца да печелят спортните състезания, в които участват. Според протоколите на Министерство на образованието, Министерство на спорта и на Българската асоциация \"Спорт за всички\" от Училищните игри за 2018 година, в класиранията в различните възрастови групи представителите на София са изпреварени от градове като Етрополе, Правец, Несебър, Силистра, Хасково, Ботевград, Монтана, Видин... Какво повече да говорим!?\".Николай Николов заяви, че традицията на Столична община е спорадично да организира само празници на спорта, което по никакъв начин не показва устойчивост и развитие на физическото възпитание у подрастващите в града. \"Категорично смятам, че бюджетът за спорт, отделян от Столична община, трябва да бъде увеличен на поне 1% от общия. Освен това трябва да бъдат заложени повече критерии, с които да бъде ефективно контролирано изразходването на заделените средства, заяви общинският съветник от БСП. - Спортът е здраве и е най-добрата превенция от зависимостите от алкохол, цигари и наркотици. Освен това намалява агресията у децата и предпазва от затлъстяване. А българските деца са на трето място по затлъстяване в Европейския съюз по официални данни. Затова ние, общинските съветници, сме длъжни да направим необходимото, за да осигурим на подрастващите достатъчно ефективна възможност да спортуват, а не управляващите в СО да използват спорта за техен евтин пиар\". ", "date": "2019.01.17", "title": "Николай Николов: Бюджетът за спорт в София трябва да е поне 1% от общия на СО"}
{"url": "http://www.cross.bg/vasil-rysinova-kalina-1594147.html", "text": "/КРОСС/ Причината за смъртта на 25-годишната жена в столичния кв. \"Банишора\" е асфиксия (задушаване). Това каза на брифинг градският прокурор на София Емилия Русинова.Калина Симова е била убита от 23-годишния си приятел Васил Василев в жилището, в което са живеели. По думите на Русинова двамата са се познавали от около 3 месеца. Почти веднага са заживели заедно в апартамента, който е собственост на родителите на младата жена. По думите на градския прокурор, според свидетелски показания през последните дни е имало няколко недоразумения между двамата и вероятно Калина е поискала да прекратят отношенията си.\"Вчера между 17 и 18.30 ч. младият мъж, извършител на убийството, се е свързал с баща си и с негови приятели по телефона със смс-си и от тях е станало ясно на всички тях, че жертвата е убита, намира се в апартамента и извършителят на деянието е предприел действия, целящи неговото нараняване и по-скоро причиняване на смърт, като е казал, че си е прерязал вените и кръвта тече. Сигналът е получен в МВР и от баща му и от негова приятелка\", обясни Емилия Русинова.На място веднага са изпратени екипи на Спешна помощ, полицията и пожарната, които са срязали входната врата на апартамента, за да влязат, тъй като е била заключена.Калина е намерена на дивана в хола гола, дрехите са били разхвърляни, а в жилището са намерени празни бутилки от алкохол и безалкохолни. Васил е бил в съседната стая, лежал на леглото и е бил гол до кръста. Той се е опитал да се самоубие с газов пистолет.Директорът на СДВР комисар Георги Хаджиев допълни, че най-вероятният мотив за убийството е ревност.\"Конкретният повод за ревността е, че тя е получила СМС, докато са били вкъщи, с който той е искал да се запознае. Отказано му е и след това вече фактическата обстановка предстои да се изяснява\", коментира той. По думите му до момента не са постъпвали данни за домашно насилие спрямо жертвата.Комисар Хаджиев каза още, че убиецът е напълно адекватен и няма сериозни наранявания, но не си спомня как е убил приятелката си. Според шефа на столичната полиция убийството е било извършено спонтанно.На брифинга стана ясно още, че Васил Василев се е опитвал да се самоубие и преди. Поводът за това е бил отново вероятна раздяла между него и предишна приятелка.  \"Бащата на извършителя споменава, че преди около 5 години при раздяла с приятелката си, отново е правил опити да се самоубива. Аз си го обяснявам, че става дума за един лабилен човек\", каза директорът на СДВР. Емилия Русинова изясни, че тогава Васил е имал среща с психолози.\"Но всичко това не се развива на територията на България и по делото няма медицински документи, които да установяват какво е било състоянието му. От данните по делото не са му били предписани лекарства\", посочи градският прокурор на София.Русинова отново се позова на свидетелски показания, според които 23-годишният Васил бил е много емоционален и доста разстроен, след трагичен инцидент, който се е случил в семейството му преди няколко месеца.Младият мъж вече е изписан от \"Пирогов\" и е отведен за разпит. Повдигнато му е обвинение в убийство и той ще остане в ареста за 72 часа, след което прокуратурата ще поиска от съда налагане на постоянна мярка за неотклонение \"задържане под стража\".По делото са назначени множество експертизи, предстои да се установи дали има употребявани наркотични вeщества.Снимка Фейсбук", "date": "2019.01.17", "title": "25-годишната Калина е била удушена, най-вероятно от ревност"}
{"url": "http://www.cross.bg/iiotova-evropeiiskite-iliyana-1594143.html", "text": "/КРОСС/ Вицепрезидентът Илияна Йотова заяви пред БНР, че сегашното законодателство залага възможности за злоупотреби с даването на българско гражданство. Тя посочи, че е необходимо законово да бъде уредена и дейността на институция като сегашната Държавна агенция за българите в чужбина:    Тя е създадена с решение на МС, но тя не е обвързана с конкретен запис в нито един закон. Там е предвидено създаването на друга институция, която трябва да изпълни тези функции. Ако правителството в момента реши, че трябва да има такава агенция, дори чувам предложение да има такова министерство - да бъде така добро, да си направи конкретните законодателни промени, за да знаем кой е субектът, който носи отговорността за всичко това\".\"Не съм позволила за секунда някой да ми диктува решенията\", категорична бе Илияна Йотова.В интервю за предаването \"12+3\" вицепрезидентът коментира и темата Брекзит:\"Европа, която беше заинтересована повече да има споразумение с Великобритания, сега е втвърдила позицията си и като че ли е повече склонна да има Брекзит на всяка цена, т.е. и без споразумение. Това ще бъде катастрофално\". Тя обясни причините:\"Великобритания ще загуби дори евентуалното си привилегировано отношение - така, както имат страни около ЕС, които не са членове, но в някои със споразумения, заедно с ЕС, упражняват определен вид политики и се ползват от привилегии. Един твърд Брекзит означава изключително висока и скъпа цена. Никой не може да изчисли какви ще бъдат загубите както за гражданите на страната, така и за европейските граждани. След гласуването в британския парламент е ясно едно - всички предварителни разговори с Великобритания от страна на европейските държави, всички предварителни договорки и уговорки - за спазване на права на работници, на учещи от едната или другата страна отпаднаха само с едно гласуване. В момента, в който страната няма да бъде част от вътрешния пазар или в облекчен режим и излезе от митническия съюз, даваме си сметка какво ще се случи и по отношение на цени и търговски взаимоотношения\", коментира Йотова. Тя подчерта и въпроса за отговорността на политиците, визирайки бившия министър-председател Дейвид Камерън, който предложи провеждането на референдум. Според нея той не е поел политическа отговорност. Сега Великобритания е изправена пред много трудна задача - как да продължи оттук нататък, смята вицепрезидентът.\"Тереза Мей носи много тежък политически багаж в момента. Тя направи няколко ключови грешки\", изказа мнение Илияна Йотова.Тя е разтревожена за правата на нашите сънародници на Острова. Според нея България, заедно с други страни, които имат сериозни диаспори във Великобритания, трябва да постави определени условия пред страната за спазването на правата. Тя подчерта, че твърд Брекзит ще постави в невъзможност голяма част от сънародниците ни да работят и учат.Европейските избори ще бъдат трудни, включително и във връзка с Брекзит, каза Йотова и добави: \"Твърдата позиция на ЕС в момента формално качи много сериозно рейтинга на Европа. Парадоксално е - заради излизането на една страна, в което много анализатори виждаха разпада на ЕС, тенденцията е точно обратната. Проумя се, че усилията трябва да бъдат насочени към реформирането на европейските институции, а не излизането от него. Все по-трудно е една държава да се справя сама с всички предизвикателства пред нея\".Доверието в европейските институции е ниско, подчерта Илияна Йотова и изказа мнение: \"Този мандат на ЕК с председател г-н Юнкер, както и втория мандат на г-н Барозо преди това - това са 10 години безвремие, 10 години, в които не беше решен нито един сериозен политически въпрос, който да води до развитие и перспектива за европейските граждани\". По думите й най-слабата политика, която са демонстрирали европейските институции, е била по най-важната тема - за сигурността.Според вицепрезидента евроизборите у нас ще са сякаш избори за национален парламент. Страстите между политическите сили ще бъдат у нас, без да се говори много за това какъв трябва да е ЕС, смята тя.Атаката срещу президентската институция е от много време, заяви Илияна Йотова. Вчерашният дебат в парламента по темата за изтребителите не е успял да я убеди кой е по-добрият избор. Дори управляващата коалиция не е на едно мнение за това какво решение трябва да се вземе, каза тя.\"Няма как да ме убедят, преди аз да знам като български гражданин каква е националната ни концепция за българската армия\", сподели тя и попита дали след време няма да се наложи закупуване на кораби или машини за охрана на сухопътните ни граници например.\"Не казвам, че е излишно, а питам - дали можем да го понесем като граждани\". ", "date": "2019.01.17", "title": "Илияна Йотова: Твърд Брекзит ще постави сънародниците ни в невъзможност да работят и учат"}
{"url": "http://www.cross.bg/evropeiiskata-byudzheta-chlenka-1594142.html", "text": "/КРОСС/ Правителствата, които се намесват в съдебната система или не успяват да се справят с измамите и корупцията, рискуват замразяване на средствата от ЕС, според проект на законодателен акт, одобрен от ЕП в четвъртък.С подкрепата на група от независими експерти Европейската комисия ще трябва да установява „широко разпространено незачитане на принципите на правовата държава\" и да взема решения за мерки, които биха могли да включват замразяване на плащанията от бюджета на ЕС или намаляване на предварителното финансиране. Решенията ще бъдат изпълнявани едва след като бъдат одобрени от Парламента и Съвета. След като държавата членка коригира дефицитите, установени от Комисията, Парламентът и министрите на ЕС ще могат да отблокират средствата. Европейската комисия може да установи, че върховенството на закона е застрашено, ако едно или повече от изброените по-долу е отслабено:правилно функциониране на органите на държавата членка, изпълняваща бюджета на ЕС; добро функциониране на органите, извършващи финансов контрол; правилно разследване на измами, включително данъчни измами, корупция и други нарушения във връзка с изпълнението на бюджета на ЕС; ефективен съдебен контрол от независим съд; събиране на неправомерно изплатените средства; предотвратяване и санкциониране на отклоняването от данъчно облагане и данъчна конкуренция; сътрудничество с Европейската служба за борбата с измамите и ако e приложимо, с Европейската прокуратура.С цел подпомагане на Европейската комисия група от независими експерти по конституционно право и финансови въпроси, включваща един експерт, назначен от националния парламент на всяка държава членка, и пет, посочени от Европейския парламент, ще оценява ситуацията във всички държави членки ежегодно и ще прави заключенията си обществено достояние. ", "date": "2019.01.17", "title": "Държавите членки, които застрашават върховенството на закона, могат да загубят пари от фондове на ЕС \t   "}
{"url": "http://www.cross.bg/frantziya-sporazymenie-brekzit-1594130.html", "text": "/КРОСС/ Премиерът на Франция Едуар Филип съобщи днес, че кабинетът задейства план, чрез който страната да се подготви за „Брекзит без споразумение\" - вариант, който изглежда „все по-малко невероятен\", предадоха Франс прес и ТАСС.Френското правителство е предвидило законодателни и юридически мерки, чрез които да се избегне прекъсването на права и ефективно защитаване на правата на французите френските предприятия, посочи министър-председателят след среща с членове на кабинета.Планът предвижда по-специално 50 млн. евро инвестиции за подпомагане на френските летища и пристанища за справяне с последиците от евентуален твърд Брекзит, отбелязва Ройтерс. След като планът бе одобрен вчера от Националното събрание, днес предстои окончателно да бъде приет и от Сената. Въз основа на закона, който ще бъде подписан тази седмица от президента, ще бъдат разработени пет наредби, които ще бъдат представени идната сряда на правителството.Те ще осигурят юридическа рамка, за да може Франция да реагира на евентуален Брекзит без споразумение, добави премиерът. Става дума по-специално да бъдат защитени интересите на французите, живеещи във Великобритания, да се гарантира определен статут на британските граждани във Франция и да се предвидят мерки за възстановяване на контрола върху стоките, превозвани през границите.Френските власти проучват и план за подпомагане на риболова - сектор, който може да се окаже твърде уязвим при Брекзит без споразумение. ", "date": "2019.01.17", "title": "Франция се приготвя за Брекзит без споразумение "}
{"url": "http://www.cross.bg/yavorov-chirpan-myzeya-1594131.html", "text": "/КРОСС/ Музеят на Яворов в Чирпан дава поле за творческите изяви на ученици от цялата страна. Всяка година в родната къща на поета се организират конкурси, на които млади хора показват таланта си на поети и художници.По традиция на Яворовите януарски дни в Чирпан се обявяват резултатите от Националния литературен конкурс „И ти си в мене - ти, родино моя\". Освен популяризиране живота и творчеството на Яворов, една от основните задачи, които си поставят от музея в родния му град , е откриването и поощряването на млади таланти.От музея обмислят и нови идеи как да стимулират младите хора да продължават да творят,вдъхновени от Яворов.", "date": "2019.01.17", "title": "Яворови януарски дни в музея на поета в Чирпан "}
{"url": "http://www.cross.bg/koshyti-klisyra-otstrel-1594129.html", "text": "/КРОСС/ Арест на 54-годишен ловец е имало в Клисура. След 24-часов престой зад решетките, той си е  признал вината и вече е на свобода. Ще бъде съден за бракониерство, разкриха за БЛИЦ разследващи. През изминалия уикенд, когато ловната дружинка на Клисура излязла на разрешен лов за отстрел за диви свине, един от мъжете убил две кошути.Техният отстрел е забранен от закона. След това месото било поделено между авджиите. Така или иначе ченгетата стигнали до бракониера, закопчали го. До момента ловецът не е имал други подобни престъпления или поне те не са известни на полицията. ", "date": "2019.01.17", "title": "Бракониер отстреля две кошути, вкараха го в ареста"}
{"url": "http://www.cross.bg/vhodiran-pargov-srok-1594136.html", "text": "/КРОСС/ Случва се нещо скандално, все още Бюджетът на Столична община за 2019 г. не е входиран, днес е последният срок. Това каза лидерът на БСП-София Калоян Паргов по време на редовно заседание на Столичнияобщински съвет, предаде репортер на *Агенция „Фокус\"*. „Този мандат на СОС ще бъде запомнен с множество скандали, от които имаме някои прословути фрази, като „ремонт на ремонта\" и „контрол на контрола\". Нещопо-скандално се случва, за първи път бюджетът на Столична община все още не е входиран и то в законно установения срок. Днес изтича последният срок, в който бюджетът трябва да бъде входиран, за да може всички да се подготвим за това най-важно гласуване на годината. То ще определи каквиполитики и какво ще се прави в Общината\", обясни Паргов. „Вместо това, виждаме една вяла и лежерна сесия, което се дължи на равносметката, която си дават управляващите, отразяващо и техните усилия през последните три години и в началото на последната четвърта\", посочи той.", "date": "2019.01.17", "title": "Калоян Паргов, БСП-София: Този мандат на СОС влиза от скандал в скандал "}
{"url": "http://www.cross.bg/parlamenta-yanyari-brekzit-1594137.html", "text": "/КРОСС/ Британският парламент ще дебатира по така наречения план Б на премиера Тереза Мей за Брекзит на 29 януари и още същия ден ще го подложи на гласуване. Това съобщи в парламента лидерът на Камарата на общините Андреа Ледсъм, предаде Ройтерс.Ледсъм заяви, че в понеделник британският премиер ще внесе в парламента предложението си за план Б и ще обяви следващите си стъпки.\"За вторник, 29 януари, е предвидено целодневно разискване по предложението, което ще бъде внесено за одобрение\", каза Ледсъм в парламента. Тази седмица Камарата на общините отхвърли с голямо мнозинство договореното от Мей споразумение с ЕС за условията на Брекзит. ", "date": "2019.01.17", "title": "Великобритания гласува план \"Б\" за Брекзит на 29 януари "}
{"url": "http://www.cross.bg/smurtta-gabrovo-izgaryaniya-1594133.html", "text": "/КРОСС/ Криминалисти от Габрово изясняват обстоятелствата около смъртта на 18-месечно бебе с изгаряния в Габрово, съобщава БГНЕС.Снощи към 20:57 ч. е подаден сигнал за дете на годинка и половина, което е получило изгаряния и е в тежко състояние. Пристигналите на адреса полицейски и медицински екипи са установили смъртта на момиченцето.На този етап е ясно, че родителите му са го оставили за кратко на грижите на свои приятели - 33-годишен мъж и 27-годишна жена. Двамата са отведени в полицията за изясняване на съпричастността им към трагичния инцидент. По случая е образувано досъдебно производство. Аутопсия трябва да изясни причината за смъртта на детето.", "date": "2019.01.17", "title": "18-месечно бебе почина от изгаряния в Габрово"}
{"url": "http://www.cross.bg/shofyorut-avtomobil-kriminalno-1594134.html", "text": "/КРОСС/ 29-годишният шофьор от  на територията на няколко области е бил под въздействието на наркотици. Мъжът и двамата му спътници са от старозагорското село Ракитница, единият от тях също е употребил наркотици, има и криминално досие. Шофьорът не е криминално проявен и бил хванат в района на Шаново.Районният прокурор на Казанлък Таня Димитрова обясни, че на мъжа ще бъдат повдигнати обвинение по три члена от Наказателния кодекс, грозят го до пет години лишаване от свобода. Другите двама в момента се разпитват и ще бъде преценено дали да бъдат задържани за по-дълго време или освободени.Преследваният автомобил не е собственост на нито един от мъжете, не е краден и не е обявен за издирване. Заловените обаче все още нямат обяснение защо не са се подчинили на многократните полицейски  заповеди. Една част от преследването на колата-беглец е била по второкласни пътища, няма пострадали пешеходци. С материални щети е само един патрулен автомобил. Не се е наложило използването на служебно оръжие.Малко след 2:30 ч. патрулен екип от Стара Загора решил да извърши проверка на автомобил, тъй като пътниците в него предизвикали съмнения с поведението си. Въпреки звуковите и светлинни сигнали към водача, той ускорил и изблъскал патрулката, като й нанесъл материални щети.Последвало преследване на територията на областите Стара Загора и Пловдив. Била поставена лента с шипове на пътното платно в участъка между селата Ръжена и Ягода и след като колата била спряна, водачът успял да избяга. Задържани са спътниците му - двама мъже на 23 и на 32 години, единият от които криминално проявен. Шофьорът бе задържан край Шаново. ", "date": "2019.01.17", "title": "Шофьорът от среднощната гонка бил под въздействието на наркотици "}
{"url": "http://www.cross.bg/bulgariya-sportist-sporta-1594132.html", "text": "/КРОСС/ Водещи на церемонията „Нощта на шампионите\", организирана от Министерството на младежта и спорта и Български спортен тотализатор, ще бъдат спортист №1 на България за 2015 г. - Габриела Петрова и Деян Славчев - Део. През 2015 г. Габи, която е най-добрата ни състезателка в тройния скок, отново бе част от церемонията, на която получи премия за най-добър спортист през годината. На събитието ще бъдат наградени най-добрите спортисти за 2018 г. Премии на обща стойност 215 000 лева ще бъдат раздадени на победителите и техните треньори в 7 категории: „Млад спортист на България до 16 години\", „Млад спортист на България до 18 години\", „Млад спортист на България до 23 години\", „Спортист с увреждания на България\",  „Отбор на България\", „Треньор на България\" и „Спортист на България\". На събитието министърът на младежта и спорта Красен Кралев ще връчи и най-високото държавно отличие в областта на спорта „Венец на победителя\" на заслужили личности от българския спорт. Церемонията по награждаване на най-добрите спортисти и треньори на България за 2018 г. „Нощта на шампионите\" ще се проведе на 19 януари (събота) от 18:30 часа в столичната зала „Рейнбоу плаза\" и ще бъде излъчвана пряко по БНТ1.", "date": "2019.01.17", "title": "Габриела Петрова и Део са водещи на „Нощта на шампионите“"}
{"url": "http://www.cross.bg/bulgariya-priroden-tzentur-1594139.html", "text": "/КРОСС/ Булгартрансгаз\" ЕАД регистрира дъщерна компания „Газов хъб Балкан\" ЕАД. Причината е приетото от Министерски съвет и Народното събрание решение за изменение и допълнение на Енергийната стратегия на Република България до 2020 г. и във връзка с реализация на концепцията за изграждане на газоразпределителен център на територията на България.Към настоящия момент 100% от акциите принадлежат на „Булгартрансгаз\" ЕАД, като на по-късен етап не повече от 49% от акциите биха могли да се предоставят на други физически и юридически лица. Това би допринесло за реализация на концепцията за газоразпределителен център „Балкан\" и за увеличаване ликвидността на пазара на природен газ в България и региона на Югоизточна Европа, съобщиха от „Булгартрансгаз\".Компанията ще оперира платформи за търговия за нуждите на пазарите на природен газ в рамките на газов хъб „Балкан\". В синергия с физическата инфраструктура на газоразпределителния център ще се осигурят необходимите предпоставки за изграждане на първия ликвиден физически и търговски газов хъб в региона на Югоизточна Европа, базиран в България.В изпълнение на своите цели, „Газов хъб Балкан\" ЕАД ще изгради ликвидна газова борса на територията на България, със сегмент и за двустранна търговия, предлагайки съвременни продукти и финансови услуги.Като първи етап от изграждането на борсата, „Газов хъб Балкан\" ЕАД ще предостави на участниците на пазара на природен газ в България и региона възможност да използват търговска платформа с всички необходими функционалности, съгласно изискванията на чл. 10 от Регламент (ЕС) № 312/2014 за установяване на Мрежов кодекс за балансиране на газопреносните мрежи.Новоучредената компания ще има едностепенна форма на управление чрез Съвет на директорите с Председател - Изпълнителният директор на „Булгартрансгаз\" ЕАД Владимир Малинов, членове Захари Дечев и Кирил Равначки - Изпълнителен член на Съвета на директорите.„Булгартрансгаз\" ЕАД реализира концепцията за газов хъб „Балкан\" в пълно съответствие с плановете за развитие на газовата инфраструктура в Европа. С изграждането на газоразпределителен център на територията на България ще се подобри енергийната сигурност, ще се осигури диверсификация на източниците и маршрутите за доставка на природен газ и ще се гарантират конкурентни цени за потребителите. Проектът е в унисон с нуждите, идентифицирани от Групата на високо равнище за газова свързаност на Централна и Югоизточна Европа (CESEC), с развитието на Европейския енергиен съюз и се подкрепя ативно от Министерски съвет на Република България и Европейската комисия. ", "date": "2019.01.17", "title": "\"Булгартрансгаз\" учреди дъщерна компания за газовия хъб"}
{"url": "http://www.cross.bg/suobshtava-vladimir-srubskata-1594140.html", "text": "/КРОСС/Президентът на Русия Владимир Путин пристигна в Белград за еднодневното си официално посещение, в хода на което ще подпише 21 споразумения, съобщава сръбската държавна агенция ТАНЮГ.Както се съобщава, придружаваният от „МиГ-29\" на сръбските Военновъздушни сили (ВВС) самолет на руския държавен глава се е приземил на летище „Никола Тесла\" в сръбската столица, където с червен килим и части на гвардията го е посрещнал президентът на Сърбия Александър Вучич.", "date": "2019.01.17", "title": "Владимир Путин пристигна в Белград  (видео)"}
{"url": "http://www.cross.bg/klienti-elektro-faktyri-1594119.html", "text": "/КРОСС/ „ЧЕЗ Електро България\" АД уведомява своите клиенти, че днес е установен опит от страна на външни лица да заблуждават клиенти на Дружеството с имейли, наподобяващи тези, които потребителите получават за електронна фактура.Фалшивият имейл изглежда почти идентично на съобщенията, изпращани от ЧЕЗ Електро България, но съдържа прикачен файл с наименование на кирилица и разширение .7z, който представлява вирус. Молим клиентите ни да не кликват върху линка „тук\", да не отварят прикачения файл и веднага да изтрият съобщението. Информираме клиентите си, че електронните фактури на ЧЕЗ Електро България се изпращат само в .pdf формат.Достъпът до електронния архив с фактури на сайта на Дружеството www.cez.bg е напълно защитен и функционира нормално. Всички наши клиенти могат да изтеглят безопасно електронните си фактури оттам. Екипът по киберсигурност на Дружеството установи източника на атаката и предприе мерки за блокирането му.„ЧЕЗ Електро България\" АД уверява своите клиенти, че техни лични данни не са били достъпвани или копирани от сървърите на Дружеството от трети страни.", "date": "2019.01.17", "title": "Атака по електронна поща срещу клиенти на ЧЕЗ Електро, имейлите приличат на електронни фактури"}
{"url": "http://www.cross.bg/elektronna-yvrezhdaniya-elektronen-1594120.html", "text": "/КРОСС/ 44 323 са издадените до момента безплатни електронни винетки на хора с увреждания. Към същата дата са подадени 63 824 заявления за получаване на безплатен стикер. Дирекциите „Социално подпомагане\" обработват и одобряват документите в 7-дневен срок от подаването им, след което ги предоставя по електронен път чрез защитен канал на Агенция „Пътна инфраструктура\" (АПИ). В срок до края на работния ден, следващ деня на получаване на дневната заявка, АПИ издава безплатна годишна електронна винетка със срок на валидност една година.За улеснение на потребителите на сайта www.bgtoll.bg и на интернет страницата на Агенцията за социално подпомагане www.asp.government.bg ще бъде добавен бутон „Проверка на електронна винетка на правоимащите лица\". По този начин хората с увреждания ще могат да проверяват дали им е издаден валиден електронен стикер за 2019 г. При посещение на линка, проверката се извършва чрез въвеждане на регистрационния  номер на автомобила на правоимащото лице, след което системата ще визуализира информация за заредена електронна винетка в АПИ и срока на валидността ѝ. До въвеждането на новата функционалност хората с увреждания могат да проверяват дали им е издадена електронна винетка както и досега - в дирекция „Социално подпомагане\" по настоящ адрес.Хората с увреждания могат да подадат заявлението-декларация за получаване на безплатна електронна винетка лично в дирекция „Социално подпомагане\" по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. За облекчаване на гражданите е създадена възможност за подаване на заявления по електронен път и чрез Системата за сигурно електронно връчване, която е достъпна на електронен адрес e-gov.bg. Достъпът до системата се извършва чрез квалифициран електронен подпис или чрез персонален идентификационен номер на НОИ. Винетна такса не заплащат лица с 50 и над 50 на сто намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. На тези лица се издава безплатна електронна винетка с валидност от една година.През 2018 г. Агенция „Пътна инфраструктура\" е предоставила на дирекциите „Социално подпомагане\" безплатно 231 371 бр. годишни винетки за леки автомобили на стойност 22 442 987 лв. Предоставяните безплатни винетки са за сметка на бюджета на АПИ.", "date": "2019.01.17", "title": "44 323 безплатни годишни е-винетки са издадени на хора с увреждания"}
{"url": "http://www.cross.bg/podeleniya-ohrana-ohranata-1594117.html", "text": "/КРОСС/ БСП сезира прокуратурата с искане да бъде проверен договор за охрана на 12 поделения с опасни вещества и боеприпаси. Според левицата, от години частна фирма извършват подобна охрана, в нарушение на закона и на договора, заяви депутатът от БСП Николай Цонков:\"Става въпрос за ощетяване на Министерството на отбраната с бюджет, средства, които се изразходват. По-сериозният проблем е, че в близост до всичките тези 12 поделения живеят хора, които всеки момент могат да бъдат засегнати. Може да стане инцидент\".Според депутата от БСП Милко Недялков невъоръжена охрана пази оръжия в големи размери.\"Изискването за охраната е тя да бъде въоръжена. Проверките, които са направени както от \"Военна полиция\", така и от самото министерство, са установили, че охраната се извършва от невъоръжена охрана\".Към сигнала до прокуратурата от БСП са представили гражданска подписка на хората, живеещи в районите около 12-те поделения. От опозицията обърнаха внимание, че кметът на Община Смядово също е сигнализирал министъра на отбраната за проблемите, които могат да възникнат във връзка с охраната на тези поделения. ", "date": "2019.01.17", "title": "БСП сезира прокуратурата заради поделения с опасни вещества и боеприпаси "}
{"url": "http://www.cross.bg/lenta-trakiya-dvizhenieto-1594121.html", "text": "/КРОСС/ Ограничено е движението в изпреварващата лента при км 13 от АМ \"Тракия\" в района на Нови хан, в посока Бургас поради ремонтни дейности. Трафикът се извършва в активната лента. Шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.   ", "date": "2019.01.17", "title": "Ремонти ограничават движението по магистрала Тракия"}
{"url": "http://www.cross.bg/donchev-bulgariya-makedoniya-1594122.html", "text": "/КРОСС/ За опростяване на пропускателния режим и общ граничен контрол между България и Република Македония се договориха да работят със съвместни усилия заместник министър-председателят Томислав Дончев и македонският заместник министър-председател по икономическите въпроси Кочо Ангюшев.Двамата проведоха среща в рамките на официалното посещение на вицепремиера Дончев за Българо-македонския бизнес форум, който се провежда днес в Скопие.Общ приоритет за двете държави е изграждането на транспортен коридор № VІІІ и железопътната линия по направлението Скопие - София, като България ще направи всичко необходимо да бъде ускорено завършването, заяви вицепремиерът Дончев. Заместник министър-председателят Кочо Ангюшев подчерта, че Република Македония има интерес към засилване на сътрудничеството с България и в сектор енергетика.Вицепремиерите Дончев и Ангюшев се обединиха около необходимостта от преглед и облекчаване на всички правила и административни режими, които са в тежест за инвестициите и търговията между двете страни. ", "date": "2019.01.17", "title": "България и Македония улесняват гранично-пропусквателния контрол "}
{"url": "http://www.cross.bg/pargov-detza-kaloyan-1594123.html", "text": "/КРОСС/ Не подкрепихме предложението за увеличаване броя на деца в детските ясли, защото този подход няма да реши проблема с чакащите за прием. Това каза лидерът на БСП-София Калоян Паргов по време на редовно заседание на Столичния общински съвет, предаде репортер на *Агенция „Фокус\"*. „Последната една година ясно и отчетливо се вижда, че имаме недостиг на места в детските ясли, за деца до 3 години. Все повече родители са склонни още след първата година да оставят детето си в детска ясла, което предизвиква този проблем. Възползва се ръководството на Столична община от една промяна в наредбата, да се увеличи броят на децата в групите. Това е стара практика, това беше и един от подходите през последните 10 години, вместо ударно да строим нови и нови градини, а не само да разширяваме старите, както обикновено правим и експонираме, че това са чисто нови сгради,\" обяви Паргов. „Не го подкрепихме, защото считаме, че този подход няма да доведе до съществено намаляване на броя чакащи деца, макар че доста често отсъствието на тези малки деца дававъзможност за това увеличаване. Тук е необходима една друга политика и аз призовах това да бъде част от дебата по време на бюджетната процедура на 31 януари, когато ще го гледаме, след като влезе в зала\", каза още Калоян Паргов.", "date": "2019.01.17", "title": "Калоян Паргов, БСП-София: Увеличаването на децата в яслите няма да реши проблема с приема"}
{"url": "http://www.cross.bg/selo-kushta-mihaiilovo-1594124.html", "text": "/КРОСС/ Военнослужещ от Сухопътните войски е оказал помощ на човек в беда в старозагорското село Михайлово. В писмо до командира на 2-ра Тунджанска механизирана бригада бригаден генерал Костадин Кузмов кметът на селото изказва своята и на жителите му благодарност за постъпката на ефрейтор Господин Илиев Янков.На 9 януари 2019 г. около 16.00 ч в село Михайлово, Община Стара Загора, в къща, собственост на 65-годишен мъж, възниква пожар, предизвикан от късо съединение. Военнослужещият ефрейтор Господин Илиев Янков от батальона за логистично осигуряване от състава на 2-ра Тунджанска механизирана бригада - Стара Загора, който е в полагаем домашен отпуск, вижда горящата къща. Със собствен пожарогасител влиза в сградата, където вижда две бутилки с газ пропан-бутан. Изкарва ги извън горящата къща и извежда и 65-годишния мъж от нея. До идването на екипа на „Пожарна безопасност и защита на населението\" ефрейтор Господин Янков почти погасява пожара. По този начин, с риск за себе си, спасява човешки живот и имущество. ", "date": "2019.01.17", "title": " Военнослужещ от Сухопътните войски е оказал помощ на човек в беда в старозагорското село Михайлово"}
{"url": "http://www.cross.bg/obrazovanie-profesionalnoto-ychilishta-1594125.html", "text": "/КРОСС/ \"Роля на правителството е да мотивира работодателите, така че да може да бъде реализирано професионалното образование\". Това заяви народният представител от ПГ на \"БСП за България\" проф. Анелия Клисарова по време на изслушване на министъра на образованието за политиката на МОН за подобряване на връзката между образованието и пазара на труда. Тя обясни, че 130 хиляди деца са в сферата на професионалното образование, но от тях само 3,8 хил. са в системата на дуалното образование. По думите й това се случва защото от всички фирми- само 170 са работодателите, които са приели да има дуална система. Проф. Клисарова попита- защо децата не избират професионалното образование. Тя обясни, че за 2017г. 59% от завършилите го се реализират на пазара на труда, докато за ЕС данните са за 76%. \"Трябва да мотивираме хората и работодателите да приемат децата, завършили професионално образование\", заяви тя. Бившият образователен министър коментира, че по данни на НСИ- 422 са били професионалните училища със 160 хил. ученици, а сега са станали 359. Тя подчерта, че това не може да бъде отдадено само на демографската криза, тъй като поради нея учениците в училищата са намалели с 4%, а в професионалните училища децата са намалели с 10%. \"Не трябва да търсим грешките само в образователната система. Правителството не мотивира работодателите да участват в системата на професионалното образование\", обясни тя и даде пример от ЕС- как това може да стане с приспадането  на разходите за обучение на кадрите, преди облагането им с данъци. По думите й това ще мотивира бизнеса да инвестира в образование и ще спомогне излизащите от професионалното образование веднага да се реализират на пазара на труда. \"Чакаме още отдавна обещавания  закон за професионалното образование, както и Стратегия за учене през целия живот, не само на хартия. Бързото развитие на икономиката и на технологиите изискват и бърза промяна на квалификацията на работещите. Не чухме как ще се реализират и тези ученици, които ще завършат 10 клас по сега действащият Закон за предучилищно и училищно образование\", каза оше тя. Проф. Клисарова попита- има ли бъдеще развитието на средни училища във висшите училища. Според нея освен ранна професионална ориентация, в тези училища децата придобиват реални умения и знания, които им помагат и във висшето образование и да изберат своята специалност; води и до повишаване на интереса към технологичните специалности; повишава качеството на образование в средните училища.   Донка Симеонова пита министър Вълчев: Какво се прави за преодоляване на  регионалните неравенства в професионалното образование?\"Професионалното образование пряко свързва младите хора с пазара на труда. Качественото професионално образование създава кадрите, които изграждат една успешна икономика. Каква е политиката на Министерство на образованието и науката за преодоляване на регионалните неравенства в професионалното образование\", попита народният представител от левицата Донка Симеонова. Тя обясни, че в Националната стратегия за развитието на професионалното образование в България 2015г.- 2020г. не се отчита спадът на интереса към  професионалното образование - за 10 години с 25% са намалели учениците в професионалните училища. По думите й причините за това са много и сред тях са - демографската криза, ранното отпадане от образователната система, застаряващият състав на учителите. \"Най-съществените проблеми обаче са, че младите хора, които завършват професионално образование трудно намират работа или съответната квалификация не отговаря на пазара на труда\", каза тя. Симеонова заяви, че по данни на Евростат и НСИ- има високи регионални неравенства в достъпа до качествено образование и това особено личи при професионалното образование. \"Ако погледнем Териториалната карта на професионалните училища за 2016г. се вижда например, че в Благоевград и Пазарджик има 16 професионални училища, а във Видин 4, в Силистра - 5\", обясни тя и допълни че регионалната структура на професионалното образование следва тази на бизнеса и се получава порочен кръг. \"Ниското качество на живот кара хората да имигрират, от там няма възможност за добро и качествено образование, за това пък има липса на квалифицирани кадри, която не дава възможност за развитие на бизнеса и производството и повишаване на доходите\", заключи Донка Симеонова.", "date": "2019.01.17", "title": "БСП: Правителството да мотивира бизнеса за развитие на професионалното образование   "}
{"url": "http://www.cross.bg/pirin-dimov-neno-1594126.html", "text": "/КРОСС/ Коалицията от неправителствени организации и граждански групи „За да остане природа в България настоява за оставката на министъра на околната среда и водите Нено Димов след вчерашното окончателно решение на Върховния административен съд (ВАС), което отмени скандалните промени в плана за управление на Национален парк Пирин от декември 2017 г.Природозащитниците настояват за среща с премиера Бойко Борисов, за да се види кой ще поеме персоналната политическа отговорност за тези нарушения на българското и европейското законодателство и да се обсъдят вариантите за устойчивото развитие на региона.Коалицията призовава министър-председателя Бойко Борисов да извърши персонална оценка на работата на министър Нено Димов и на директора на Националната служба за защита на природата Мирослав Калугеров заради тяхното дългогодишно въвеждане в заблуждение на правителството за законовата ситуация в Национален парк Пирин и разпоредбите на европейските директиви. Техните грешни представи за европейската екологична мрежа Натура 2000 са залегнали в проектозакона за изменение на Закона за биологичното разнообразие, който в момента е съобразен с европейските директиви, и настояваме проектът да бъде оттеглен и сериозно преработен.В същото време природозащитниците обявяват своята готовност да работят с всички местни хора около Пирин, които искат да развиват региона си и да печелят от това за благото на децата си, без да разрушават защитената му природа, част от българското, европейското и световно природно наследство. Местните референдуми не могат да решават за противозаконни действия.", "date": "2019.01.17", "title": "Неправителствени организации искат оставката на Нено Димов заради сечта в Пирин"}
{"url": "http://www.cross.bg/zala-byrgas-krasiva-1594127.html", "text": "/КРОСС/ Община Бургас ще кандидатства с проект по програма \"Красива България\", мярка \"Подобряване на обществената среда в населените места\", за финансиране на ремонта на спортна зала \"Нефтохимик\".Основната сграда на спортното съоръжение е построена през 1988 година и е разделена на две части. Едната е предназначена за художествена гимнастика, а втората - за волейбол и баскетбол. Базата в момента е в лошо състояние. Външната фасадна мазилка е силно компрометирана. Помещенията имат нужда от обновление, оборудването е остаряло и амортизирано, заради което е необходим цялостен ремонт на сградата.Обновяването ще се осъществи в няколко посоки. Старата хидроизолация на покрива ще бъде премахната. Ще се укрепи металната конструкция, която е пропаднала в един участък. След отстраняването на повредите ще се положи нова битумна хидроизолация в два пласта. Вътрешните помещения, обслужващи залата за акробатика, също ще бъдат обновени. В тях ще се подменят старите дограми, врати и оборудването в санитарните възли.За да се осигури достъпна хора с увреждания, ще бъде изградена специална масивна рампа. Община Бургас ще финансира половината от ремонтните дейности на спортната зала, а останалата част ще бъде осигурена по програма \"Красива България\". Обновяването на спортната зала ще осигури по-добри условия за подготовка на бургаските акробати, които през миналата година спечелиха златни медали от олимпиадата за младежи в Буенос Айрес - Аржентина. ", "date": "2019.01.17", "title": "Бургас обновява спортна зала Нефтохимик с проект по \"Красива България\""}
{"url": "http://www.cross.bg/izbori-bulgariya-mestni-1594156.html", "text": "/КРОСС/ С представителите на структурите от цялата страна се обсъждат задачите пред партията за 2019г, предстоящите европейски, местни избори, както и възможни предсрочни парламентарни избори.  \"Ние сме първата партия в България, която излиза с платформа за Европейските избори. Веднага след като Конгресът я приеме, тя трябва да се представя и обяснява на хората. Тези избори са важни, не само защото ще предопределят промяната в Европа, но и защото при наша победа, ще сложат край на статуквото в България, на правителството на Борисов и ще дадат възможност за промяна и тук\", заяви Нинова. Във връзка с предстоящите местни избори беше обсъдено - как Визия за България да бъде разработена във визия за всеки регион и община. Да се представят начините за решаване на наболели местни проблеми - изиска ръководството от областните структури.  Корнелия Нинова представи готовността за старта на Българска свободна телевизия. Тя започва излъчване преди Конгреса, който ще се проведе на 26.01.2019 г.  ", "date": "2019.01.17", "title": "Нинова събра областните председатели на БСП за старта на новата политическа година"}
{"url": "http://www.cross.bg/petrova-antoniya-predi-1594102.html", "text": "/КРОСС/ Мис България 2009 роди първата си рожба навръх Антоновден. Антония Петрова - Батинкова е дала живот на момченце преди няколко часа днес. За щастливата новина съобщи майката на Антония, която посвети публикация във Facebook на вълшебния момент, в който е станала баба.\"И дойде благата вест! Нашето дете, си има дете! Станахме баба и дядо на момченце!!!!!!!!\", написа щастливата Ана Петрова. Антония Петрова бе споделила снимка, към която с гордост съобщава, че ще прекара в Дубай последната си почивка преди да стане майка. В нея тя разкрива, че цялата й бременност е била лека и безпроблемна, изпълнена с пътувания и страхотни емоции.  ", "date": "2019.01.17", "title": "Мис България 2009 Антония Петрова роди момченце"}
{"url": "http://www.cross.bg/karanikolov-reshenie-komentira-1594110.html", "text": "/КРОСС/ Икономическият министър Емил Караниколов заяви в \"Тази сутрин\", че започването на преговорите за F-16 са правилното решение. Те ща са публични, добави той. Според него ако се договорим със САЩ за бойния самолет, той ще лети. \"Условията не са само за пари, а става въпрос за срок за доставка на самите самолети. Тепърва ще има преговори. Ще преговаряме за доставка на самите самолети, за резервни части, за ремонта, както и за други, мисля, че е правилно решение, НС е органът, който ще одобри този договор\", бе категоричен Караниколов.Парламентът имаше две възможности - или да даде мандат, за да се водят преговори, или да прекрати процедурата и след година и половина пак да сме на това, което е било вчера, добави икономическият министър.Той откри, че преговорите ще са публични и отбеляза, че трябва да имаме вяра на експертите.Караниколов коментира и решението на Върховния административен съд, което отмени промените в плана за управление на Национален парк \"Пирин\". Според него най-вече ще пострада бизнесът от това решение, но много неправителствени организации наобратно - ще са доволни. Караниколов открои, че оттук нататък трябва да има широк диалог по отношение на \"Пирин\" и да се намери най-доброто решение.\"Трудно беше досега да има диалог, при положение, че се чакаше решение на съда, при положение че концесията за \"Пирин\" е сключена преди около 20 години, при съвсем друг закон за концесиите, допълни още икономическият министър.Министър Емил Караниколов коментира и темата за оръжейния бранш и бизнес и отношенията на министерството със собственика на фирма „Емко\" и „Дунарит\" Емилиян Гебрев.„Емко\" каквито и заявки да е пуснала, ако той има твърдения, че сме го забавили и с един ден, ако не сме му пуснали документи, ако не сме му пуснали сделка - добре. Но е факт, че „Дунарит\" работи и даже има договори с „Кинтекс\", каза икономическият министър.Той коментира, че е слушал интервю на Емилиян Гебрев, в което е казал, че за фирмата му няма договори. Това, че досега някой е взимал договори от държавната фирма „Кинтекс\" за сметка на други частни компании и държавни, това не е проблем на министерството. Преди няколко месеца „Кинтекс\" праща писмо до всички  фирми в България, тъй като предстоеше сделка, които произвеждат определена продукция. На този въпрос от дружеството „Емко\" са отговорили, че те няма да дадат оферта, защото не знаят принципала какво ще направи, коментира още Емил Караниколов.\"Имахме един ангажимент към \"Дунарит\" - да не спира, и той работи, даже има договори с \"Кинтекс\" към трети страни, но собствеността не е ясна и този проблем трябва да се решава напред в годините. В търговския регистър има вписвания, изчаквания на дела, пак вписвания\", отбеляза Караниколов. ", "date": "2019.01.17", "title": "Емил Караниколов: Преговорите за F-16 ще са публични"}
{"url": "http://www.cross.bg/festival-karachi-pakistan-1594113.html", "text": "/КРОСС/ Аромати от цял Пакистан се носеха в нощта над Карачи. Това е така, защото в пакистанския град се проведе кулинарен фестивал. Местни топ готвачи с удоволствие представят своите най-нови рецепти. Те са създадени специално за кулинарния фестивал в Карачи.Омар Омари, организатор на фестивала: Всеки ресторант трябва да донесе уникално ястие, което не се предлага в менюто им и което е създадено специално за фестивала в Карачи. Така че тук има представени 95 ресторанта и съответно 95 уникални ястия.Според организаторите фестивалът е привлякъл около 200 хиляди посетители в рамките на три дни. А може би и повече, защото специални покани са били отправени към различни компании, спонсори, неправителствени организации.Мухамед Зеешан, участник: Това е чудесен опит за нас, защото имаме възможност да се срещнем с много настоящи и бъдещи клиенти. Атмосферата е прекрасна. Хората се наслаждават на храната, получаваме и много идеи от посетителите.Атмосферата е наистина празнична, а хората имат възможност да вкусят много различни храни. Армиш Хаса, посетител: Имиджът на Пакистан пред Запада не е много положителен, но с подобни инициативи показваме миролюбивата си страна.Мариновани, пържени или на грил - наистина на този фестивал в Пакистан има ястия за всички вкусове. ", "date": "2019.01.17", "title": "Кулинарен фестивал в Карачи събра местни топ готвачи "}
{"url": "http://www.cross.bg/feiisbyk-danni-razpoznavane-1594111.html", "text": "/КРОСС/ Нова конспиративна теория се завъртя в онлайн пространството - в статия за Кейт О'Нийл спекулира, че предизвикателството \"Преди 10 години\" (#10yearschallenge) онлайн е начин \"Фейсбук\" да обучи алгоритъма си за разпознаване на лица.Онлайн предизвикателството, в което потребители от цял свят споделят две снимки - една от 2009 и една от 2019 г. - бързо стана популярно в социалните мрежи, като в него се включиха и много знаменитости.В подробен материал О'Нийл излага своето мнение, че по този начин \"Фейсбук\" създава огромна база данни с лица напълно безплатно.\"Представете си, че искате да научите алгоритъм за разпознаване на лица характеристиките на остаряването. В идеалната ситуация ви трябва голяма и разнообразна база данни със снимки на хора. Допълнително удобство е ако има зададен предварително времеви ориентир, например 10 години. Благодарение на това предизвикателство, сега \"Фейсбук\" разполага с огромна база данни, които може да използва без вие да знаете\", коментира тя. Публикацията предизвика множество коментари онлайн за нарушаване на личното пространство и правата на потребителите. Наложи се \"Фейсбук\" да излезе с официална позиция, в която се дистанцира от предизвикателството.До момента с хаштаг #10yearschallenge са публикувани над 5,2 млн. снимки в социалната мрежа само за три дни.Това е предизвикателство, което идва от потребителите на \"Фейсбук\" и стана популярно от само себе си. Припомняме, че всеки потребител може да изключи лицевото разпознаване от настройките на профила си по всяко време\", коментираха от компанията.Все още няма данни тази визуална информация да е използвана по някакъв начин от компанията, но заради множеството скандали с нарушени права на потребителите, много смятат, че това ще се случи в бъдеще.  ", "date": "2019.01.17", "title": "Нова конспиративна теория: Фейсбук събира данни за лицево разпознаване без нашето съгласие"}
{"url": "http://www.cross.bg/myasto-kudeto-bolnitzata-1594112.html", "text": "/КРОСС/ 56-годишен българин почина в болницата в Падуа след тежък инцидент, съобщи кореспондентът на bTV в Италия. Тежкотоварен камион е прегазил Пейчо Георгиев, докато е бил на работното си място в двора на компанията „Ферау\", където е трябвало да разтовари материал от превозно средство.Откаран е в критично състояние в болницата. Уточняват се причините за инцидента. По първоначална информация става въпрос за невнимание от страна на 29-годишният шофьор на камиона. Компанията работодател на българина, където работят също съпругата му и двете им деца, се занимава с производство и търговия на железни профили. Смъртните случаи на работното място в Италия са 21 от началото на новата година, показват статистически данни. ", "date": "2019.01.17", "title": "Български работник загина при трудов инцидент в Падуа "}
{"url": "http://www.cross.bg/razgovori-proizvoditel-gotovnostta-1594114.html", "text": "/КРОСС/ Шведската фирма, производител на изтребителите „Грипен\", обяви готовността си за „допълнителни разговори в случай, че България би искала да проведе такива\".Позицията беше разпространена, след като в сряда парламентът разреши на правителството да преговаря със САЩ за купуване на изтребител Ф-16. В изявлението си фирмата посочва, че офертата е съобразена с предоставените по конкурса изисквания. ", "date": "2019.01.17", "title": "Фирмата, производител на \"Грипен\", обяви готовността си за допълнителни разговори"}
{"url": "http://www.cross.bg/zhena-zaginala-godishna-1594115.html", "text": "/КРОСС/ 70-годишна жена е загинала при пътно-транспортно произшествие между община Вълчи дол и село Войводино. Според първоначалната информация автомобил „Хонда\" с водачка на 58 години е напуснал пътното платно и е паднал в дерето.Вследствие на инцидента на място е загинала жена, пътуваща в автомобила. Шофьорката и 70-годишен мъж са отведени в болница. Изясняват се детайли и обстоятелства около инцидента. По случая е образувано досъдебно производство. ", "date": "2019.01.17", "title": "70-годишна жена е загинала при катастрофа "}
{"url": "http://www.cross.bg/dyankov-prokopiev-zaradi-1594109.html", "text": "/КРОСС/ Пореден фалстарт на делото срещу Симеон Дянков, Трайчо Трайков, Иво Прокопиев, изпълнителният директор на „Булброкерс\" Радослав Рачев и двама негови служители.Специализираният съд отложи насроченото за днес състояние заради отсъствието на защитника на Дянков, който съобщил, че е болен.Трайков, Дянков, Прокопиев и останалите трима са обвиняеми заради продажбата през 2011 година на 33% от електроразпределителното дружество ЕВН, което според прокуратурата е довело до загуби за държавата в размер на 20 млн. лв.Разследването по случая започна през 2013 година след сигнал на тогавашния председател на Комисията за финансов надзор Стоян Мавродиев. От тогава делото беше връщано на държавното обвинение няколко пъти заради неясноти в обвинителния акт. ", "date": "2019.01.17", "title": "Пореден фалстарт на делото срещу Дянков, Трайков и Прокопиев "}
{"url": "http://www.cross.bg/vakantziya-slychai-ministur-1594116.html", "text": "/КРОСС/В 419 учебни заведения е обявена грипна ваканция, съобщи днес пред журналисти в Народното събрание образователният министър Красимир Вълчев. Най-много са в Пловдив и в Стара Загора. Възможно е броят им да се увеличи.„В Пловдив са близо 140, в Стара Загора 120, в другите области по няколко училища. В някои случаи ние ги обявяваме, в други случаи това става със заповед на кметовете, когато е за съответната община\", каза той.„Навсякъде, където нивото на заболелите достигне праговата стойност по данни от Районната здравна инспекция, се обявява ваканция\", обясни министър Вълчев. ", "date": "2019.01.17", "title": "Грипът настъпва, вече 419 учебни заведения във ваканция"}
{"url": "http://www.cross.bg/vychich-kycheta-pytin-1594118.html", "text": "/КРОСС/ Сръбският президент Александър Вучич е подготвил необичаен подарък за руския си колега Владимир Путин, предаде БГНЕС. На днешното посещение на руския президент в Белград сръбският лидер ще му подари Югославска овчарка (шарпланинец), съобщил източник в администрацията на Вучич съобщил пред вестник „Блиц\"„Кученцето е със сериозно родословие от седем поколения. Това е най-старата ни автономна порода кучета. Известно е, че президентът Путин харесва такива породи\", цитира източникът ТАСС.Шарпланинската овчарка е порода кучета, появили се за пръв път на Балканския полуостров. Използва се като пазач на овчарски стада по планински пасища, като служебно и охранително куче.Според легендата предците на тези кучета - тибетските мастифи, са внесени с източните походи от воините на Александър Македонски. ", "date": "2019.01.17", "title": "Вучич подарява на Путин шарпланинец "}
{"url": "http://www.cross.bg/zagora-stara-kolata-1594103.html", "text": "/КРОСС/ Задържан е и шофьорът на автомобила, който  от Стара Загора през през АМ „Тракия\", Раковски, Карлово, Калофер, Казанлък, Ягода и Ръжена, съобщи кореспондентът на bTV в Стара Загора.Той е на 29 г., все още не е известно дали е криминално проявен. Беше издирван близо 3 часа. Както ви съобщихме вече, гонката е започнала към 2:40 ч. тази нощ, след като пътуващите не се съобразили с указанията да спрат за рутинна проверка в Стара Загора.Шофьорът на колата подминал пътните полицаи с висока скорост и се отправил по магистрала „Тракия\" в посока Пловдив. Край Чирпан последвал втори опит колата да бъде спряна, но и той бил неуспешен.На моменти автомобилът се е движил с повече от 200 км/час. Пътуващите се отправили към Карлово и Казанлък. И в Казанлък шофьорът успял да избяга от органите на реда. От Раковски са отбили към Карлово. Минали са през Калофер и там за малко да прегазят пешеходец.Автомобилът в крайна сметка е спрян между селата Ягода и Ръжена. Шофьорът обаче успял да избяга. Първоначално бяха задържани двамата му спътници - на 23 и 32 години. Единият е криминално проявен.При преследването не е използвано оръжие, а само устройство за спиране на автомобила - лента с шипове за пукане на гумите, каза за bTV главният секретар на МВР Ивайло Иванов. В гонката са се включили много патрулки от областите Стара Загора и Пловдив, една от тях е ударена, но има само материални щети. ", "date": "2019.01.17", "title": "Задържаха и шофьора на колата, която полиция преследва през нощта"}
{"url": "http://www.cross.bg/bansko-reshenieto-razocharovani-1594100.html", "text": "/КРОСС/ В Банско местните остават разочаровани от вчерашното решение на 5-членен състав на ВАС да отмени правителствените промени в плана за парк \"Пирин\". Според кмета на града, надеждата на хората е била не просто да се построи втори лифт в курорта, а да се вземе генерално решение за развитие на зимния туризъм у нас, което да доведе и до промяна на действащите нормативни актове. Позиция, която природозащитниците не споделят.Кметът на Банско коментира, че е разочарован от решението на съда, но не само той, а цялата общност. Това може би беше предизвестено още с решението на тричленния състав на ВАС. Освен разочаровани ние сме и в огромно недоумение как може да се се игнорира действията, желанията и волята на цяла общност, която ние изразяваме повече от 10 години, каза още кметът на Банско. Как може да се игнорира позицията на всички кметове от област Благоевград, защото си спомняте, че преди една година всички кметове застанаха и казаха, че трябва да има ски зона, защото целият регион работи тук, запита той. От тук насетне какво ще стане? Един застой, както за Банско, така и за зимния туризъм като цяло. Защото едва ли ще се намери нормален човек при тези трудности, при това отношение, при тези проблеми, които се създават, да инвестира в ски инфраструктура и да развиваме курортите, каза още Георги Икономов. ", "date": "2019.01.17", "title": "В Банско разочаровани от решението на ВАС за парк Пирин"}
{"url": "http://www.cross.bg/tazi-apartament-pozhar-1594106.html", "text": "/КРОСС/ Мъж на 48 г. е загинал тази нощ при пожар в апартамента му, съобщи ОДМВР-Перник. В 4,27 ч. тази сутрин е подаден сигнал за горящ апартамент на ул. \"Радомир\" в областния град. Пристигналите на място два противопожарни екипа са установили, че гори жилище на втория етаж в блока и целият вход е задимен.Успоредно с гасенето на пожара са били евакуирани живеещите там, поради задимяване на стълбищната клетка. В изгорелия апартамент е намерен починал собственикът - 48-годишен мъж, който живеел заедно с брат си, но той в този момент не бил там. Пламъците са тръгнали от хола, където спял загиналият. По първоначални данни запалването е станало от цигара, но окончателната причина предстои да бъде установена. ", "date": "2019.01.17", "title": "Мъж загина при пожар в апартамента му в Перник"}
{"url": "http://www.cross.bg/petrich-napadnaha-byuro-1594104.html", "text": "/КРОСС/ Маскирани нападнаха собственик на обменно бюро в Петрич и отмъкнаха 100 000 лева.Грабежът е извършен на 16 януари, около 21:45 ч. 47-годишен мъж от Петрич е бил напръскан със спрей в лицето от четири неизвестни за него маскирани лица, които, след употреба на сила, му отнели две чанти, съдържащи валута на приблизителна стойност около 100 000 лева и лични документи.След извършеното деяние лицата са се оттеглили в неизвестна посока с лек автомобил с неустановени към момента марка и модел. За случая е уведомена Окръжна прокуратура-Благоевград. Образувано е досъдебно производство. Работата по случая продължава. ", "date": "2019.01.17", "title": "Маскирани нападнаха собственик на обменно бюро в Петрич и отмъкнаха 100 000 лв."}
{"url": "http://www.cross.bg/vyarva-nikoii-grazhdani-1594099.html", "text": "/КРОСС/ Поредният случай на агресия между роми и българи в с. Войводиново ни върна в действителността, в която разделението и омразата служат от една страна за рейтинга на псевдопатриоти и популисти, от друга - за сплотяване на ромите зад ромски лидери на кланов принцип. И в двата случая това е спекулация, насочена срещу интересите на България и нейните граждани. Това се казва в позиция на Политическа партия „МИР\", в която се посочва още, че „безнаказаност и страх водят до политически и икономически дивиденти за едни, но до слаба държава за всички нас, останалите\".„В тази нагнетена ситуация, в кризисните райони има само едно общо виждане между българи и роми - никой не вярва на държавата! Никой не вярва, че ще бъде въздадена справедливост; никой не вярва, че ще бъде защитен; никой не вярва, че ще има ред; никой не вярва, че ще има социална политика, нито икономическо развитие. Време е някой смело да каже, че медалът има две страни и има нужда от дългосрочна политика, засягаща и двете страни\", допълват още от партията.Експертният екип на политическата формация предлага пакет от конкретни мерки и политики. Трябва да се спрат социалните плащания на всеки гражданин, ако детето му не посещава училище. Необходимо е прекратяване на практиката за селектиране на изцяло етнически еднородни паралелки в училищата. Тази политика изисква разбиране и работа и с двете страни. Предлагаме създаването на смесени патрули на Полицията в районите с концентрирано ромско население. Това означава реформа и в МВР. Искаме еднакво третиране на всички граждани при кражбите на ток и вода. Нужно е строго спазване на закона при раждания от непълнолетни. За това ще помогне провеждането на съвместни образователни кампании с Министерството на образованието и Министерството на здравеопазването за рисковете от ранен секс, мерките за безопасен секс и хигиена. Ще е от полза и организирането на специални програми за социализация и приобщаване към училището през спорт и спортни дейности на подрастващите в местата с концентрирано ромско население. Предлагаме съвместна кампания между Министерство на образованието и Българската православна църква за ограмотяване и духовно израстване на желаещите граждани от ромски произход в съответните епархии. Осигуряване на регионални програми за облагородяване на средата, инфраструктурата и насищане с улично осветление на ромските квартали доказано ще намали престъпността. Една от мерките е ангажиране на социално декласирани представители на ромската общност в държавни програми, изискващи ниско квалифициран труд. Необходимо е и изработване от Народното събрание на специална дългосрочна програма да ресоциализация на ромската общност в рамките на обществото с хоризонт от 20 години, чийто ресурс да бъде насочен към възрастовата категория деца от общността между 8 и 16 години.„Политическа партия МИР приема сегашното състояние на проблема за естествен конфликт в обществото, който носи огромни материални и духовни щети и директно засяга националната сигурност на България\", категоричен е председателят на партията Симеон Славчев. ", "date": "2019.01.17", "title": "Партия МИР: Социалната бомба на ромското малцинство засяга националната сигурност"}
{"url": "http://www.cross.bg/stzena-klybna-orlin-1594101.html", "text": "/КРОСС/ Орлин Павлов ще представи албума \"ОЩЕ МАЛКО...\" за първи път на клубна сцена. Музикалното пътешествие, на което може да се качите с билет за концерта, а преживяването ще е гарантирано незабравимо. Пътешествието започва в 23.00 часа на 25 януари.След зашеметяващия успех в зала 1 на НДК през октомври миналата година, сега Орлин отправя своето предизвикателство към фенове и почитатели, но този път на клубна сцена. Съставът от музиканти ще е също толкова грандиозен, емоциите още по-големи и опияняващи, а спомените неповторими!Музикантите, които ще се качат на сцената в Sofia Live Club заедно с певеца ще са единадесет: Мартин Ташев - тромпет и вокали, Милен Кукошаров - пиано, Васил Вутев - барабани, Борислав Бояджиев - перкусии, Владислав Мичев - тромбон, Венелин Георгиев - саксофон, Георги Стойков - тромпет, Евден Димитров - бас, Волен Милчев - вокали и Ангел Дюлгеров - китара. Зад пулта за настроението ще се погрижи небезизвестният DJ STEPHANE LOVE. Билетите са на цена 20 лева. В деня на концерта ще са 25 лева. ", "date": "2019.01.17", "title": "Орлин Павлов представя албума \"ОЩЕ МАЛКО...\" на клубна сцена"}
{"url": "http://www.cross.bg/otmenen-blokirani-chasa-1594108.html", "text": "/КРОСС/ Близо 200 пътници са блокирани на летище София заради отменен полет. Те трябвало да излетят в 6:30 ч. за Барселона. На засегнатите пътници е обяснено, че причината за отлагането на полета е пясъчна буря, в която е попаднала очакваната машина.Първоначално полетът е бил отменен с два часа, после бил насрочен за 13:30 ч. и накрая за 15:30 ч. Пътниците били информирани чрез имейл към 6:30 ч. за закъснението на полета. На всеки два часа компанията дава на блокираните пасажери закуски и вода.", "date": "2019.01.17", "title": "Близо 200 души са блокирани на летище София заради отменен полет"}
{"url": "http://www.cross.bg/pritezhanie-konop-zadurzhani-1594107.html", "text": "/КРОСС/ Софийска градска прокуратура повдигна обвинение на двама души за притежание на близо 5 килограма коноп. На 15.01.2019г. под наблюдението на Софийска градска прокуратура е започнало досъдебно производство срещу две лица за притежание на наркотици е цел разпространение. Лицата са задържани на изхода на София, в районна на КПП \"Враня\", и в автомобила им са открити общо 199,60 гр. кокаин и 4,991 гр. коноп, съобщиха от прокуратурата.На 16.01.2019 г. двете лица са привлечени към наказателна отговорност и са задържани за срок от 72 часа с оглед внасяне на искане в Софийски градски съд за вземане на мярка за неотклонение „задържане под стража\". Разследването случая продължава.", "date": "2019.01.17", "title": " Повдигнаха обвинение на двама за притежание на близо 5 кг коноп"}
{"url": "http://www.cross.bg/dekemvri-energiya-toplinna-1594098.html", "text": "/КРОСС/ По-студеният декември 2018 г. е основната причина за повишеното потреблението на топлинна енергия в Пловдив за последния месец на 2018 г. Това показват данните на EVN Топлофикация за потреблението на клиентите на централно парно в Пловдив и размерa на фактурите, които вече са на каса.Декември 2018 г. е бил средно с 2.5˚С по-студен от декември 2017 г. Средната температура през декември 2018 г. е била 3,2˚С, докато през декември 2017 г. тя е била почти два пъти по-висока 5,7 ˚С. Тази разлика води до общо потребление на клиентите през декември 2018 г. от 29 412 MWh (мегаватчаса) топлинна енергия, което е с 12,6% по-високо спрямо година по-рано.По отношение на фактурите за декември 2018 г. увеличеното потребление в комбинация с новата цена през този сезон от 109,03 лв./MWh (с ДДС) води до средна стойност на фактурата за декември 2018 г. от 103,17 лв. (с ДДС)  спрямо 80,32 лв. (с ДДС) за декември 2017 г.Предвид оставащите зимни месеци, когато потреблението също се очаква да следва нивата на външните температури, клиентите биха могли да намерят оптималния баланс между комфорт и ефективност следвайки няколко примерни лесни стъпки: важно е радиаторите да не бъдат изключвани напълно при отсъствие през деня, защото така стените на жилището изстиват и впоследствие уредите консумират повече енергия, за да достигнат отново желаната температура.радиаторите да не бъдат използвани за сушене на дрехи радиаторите да не бъдат покривани с дълги завесирадиаторите да не бъдат поставени в декоративни дървени ламперии, които са най-характерни за по-старите жилищада не се поставят дивани и легла до радиаторитеда няма оставени отворени прозорци на стълбищните площадки и общи части на жилищната сграда (входове, мазета, гаражи). Всеки продължително отворен прозорец допринася към по-бързото изстиване на сградата и по-голямата обща консумация на топлинна енергия. ", "date": "2019.01.17", "title": "Студеният декември доведе до ръст на топлинна енергия с 12,6% спрямо година по-рано  "}
{"url": "http://www.cross.bg/snega-svetovniya-snoybord-1594092.html", "text": "/КРОСС/ С отлични условия за ски и сноуборд Пампорово- Мечи чал посреща Световния ден на снега, съобщиха от комплекса, цитирани от БТА. За поредна година планинският курорт се включва в световната инициатива. Пампорово ще отбележи Световния ден на снега с празнична програма с различни забавни и спортни събития, награди, музика и изненади. Всички писти в ски зоната са отворени, условията за ски и сноуборд в Пампорово- Мечи чал са отлични при снежна покривка от 90 до 150 см, уточняват домакините.Събитието по повод Световния ден на снега ще се състои от 10.30 часа на плац \"Студенец\" на 20 януари. Една от основните мисии на Световния ден на снега е да въведе децата в белите спортове и да ги приветства в снежната планина по възможно най-приятния и забавен начин, обясняват домакините на празничните прояви в Пампорово.Всички писти са в отлична форма, включително и трасето за ски бягане. От другата седмица започва и изграждането на специализиран \"Снежен парк\" за ски и сноуборд фрийстайл дисциплини.В курорта се подготвят за едно от най-големите събития за ски сезона в страната ни- домакинството на конгреса на Интерски. Участие в мащабния форум са заявили над 1000 делегати от 35 нации. Събитието ще се проведе между 17 и 23 март и в него ще се включат някои от най-добрите и опитни ски и сноуборд инструктори от цял свят.", "date": "2019.01.17", "title": "Пампорово - Мечи чал отбелязва Световния ден на снега на 20 януари"}
{"url": "http://www.cross.bg/dyuni-zemya-zemedelska-1594088.html", "text": "/КРОСС/ Вчера от екоинспекцията измериха, че багерите са унищожили над декар от дюната на къмпинг „Смокиня\". В същото време проверка на \"24 часа\" показа, че собственикът на парцела,който е и собственик на каравана, чиято гледка е била скривана от дюната, се е сдобил с него за 5000 хиляди лева. Освен това, пясъчните дюни са били вписани като земеделска земя.При нас природната забележителност местност „Каваци\" е обявена за земеделска земя през 1984 година. Унищожени са дюни от трите типа - бели, сиви и зараждащи се дюни. Най-голямото унищожаване е само в този имот, в който се намират три дюни от типа бели. Когато започва да се придвижда техниката, тя засяга и други дюни, каза в ефира на „Здравей, България\" директорът на РИОСВ - Бургас инж. Тонка Атанасова.В ефира на„Здравей, България\" журналиста Слави Ангелов коментира, че нищо не го учудва, тъй като това са общини, в които корупцията е по-силна от гравитацията и може всичко да се развие по всякакъв начин. Това е земя за оран, 10-та категория. Там не се случва нищо нормално. Не е нормално частно лице да може да притежава дюна, коментира журналистът. ", "date": "2019.01.17", "title": "Как се става собственик на плаж на първа линия за 5000 лв.?"}
{"url": "http://www.cross.bg/lynata-pokulnaha-obratnata-1594093.html", "text": "/КРОСС/ Семената от памук, които покълнаха на обратната страна на Луната на борда на китайската сонда \"Чанъе-4\", са били погубени от студената лунна нощ, съобщи в. \"Индипендънт\". Според изданието това е станало едно денонощие след публикацията на снимката на първото растение, след като на нашия естествен спътник се е спуснала нощта.По-рано китайските експерти съобщиха, че кълновете няма да могат да издържат на лунната нощ, тъй като температурата спада до минус 170 градуса по Целзий. Китайският апарат \"Чанъе-4\", който извърши меко кацане на обратната страна на Луната, достави на нейната повърхност семена от памук, рапица, картофи, а също така дрождове и личинки от дрозофили. Първи в историята покълнаха семената на памука, независимо от ниската гравитация, силната радиация и високата разлика в температурите.", "date": "2019.01.17", "title": "Студената лунна нощ погуби първото растение, поникнало на Луната "}
{"url": "http://www.cross.bg/vuzel-bankya-puten-1594090.html", "text": "/КРОСС/ Временно е ограничено движението в лявата лента на пътен възел \"Банкя\" при км 59 на АМ \"Струма\" поради ПТП.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища. ", "date": "2019.01.17", "title": "Временни ограничения на пътен възел \"Банкя\" "}
{"url": "http://www.cross.bg/valeri-simeonov-nfsb-1594087.html", "text": "/КРОСС/ Вчерашното решение на парламента да даде мандат за преговори на правителството за закупуване на нови изтребители F-16 от САЩ, разцепи управляващото мнозинство. В студиото на БНТ, лидерът на НФСБ Валери Симеонов заяви, че не очаква това развитие на ситуацията да се размине без неизбежните съдебни процедури на международно ниво.Срамни и позорни, определи Валери Симеонов вчерашните дебати в НС. По думите му това е така защото става въпрос за едно предварително обявено приемане на оферти със запитване до държавите, които предлагат тези самолети, с предварителни условия и в един момент работната група, която извършва анализа на предложенията, казва - препоръчваме на правителството да одобри сделката с най-нередовния кандидат, който не отговаря на 4 от седемте условия. Този, който предлага най-голяма цена - по-голяма от тази, която беше заявена, който казва, че няма да спази срока на първите доставки, който не представи пълни технически данни за своя продукт и който не отговаря на условието такъв самолет да има на въоръжения в НАТО, каза още лидерът на НФСБ.За Валери Симеонов се прехвърля топката от правителството към НС да промени тези условия. С други думи ние се нагаждаме към един от кандидатите. Независимо дали това са великите Съединени американски щати. Позорно и унизително е да промениш условията, за да угодиш на един от кандидатите, каза Валери Симеонов. Той заяви още, че от НФСБ са имали изключително сериозни съображение да не подкрепят едно такова решение. На първо място съображението е, че въздушното пространство се защитава най-успешно с ракети, които са в пъти по-евтини и гарантират много по-сериозна и истинска защита на въздушното пространство. ", "date": "2019.01.17", "title": "Валери Симеонов, лидер на НФСБ: Ще има съдебни процедури за изтребителите"}
{"url": "http://www.cross.bg/kontrol-otchitane-izvurshva-1594095.html", "text": "/КРОСС/ ЧЕЗ Разпределение извършва стриктен контрол на процеса на отчитане на електромерите. Въведен е рулиращ принцип на отчитане, като се редуват трима различни отчетници в три поредни месеца, а служители на компанията се сменят със служители на външна фирма. За да се намали възможността за субективна грешка, самото отчитане се извършва чрез мобилни терминали, а  GPS- координатите на електромера се снемат в момента на отчета. В процеса на отчитане, при съмнения за нередности в показанията, отчетникът прави снимка на електромера, която се съхранява директно в системата. Извършва се и софтуерен контрол още в момента на въвеждане на данните. Въз основа на натрупаните данни за всеки обект, системата изчислява очаквано потребление със заложен процент на отклонение. Когато отчетникът въведе показанията на преносимия терминал и отклонението се окаже по-голямо, терминалът издава звуков сигнал и се появява системно съобщение. След софтуерния контрол се извършва и ръчна проверка в така наречения валидиращ център. Всички показания, които са извън зададеното отклонение, се блокират и трябва да бъдат деблокирани ръчно. Това се извършва от служителите във валидиращия център на базата на анализ на потреблението, на снимки от отчетите или на извършени повторни проверки на място. Друг метод за контрол е извършването на проверки на случаен принцип на място. По-късно контрол се извършва и от снабдителното дружество, като там се блокират автоматично фактури с високи стойности и се правят анализи на предходни периоди, а при нужда данните се връщат в ЧЕЗ Разпределение за нови проверки.„Системата не е проста и е създадена така, че да гарантира сигурността на клиентите. Човешката грешка винаги е възможна, но ние сме разработили достатъчно сигурни механизми за контрол\", каза Илиян Мутафчиев, директор „Мерене и управление на данните\" в ЧЕЗ Разпределение България.За да гарантира сигурен отчет, компанията се съобрази с 31-дневния период на отчитане и по време на празниците. Компанията си налага този срок и стриктно го спазва, като служителите на дружеството работиха при сложни метеорологични условия, както и през почивните дни.  Всеки един отчетник е контролиран чрез GPS-система дали посещава конкретните обекти, които са част от ангажиментите му в определения ден.  ", "date": "2019.01.17", "title": "ЧЕЗ Разпределение извършва стриктен контрол на процеса на отчитане на електромерите"}
{"url": "http://www.cross.bg/inspektorat-postavyame-globi-1594097.html", "text": "/КРОСС/ Измамници се представят за служители на столичен инспекторат и пишат глоби за неправилно паркиране. Инспекторите- менте поставят фалшивите фишове върху предните стъкла на автомобилите и дори прибират пари от \"глобите\". От полицията призовават гражданите, станали жертви на измамата, незабавно да подават сигнали. От Столичния инспекторат обясниха, че техните служители задължително трябва да имат баджове и надписи върху якетата си.Ние никога не поставяме фишове на предното стъкло. Ние поставяме констативни протоколи. Никога не се плащат наложените глоби със санкции на ръка на инспекторите, обясни Полина Асенова, началник сектор „Контрол\" към Столичен инспекторат. От инспектората ще подадат сигнал до прокуратурата. ", "date": "2019.01.17", "title": "Мними инспектори слагат фалшиви стикери за неправилно паркиране"}
{"url": "http://www.cross.bg/skripal-solsburi-obvineni-1594094.html", "text": "/КРОСС/ Постоянните представители на страните членки на ЕС приеха да наложат санкции на девет лица и едно предприятие, обвинени в извършване на нападения с химическо оръжие. Сред тях са двамата руснаци, обвинени за отравянето на бившия руски двоен агент Сергей Скрипал във Великобритания, предаде Ройтерс, позовавайки се на два дипломатически източника.Забраната на пътувания и замразяването на активи ще засегнат още двама руски граждани и петима сирийци. Предстои мерките да бъдат одобрени от външните министри на ЕС на редовната им месечна среща в Брюксел, насрочена за понеделник. Великобритания е предложила имената на Александър Петров и Руслан Боширов, които Лондон обвинява в опита за отравяне на Скрипал и дъщеря му Юлия в град Солсбъри през март миналата година. Двамата отричат да са замесени в покушението.Това са първите имена, включени в новия европейски механизъм за наказване на нападенията с химическо оръжие. Нарасналата употреба на нервнопаралитични вещества, забранена с международен договор преди две десетилетия, притеснява западните правителства, отбелязва Ройтерс.Сред последните случаи е и нападението срещу бившия полковник от руското военно разузнаване Сергей Скрипал, предал десетки агенти на Великобритания. Той и дъщеря му Юлия бяха открити в безсъзнание на пейка в Солсбъри на 4 март миналата година. Според Лондон Петров и Боширов са служители на руското военно разузнаване. Те твърдят, че са невинни туристи, посетили Солсбъри, за да разгледат катедралата. ", "date": "2019.01.17", "title": "ЕС прие санкции срещу руснаците, обвинени в отравянето на Скрипал "}
{"url": "http://www.cross.bg/pochistvaneto-miene-ylitzi-1594096.html", "text": "/КРОСС/ Столичната община възложи на фирмите, ангажирани с почистването на София да започнат миене на улици и булеварди, заради затоплянето на времето. Миенето е  една от мерките за намаляване на концентрацията на фини прахови частици в града. Днес ще се мият пътните платна на  бул. „Тодор Каблешков\",  площад Ручей,  бул.„Никола Мушанов\",   бул „Овча Купел\" и  локалното платно на бул. „България\". Продължава и почистването на регулите от наноси. Приоритетно се работи по трасетата, по които се движи градският транспорт. През вчерашния ден бяха почиствани наносите на бул. „Черни връх\", бул. „Драган Цанков\" , Ботевградско шосе и ул. „Цар Освободител\".", "date": "2019.01.17", "title": "Започва миене на столичните улици"}
{"url": "http://www.cross.bg/zakona-bulgarskata-kamara-1594082.html", "text": "/КРОСС/  Парламентарната комисия за наблюдение на приходните агенции и борбата със сивата икономика ще обсъди законопроект за изменението на закона за горивата.Преди това в Българската стопанска камара ще се проведе работна среща във връзка с внесеното от правителството предложение за отлагане влизането в сила на Закона с шест месеца.Кабинетът взе това решение след заплахите от протести на дребните търговци, а едрият бизнес се раздели по темата.Целта на срещата в Стопанската камара е изясняването на спорните въпроси между браншовите организации на камарата, които са заинтересовани от Закона. Това са Българската петролна и газова асоциация, Българската асоциация на металургичната индустрия, Минно-геоложката камара и Камарата на строителите в България.Преди седмица дребните търговци в бранша обявиха, че ще излязат на протест на \"жълтите жилетки\", ако не бъдат внесени поправки в Закона, които свалят бариерите пред тях. Тогава правителството реши, че е необходимо още време, за да се прецизират текстовете в Закона и отложи влизането му в сила от 28 януари за 1 юли тази година.Конфедерацията на работодателите и индустриалците в България подкрепи решението на правителството, но петролната и газова асоциация съобщи, че напуска КРИБ заради това становище, което не е съгласувано с нея.За отлагането на Закона се обяви и Асоциацията на индустриалния капитал в България, а Българската стопанска камара се противопостави. ", "date": "2019.01.17", "title": "В НС обсъждат изменението на закона за горивата "}
{"url": "http://www.cross.bg/kolata-zagora-stara-1594084.html", "text": "/КРОСС/ Гонка е имало тази нощ между полицията и автомобил в продължение на 200 км, съобщи кореспондентът на bTV в Стара Загора.Всичко започнало към 2:40 ч., след като пътуващите не се съобразили с указанията да спрат за рутинна проверка в Стара Загора. Шофьорът на колата подминал пътните полицаи с висока скорост и се отправил по магистрала „Тракия\" в посока Пловдив. Край Чирпан последвал втори опит колата да бъде спряна, но и той бил неуспешен. На моменти автомобилът се е движил с повече от 200 км/час. Пътуващите се отправили към Карлово и Казанлък. И в Казанлък шофьорът успял да избяга от органите на реда.Автомобилът в крайна сметка е спрян между Ягода и Ръжена. Двама от пътуващите в колата са задържани, третият се издирва в момента. Задържаните са на 23 и 32 години. Единият е криминално проявен. Преди да бъдат спрени за рутинна проверка, те са били в казино и са пили алкохол.Преследваната кола е ударила патрулка, няма пострадали, а само материални щети по колата. Не е имало стрелба, уточниха от МВР.Снимки БТВ", "date": "2019.01.17", "title": "200 км гонка тази нощ между полицията и кола, започнала е от Стара Загора"}
{"url": "http://www.cross.bg/raiiona-temperatyrite-denya-1594078.html", "text": "/КРОСС/ Пролет през януари очакваме днес. Слънчево над цялата страна. По-осезаем вятър ще има все още в източните райони на страната. Температурите днес ще се колебаят между 7 и 13 градуса. Сравнително най-топло ще е в Северозападна и Централна Северна България, Предбалкана, Горнотракийската низина и Югоизточна България. Стойностите там през деня ще преминат 10 градуса.В планините също слънчево време, но вятърът почти през целия ден ще е силен със скорост до 40-50 километра в час. Температурите през деня в по-високите части ще се запазят отрицателни, докато под 1200 метра ще прескочат нулата. Стабилна остава снежната покривка в зимните ски курорти по информация на Планинската спасителна служба. На Алеко във Витоша все още дълбочината на снега е около 80 см, в Пирин в района на Бъндеришка поляна - около 120 см, в Рила в района на Боровец - 130 см, в Родопите около Пампорово - 80 см и в Стара планина в района на Узана - около 60 см. Навсякъде има лавинна опасност.В следващите 2 дни страната ни попада под влиянието на антициклон, който обаче постепенно отстъпва на изток. Температурите и утре ще се задържат високи през деня. Вечерта в петък и в нощта срещу събота ще се заоблачи. През почивните дни се очакват слаби валежи. В равнинните райони от дъжд, а по високите части от сняг. Едва от вторник нататък очакваме по-забележимо застудяване и връщане на зимните стойности на термометрите.Тази сутрин въздухът е замърсен над нормите във Видин, Перник и Благоевград. Най-значително концентрацията на фини прахови частици е надвишила среднодневните допустими стойности в Благоевград. ", "date": "2019.01.17", "title": "Термометрите скачат над 10 градуса"}
{"url": "http://www.cross.bg/surbiya-potok-tyrski-1594079.html", "text": "/КРОСС/ Президентът на Русия Владимир Путин пристига днес на еднодневно официално посещение в Сърбия, където негов домакин ще бъде сръбският държавен глава Александър Вучич, предаде БТА.Двамата ще обсъдят ситуацията в Косово, икономическото сътрудничество и регионални проблеми.В рамките на срещата на двамата президенти ще бъдат подписани 20 различни споразумения. В центъра на вниманието ще бъдат съвместни проекти в областите на енергетиката, инфраструктурата и новите технологии.Путин ще бъде посрещнат на летище \"Никола Тесла\" в Белград, след което ще се състои церемония по полагането на венци на гробището на Освободителите на Белград. Церемонията по тържественото посрещане на руския президент пред Палата \"Сърбия\" ще се състои по обяд, след което двамата президенти ще разговарят на четири очи.Една от темите ще бъде продължаването на газопровода \"Турски поток\" до Сърбия, но не се очаква да бъдат подписани документи за това.Руският президент заяви в интервю за белградския вестник \"Политика\", че Европейският съюз трябва да осигури на своите членове гаранции, че Брюксел няма да попречи на доставките на руски газ в Европа чрез \"Турски поток\".Сръбският президент Александър Вучич каза за телевизия \"Пинк\" във вторник, че за страната му е най-добре когато газопроводът \"Турски поток\" стигне до България, да бъде доведен до сръбската граница и газът да бъде транзитиран през газовия интерконектор в Сърбия. ", "date": "2019.01.17", "title": "Путин на официално посещение в Сърбия "}
{"url": "http://www.cross.bg/imat-ysednalostta-ezik-1594080.html", "text": "/КРОСС/ ДПС ще продължава да настоява да премахне изискването уседналостта за избори. Искаме уседналостта да има съвсем друг характер, какъвто има в ЕС. Това каза депутатът от ДПС Йордан Цонев в ефира на „Здравей, България\".„Тези хора имат имот, имат роднини, имат отношение към тези градове и села. Нашият мотив е да не се нарушава Конституцията и да не се отнемат правата за гласуване. Ще продължим да настояваме, макар и да сме сами по тази тема\" ,каза Цонев.Цонев уточни, че ДПС предлага и да отпадне забраната за агитация на чужд език. „Нашето предложение е, когато кампанията се води от чужденец на чужд език да има осигурен преводач, а не да има забрана. Искаме да може на френски, на немски, на всеки език, защото идват евроизбори и идват чужденци\", добави той. ", "date": "2019.01.17", "title": " Йордан Цонев: ДПС ще настоява да се премахне уседналостта за избори"}
{"url": "http://www.cross.bg/lavini-alpite-kontroliranoto-1594083.html", "text": "/КРОСС/ На много места в швейцарските и австрийски Алпи продължава контролираното взривяване на лавини, заради голямото количество сняг, което падна през последните дни.Заради започващия другата седмица световен икономически форум в швейцарския курорт Давос, властите се грижат да осигурят възможно най-високата безопасност за гостите. Само от началото на годината, при инциденти свързани с лавини в Алпите, са загинали 18 души.", "date": "2019.01.17", "title": "В Алпите продължава контролираното взривяване на лавини"}
{"url": "http://www.cross.bg/snyag-godini-valya-1594081.html", "text": "/КРОСС/Рядко явление в светите земи. Сняг валя в Йерусалим за пръв път от 4 години. Причината е бързо преминаваща зимна буря през региона. На места в планинските райони на Западния бряг се е образувала значителна снежна покривка от над 10 см. В ивицата Газа, заради бурните ветрове се образуваха големи вълни по крайбрежието.", "date": "2019.01.17", "title": "Сняг валя в Йерусалим за пръв път от 4 години"}
{"url": "http://www.cross.bg/napraveni-otkritiya-arheologicheski-1594085.html", "text": "/КРОСС/ През изминалата 2018-та г. бяха направени значителни археологически открития - златни и сребърни монети, пръстени, обеци, накити, обкови и пр., както и уникален оловен печат на императрица Ирина-Йоланда, втората съпруга на император Андроник II Палеолог. Поради изключителния интерес към изящните древни предмети и културни ценности, открити от археолозите на Националния исторически музей /НИМ/ експозицията се удължава до средата месец февруари, съобщават от НИМ. Забележителните ценни находки бяха направени на територията на цялата страна - по Черноморското крайбрежие, в Родопите, в Централна Северна и Северозападна България, в Плана планина, Витоша, Карловската котловина, Тракийската низина, София.Изложбата, озаглавена \"Археологическите открития на Националния исторически музей. Обекти, съкровища и проучватели през 2018 г.\" е разположена в Кръглата зала на музея.  ", "date": "2019.01.17", "title": " НИМ удължава изложбата на значими археологически находки, направени през 2018-а "}
{"url": "http://www.cross.bg/horata-blagoevgrad-rabota-1594086.html", "text": "/КРОСС/ Фабриката на \"Булгартабак\" в Благоевград спира работа, но все още няма ясна позиция дали е временно. От над 2 000 служители преди години, в момента в предприятието са останали около 200 души. Преди няколко дни на тях им е било съобщено, че трябва да подадат предизвестия за напускане, с мотива, че няма достатъчно работа. Как ще се отрази това на икономиката в града? Подробностите потърси в Сутрешния блок на БНТ1 от Ирина Николова.Очаква се съкратените служители да получат между 4 и 5 брутни работни заплати в зависимост от трудовия стаж, както и право да бъдат на борсата за четири месеца срещу минималното обезщетение. Към момента няма официално становище от \"Булгартабак\" дали заводът в Благоевград прекратява дейност.Централните синдикални организации не са получили официално уведомление за намеренията на работодателя, сигналите са подадени от хората, работещи в цигарената фабрика. Според председателя на Тютюневата федерация към КТ \"Подкрепа\" - Юли Манойлов, закриването на най-голямото предприятие ще се отрази сериозно на икономиката в града. За хората означава едни следващи тежки месеци, години, докато хората намерят някаква нова работа, докато намерят ново поприще. Защото тютюневият бранш, хората, които са свързани с него, са тесни специалисти, които са работили дълги години само в тази професия. Специалисти са в този бранш и зависи колко са вече подготвени за това, което би им се явило като възможност в по-нататъшна дейност, коментира Манойлов.Според председателя на Тютюневата федерация към КТ \"Подкрепа\" лош мениджмънт е довел до съкращенията на служителите в завода. Според приватизационния договор Булгартабак има ангажимент да запази предмета на производство до 2021 година в България, но не е уточнено къде.Атанас Камбитов, кмет на община Благоевград коментира, че тези 115 дка, които са черешовите градини, имахме идеи да изграждаме транспортен терминал. Вървят процедурите по ПУП, но в последно време имаме доста запитвания за такива общински терени и то конкретни на благоевградски фирми, които искат 10-15 дка, между 100-130 работни места. В момента вървим в посока поетапно, ако трябва част по част като терен ще вървим към осигуряване на такива терени. След това, ако остане свободно място, ще го мислим за тези другите проекти. ", "date": "2019.01.17", "title": "Затвориха цигарената фабрика в Благоевград, 200 души остават без работа"}
{"url": "http://www.cross.bg/park-istoricheski-bulgariya-1594091.html", "text": "/КРОСС/ Най-големият и първи по рода си културно-исторически и развлекателно-образователен парк от този тип в света ще отвори врати в България тази пролет. Замислен като мащабен комплекс, разположен в завършения си вид на над 500 декара площ на 33 км от град Варна, Исторически парк предлага на българските и чуждестранни посетители интерактивно пътуване до 10 000 години назад във времето през петте епохи на човешката цивилизация. На място ще бъде пресъздадено развитието ѝ, случило се по нашите земи от епохата на халколита и неолита, през славната история на траките и Рим, до разцвета на Първото и Второто българско царство. Чрез различни интерактивни и сетивно-образователни формати Паркът ще предлага на посетителите досег с древни и антични култури, превръщайки се в абсолютна революция в културно-историческия туризъм и запълвайки нарастващото търсене за исторически забележителности в световен мащаб. Тематични занаятчийски курсове, исторически представления и филми, обучения в древни бойни и битови умения, конна езда, теоритични семинари, изложби и точни възстановки на обекти, предмети и начин на живот от миналото ще бъдат представени в петте исторически епохи на разположение на посетителите. Наред с тях са предвидени и традиционни места за отдих и хранене с ястия по автентични рецепти от антични времена, приготвяни само с натурални български продукти. За допълнително изживяване ще бъде създадена детска зона, кино салон и сувенирен магазин с автентични български възстановки от художници-майстори на артефакти от миналото и много други.„Идеята за създаването на Историческия парк е моя и се роди през 2011 година. Основната цел е с ИП да променим начина, по който чужденците приемат българите и България, както и начина, по който ние самите възприемаме себе си. Високо оцененият на световно ниво атракцион ще промени и типа туристи, които посещават страната ни и в същото време ще създадем перспективен икономически отрасъл, който да даде възможност на много българи да правят международен бизнес. Всички можем да се радваме, че сме част от това ново начало за България и българския туризъм и самосъзнание, а аз съм повече от щастлив от това.\", споделя Ивелин Михайлов, изпълнителен директор на „Исторически парк\" АД и инициатор на проекта.Работата по Исторически парк е започнала преди повече от осем години, а от момента на планирането досега са включени над 4000 души, сред които едни от най-добрите български археолози-консултанти, писатели, музиканти, скулптори, майстори занаятчии, възстановчици и историци, които изпълняват прецизно проекта в цялостния му реалистичен вид. Използваните материали са изцяло автентичните за епохите - камък, дърво, мрамор и керамика.Атракционът се изгражда поетапно, като построения през 2016 г. пилотен исторически комплекс „Неолитно селище\" в близост, дава основание на посетилите го вече туристи и българи да очакват откриването на Историческия парк с нетърпение. Планира се целият обект, в пълна функционалност, да бъде завършен през 2022 година, като в момента тече изграждането на първата фаза - халколит, неолит и траки и зона за почивка с езера, която ще приключи през пролетта на 2019 г., когато Паркът ще отвори официално врати за посетители.Освен изграждането на мащабния актракцион, дейностите се разширяват и във вече издадените над 100 броя комикса, илюстровани книжки и енциклопедии за деца и възрастни, които целят запознаването и обикването на българската история по приятен и забавен начин. Книжките са преведи на над 7 чужди езика, което съответства с дългосрочната цел за популяризирането на богатата и ценна българска култура по света и промяна на възприятието за българите, както сред чужденци, така и сред самите нас.", "date": "2019.01.17", "title": "Най-големият исторически парк в света и у нас отваря врати тази пролет"}
{"url": "http://www.cross.bg/tema-izbora-novi-1594069.html", "text": "/КРОСС/Тема: Политика и коалиционни въпроси - гостува Валери Симеонов;Тема: След решението на съда: какво следва за Пирин?Тема: Eвропа и Брекзит - коментар на Соломон Паси;Тема: По релсите на БДЖ - има ли бъдеще за железниците?Тема: На живо от автобус 84: Как пътува чужденец от летището до центъра?Тема:  Сделка за милиарди - за избора на нови изтребители, сделките в оръжейния бранш и законът за горивата  - министърът на икономиката Емил КараниколовТема:  Мъртви души - колко са българските избиратели и остава ли проблема с мъртвите души в списъците - проф. Михаил Константинов и Юрий Асланов, социологТема:  Полтически сканадали - Веселин Марешки за войната с вице-премиера Красимир Каракачанов и отказа да подкрепи избора на нови изтребителиТема:  На живо от Белград - за протестите срещу управляващите, до кога ще продължатТема:  Унищожени дюни - как пясъчни дюни станаха частна собственост и защитава ли дължавата обществените интересиТема:  Китйски памук на Луната - какво още откриха на обратвата страна на Луната ", "date": "2019.01.17", "title": "Теми и гости в сутрешните блокове на телевизиите"}
{"url": "http://www.cross.bg/lavrov-durzhavi-naselenie-1594072.html", "text": "/КРОСС/ Придвижваният от Запада \"ред, основан на правила\" подразбира конюнктурни решения на световните проблеми и натиск върху неудобните страни. Това заяви министърът на външните работи на Русия Сергей Лавров по време на пресконференция, посветена на изводите от изминалата 2018 година. Лавров призова западните държави да се откажат от опитите за недобросъвестната конкуренция чрез санкции. Лавров нарече настояването да се предадат Курилските острови на Япония противоречащо на задълженията на страните по Устава на ООН. По думите му Москва и Токио трябва да направят още много, за да станат истински партньори на международната сцена.Москва е готова да си сътрудничи с Брюксел и Лондон, независимо как ще приключи излизането на Великобритания от ЕС, заяви Лавров. По думите му Русия ще продължи да реагира адекватно на повишената активност на НАТО и приближаването на военна инфраструктура на алианса към руските граници. При това министърът отбеляза, че „Москва все още е заинтересована във възстановяването на нормалните отношения със САЩ и ЕС на принпците на равноправие и взаимното спазване на интересите.\" Лавров отбеляза, че Русия не може да се съгласи с встъпването на Босна и Херцеговина в НАТО. Той смята, че правилата, които се придвижват на Балканите са „достатъчно опасни и отразяват желание да се вкарат\" всички балкански страни в НАТО. Лавров допълни още, че Русия не е против новото име на Македония, но поставя под съмнение легитимността на процеса.Разследването на специалния прокурор Робърт Мълър за предполагаемото споразумение между президента на САЩ Доналд Тръмп и руските власти не разкрива никакви факти в подкрепа на тази версия, категоричен бе Лавров.\"Специалният прокурор Мълър работи, интервюира десетки, ако не и стотици хора: нямаше никаква информация, която да потвърдят обвинението в тайни споразумения между президента Тръмп и Руската федерация, нямаше факти и никакви информации, което е много, много странно за американската система, която работи бързо,\" каза още Лавров. Според него, обсъжданите течове са свързани само с участието на украинската страна в изборите в САЩ. Лавров определи ситуацията, като пример за \"абсурдността на случващото се\" в САЩ. Той припомни и случая на Майкъл Флин, бивш помощник на президента на Съединените щати за националната сигурност, който е обвинен от Вашингтон. Според Лавров Мюлер обвинява Флин в извършването на действия, които в действителност следват интересите на САЩ.\"Проблемите на кюрдското население в близкоизточните държави трябва да бъдат решени в съответствие с действащите закони в държавите, в които те живеят\", коментира руският външен министър. \"Нашата позиция е много проста: въпросите, които възникват във връзка с кюрдското население в Сирия, Ирак и навсякъде другаде - това не са единствените държави, в които живеят кюрдите - трябва да бъдат решени в съответствие с националното законодателство в съответните страни\", каза Сергей Лавров и подчерта, че \"Правата на националните малцинства, като кюрдите в Ирак и Сирия, трябва да бъдат осигурени чрез диалог между тях и централното правителство.\"\"Ние силно подкрепяме запазването и зачитането на териториалната цялост на всички държави в този регион\", подчерта Лавров. \"За нас е важно да избягваме преначертаването на границите там.\" В същото време той изрази мнението, че кюрдското население на държавите от Близкия изток е наясно с необходимостта от намиране на компромиси с правителствата на страните с компактно кюрдско население. \"Струва ми се, че кюрдите в Сирия и Ирак симпатизират на необходимостта от намиране на споразумения с централното правителство, които са взаимно приемливи, отчитат техните интереси и няма да подкопаят териториалната цялост на съответните държави\", заяви ръководителят на руското външно министерство.    ", "date": "2019.01.17", "title": "Лавров: Западът оказва натиск върху неудобните страни  "}
{"url": "http://www.cross.bg/depytat-petrova-oto-1594070.html", "text": "/КРОСС/ Антоний, митрополит на Западно- u Средноевропейска епархия Иван Глушков, зам.-председател на ВНС, депутат в 37 и 38-ото НС Иля Прокопов, археолог, нумизмат и експерт по културни ценностиКамен Михов, представител на България в „Евроюст\", бивш зам. главен прокурор Проф. д-р Мира Кожухарова, епидемиолог Доц. д-р Нарцис Торбов, археолог  в Регионалния исторически музей във Враца Нели Петрова, депутат от ГЕРБ в 44-ото НС  Радка Петрова, журналист,Андрей Андреев, поет и преводачИван Глушков, зам.-председател на ВНС, депутат в 37-ото и 38-ото НСКонстантин Площаков, писателТошо Пейков, бивш изпълнителен директор на Националния дарителски фонд \"13 века България\"", "date": "2019.01.17", "title": "Рожденици на 17 януари"}
{"url": "http://www.cross.bg/trubata-dvizhenieto-varna-1594051.html", "text": "/КРОСС/ Днес от 10:00 ч. до 13:30 ч. движението в тунел „Топли дол\" на АМ „Хемус\" в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София.  От 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.01.17", "title": "Ограничават движението в тунел „Топли дол“ на АМ „Хемус“ "}
{"url": "http://www.cross.bg/chasa-sofiyaot-provede-1594071.html", "text": "/КРОСС/ София.От 09.00 часа ще започне редовното заседание на Народното събрание.***София.От 09.30 часа ще започне седмичното заседание на Пленума на Висшия съдебен съвет.***София.От 09.30 часа в параклиса „Св. Антоний Велики\" в Кремиковския манастир Белоградчишкият епископ Поликарп ще оглави архиерейска света Литургия.***София.От 10.00 часа ще се проведе заседание на Столичния общински съвет.***София.От 10.30 часа в БСК, ще се проведе работна среща във връзка с внесеното от МС предложение за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход (ЗАРИДСНПНП). В 12.00  часа в конферентната зала на БСК ще се проведе брифинг за медиите.***София.От 15.00 часа в зала „Джон Атанасов\" на София тех парк ще се проведе широк обществен форум, който ще дискутира възможностите за изменение на Общия устройствен план (ОУП) на Столична община.***София.От 16.00 часа в конферентна зала „А\" в сградата на БТПП ще се проведе среща на Евроклуба към Българска търговско-промишлена палата по случай приключването на Австрийското председателство на Съвета на Европейски съюз и поемането му от Румъния на 1 януари 2019 г.***Варна./ „Златни пясъци\"От 10.50 часа в зала „Хармония\" на хотел „Интернационал\" в к.к. „Златни пясъци\" омбудсманът Мая Манолова ще вземе участие в дискусия по актуалните проблеми на земеделските кооперации на годишния семинар на Националния съюз на земеделските кооперации в България.***Варна.От 12.40 часа в Областна администрация-Варна омбудсманът Мая Манолова ще се срещне с животновъди от с. Тутраканци, чиито животни са  били евтаназирани след положителни проби за африканска чума в региона, а от 13.00 часа ще даде брифинг за журналисти.***Варна.От 15.00 часа в Регионалната здравна инспекция (РЗИ) във Варна Областната комисия за борба с грипа ще вземе решение дали да обяви грипна ваканция.***Кюстендил.От 13.30 часа в Районна прокуратура - Кюстендил ще бъде представена информация за проверки на държавни институции в циганската махала на Кюстендил.***Плевен.От 09.30 часа в Регионалния пресклуб на БТА, Областният съюз за земеделските кооперации в Плевен ще представи пред своите членове приоритетите на дейността си за 2019 година и най-важните проблеми, които предстоят за разрешаване пред организацията през този период.***Свищов.От 16.00 часа в Зала 1 на Община Свищов ще се проведе заседание на Общинския съвет, на което ще бъде гласувана промяна в Наредбата за местни данъци и такси.***Ямбол.От 10.45 часа с изпълнения на тържествени маршове от Духовия оркестър при Народно читалище „Съгласие - 1862\" (пред сградата на ОДК - Ямбол ще започне честването на 141 години от освобождението на града от османско владичество. От 11.00 часа започва тържественият ритуал с химна на Република България, слово на кмета Георги Славов и отслужване на благодарствен молебен. На паметната плоча ще бъдат поднесени венци и цветя на признателност.***Ямбол.От 17.30 часа в зала 107 на Община Ямбол ще се състои публично обсъждане на проекта за бюджет на Общината за 2019 година ", "date": "2019.01.17", "title": "Предстоящи събития в страната на 17 януари"}
{"url": "http://www.cross.bg/doverie-tzipras-parlament-1594073.html", "text": "/КРОСС/Гръцкият премиер Алексис Ципрас спечели вота на доверие в гръцкия парламент днес, което проправя пътя към ратифициране на Преспанското споразумение, информира Ройтерс.Правителството получи подкрепата на 151 депутати в 300-членния парламент. Общо 148 депутати отхвърлиха предложението, а един депутат на основната опозиционна партия \"Нова демокрация\" Йоргос Касапидис отсъстваше от заседанието поради здравословни причини.Ципрас поиска вот на доверие в неделя, след като министърът на отбраната Панос Каменос, лидер на по-малкия коалиционен партньор в правителството, националистическата партия Независими гърци, подаде оставка в знак на протест срещу споразумението.Гръцкият премиер Алексис Ципрас заяви днес, че вотът на доверие, който правителството му получи от парламента, е вот за стабилността на страната, предаде Ройтерс.\"Днес гръцкият парламент даде вот на доверие в стабилността. . .получихме вот на доверие единствено водени от необходимостта да продължим да работим в отговор на нуждите и интересите на гръцкия народ\", заяви Ципрас пред медии.Управляващата партия \"Сириза\" държи 148 места в 300-членния парламент.Ципрас поиска вота в неделя, след като министърът на отбраната Панос Каменос, лидер на по-малкия коалиционен партньор в правителството, националистическата партия Независими гърци, подаде оставка в знак на протест срещу споразумението.Панос Каменос, лидер на АНЕЛ (партия \"Независими гърци\") обвини бивши партийни депутати за сделка, която са постигнали, да осигурят подкрепа за правителството във вота на доверие, като им се гарантират позиции в кабинета. Това е направил в реч пред парламента по време на дебатите в сряда, съобщава електронното издание на гръцкия всекидневник Kathimerini.Те избраха министерски кресла срещу вот на доверие\", е заявил той пред законодателите и е добавил, че той ще гласува срещу правителството.Каменос напусна миналата седмица управляващата коалиция. Той каза, че премиерът Алексис Ципрас му е съобщил, че Договорът от Преспа, който бе подписан между Атина и Скопие, ще бъде внесен в гръцкия парламент след изборите. \"От споразумението, което постигнахме с министър председателя, е ясно, че не сме се договорили за решение, което би могло да включва и понятието Македония\", заяви Каменос.Кирякос Мицотакис, лидерът на консерваторите от партия \"Нова демокрация\", която има голяма преднина пред СИРИЗА в проучванията на общественото мнение, заяви, че разпадът на управляващата коалиция е \"инсцениран развод\", чрез който се опитват да задържат това правителство във властта. Той заяви, че вотът на доверие трябва да даде гръцкият народ при избори \"тук и сега\". ", "date": "2019.01.17", "title": "Ципрас спечели на \"косъм\" вота на доверие в гръцкия парламент"}
{"url": "http://www.cross.bg/zhena-ybiiistvoto-samoybie-1594076.html", "text": "/КРОСС/ Продължава разследването на убийството на  жена в София. Тя беше открита в апартамент с множество следи от насилие. Продължава разследването на жестокото убийство на млада жена в столичния квартал 'Банишора\".Убитата жена се казва Калина. Спешните медици казват, че е убита по особено жесток начин. Имала е множество данни, насилвана е и вероятно е душена. Задържаният за убийството е нейният приятел Васил. Двамата са живеели заедно от около 4 месеца. Съседите обаче не са чували да се карали помежду си. Не е имало и предишни сигнали за домашно насилие.Задържаният твърдял пред полицията , че не помни нищо. Пил е успокоителни, след което направил опит да се самоубие с въздушна пушка, но има само драскотина. В момента той е в „Пирогов\" в стабилно състояние. След като убил приятелката си, 23-годишният мъж написал съобщение на баща си, че се е скарал с нея, тя паднала и посиняла. Написал му и, че възнамерява да се самоубие. Бащата подава сигнал на 112. Все още се изясняват мотивите за престъплението. Калина е била счетоводител, а Васил - готвач. Двамата са били сноубордисти.Жената беше открита в апартамент с множество следи от насилие, включително и от душене. До нея е бил и приятелят й, който се опитал да се самоубие.От полицията предполагат, че убийството е станало след скандал между двамата. По първоначални данни 25-годишната жена и 23-годишният мъж живеели на семейни начала, но близките им не знаели да имат проблеми. ", "date": "2019.01.17", "title": "Продължава разследването на убийството на младата жена в София"}
{"url": "http://www.cross.bg/vestnik-zavoii-godini-1594074.html", "text": "/КРОСС/\"Вземат ти книжката при удар на завой\", информира вестник \"24 часа\". Една от мерките за намаляване на жертвите на пътя, предложени от вътрешния министър Младен Маринов, предвижда при катастрофа на завой виновният шофьор да губи книжката си и да си я връща обратно след изпит, който да показва, че е научил правилата за движение при завой.В периода от 2011-2017 година на завои са загинали 1156 души, като всяка четвърта жертва на катастрофа е именно на завой.МВР предлага още скоростта на първокласните пътища да бъде намалена до 90 км в час, а в градовете - до 30.\"Държавата иска да национализира акции от масовата приватизация\", пише вестник \"Сега\". Това става повече от 20 години след така нареченото масово раздържавяване, което формално имаше за цел да превърне гражданите в акционери в приватизационни фондове или в съсобственици на предприятията.Вчера Министерството на финансите публикува за обществено обсъждане концепция за реализиране на тези акции, която на практика означава отнемане на собственост, коментира изданието. Ако до 5 години собствениците им не ги потърсят, те ще бъдат продадени, а парите - преведени в Сребърния фонд, допълва \"Сега\".\"Закрепиха двойния стандарт за храните\", информира вестник \"Дума\". Изданието уточнява, че мнозинството в НС отхвърли на първо четене с два гласа разлика законопроекта на БСП срещу двойните стандарти при храните, само защото е внесен от опозицията. Промените предвиждаха да се въведат сертификати за съответствие за храните, произведени извън България, допълва \"Дума\". \"Фокуси със сирене въртят търговци и производители\", пише вестник \"Труд\".Проверка на всекидневника е показала, че сиренето с палмова мазнина е изчезнало от магазините, след като са влезли в сила новите правила за имитиращите продукти. На витрините с млечни продукти обаче има сирене за по 4-5 лева за кг, което не може да е истинско, отбелязва \"Труд\".Изводът е, че производителите са се преориентирали от сирене с палмова мазнина към такова с по-високо съдържание на вода, посочва експерти пред изданието.\"Най-много и най-опасни са лавините в Пирин\", информира вестник \"168 часа\". Изданието уточнява, че след това Рила и Витоша се нареждат сред планините с най-много лавини. 9 са жертвите под снега за 3 години, посочва \"168 часа\". ", "date": "2019.01.17", "title": "Преглед на вестниците "}
{"url": "http://www.cross.bg/albania-telecom-kompaniyata-1594075.html", "text": "/КРОСС/ Основният акционер на БТК Спас Русев купува Telekom Albania чрез компанията си „Албания Телеком Инвест\", съобщи досегашният собственик на албанския мобилен оператор OTE.Сделката е за 50 млн. евро. В нея участва и предприемачът с албански произход Елвин Гури.Съветник е била гръцката Еurоbаnk.Очаква се сделката да бъде финализирана през първата половина на 2019 г. след получаването на съответните регулаторни одобрения и усвояването на финансирането, се посочва в съобщението.„Продажбата на Telecom Albania завършва една успешна инвестиция в Албания за ОТЕ. Това е стратегическо решение в контекста на променените приоритети на групата и плановете ни за растеж. Целта е това да има стойност за всички акционери и подкрепа за устойчиво развитие\", заяви в комюнике председателят и главен изпълнителен директор на OTE Майкъл Цамаз.„Бих искал да благодаря на ръководството и служителите на Telecom Albania за постиженията на компанията до момента, както и за доброто им сътрудничество с OTE Group. Придобиването на компанията от силна и предприемаческа инвестиционна група осигурява нейния растеж и създава условия за по-нататъшно укрепване на пазарната й позиция\", допълни Цамаз. ", "date": "2019.01.17", "title": "Спас Русев купува Telecom Albania за 50 млн. евро"}
{"url": "http://www.cross.bg/transport-liniite-trugvat-1594077.html", "text": "/КРОСС/ Нови попълнения в столичния градски транспорт. От днес 30 нови автобуса тръгват по линиите 72 и 84.До края на годината се очаква автопаркът на градския транспорт да се попълни с още 82 рейса. По този начин, общината планира да бори мръсния въздух и да стимулира хората да ползват повече обществения транспорт. ", "date": "2019.01.17", "title": " 30 нови автобуса тръгват по линиите 72 и 84 в София"}
{"url": "http://www.cross.bg/yniversiteta-lion-frantziya-1594105.html", "text": "/КРОСС/ Експлозия в университета в Лион, Франция. Вероятната причина за инцидента е взрив на газова бутилка, която е използвана при ремонта на хидроизолацията на покрива на библиотеката на университета. Трима души са пострадали, за момента не се съобщава за загинали. Екипи на пожарната са на място.От ръководството на университета призоваха в Twitter никой да не доближава сградата в радиус от 100 метра.  ", "date": "2019.01.17", "title": "Експлозия в университета в Лион, Франция "}
{"url": "http://www.cross.bg/rukoplyaska-nikoga-zabravyash-1594066.html", "text": "/КРОСС/ :\"Никога недей да забравяш, че тълпата, която днес ръкопляска на коронацията ти, е същата тълпа, която утре ще ръкопляска на обезглавяването ти. Хората обичат да има шоу.\"Тери Пратчет", "date": "2019.01.17", "title": "Никога недей да забравяш, че тълпата, която днес ръкопляска"}
{"url": "http://www.cross.bg/stava-voiina-okruzi-1594068.html", "text": "/КРОСС/ 49 г. пр.н.е. - Рим е бил опразнен заради настъпващите от север легиони на Юлий Цезар.395 г. - Римската империя е поделена между синовете на император Теодосий I на източна с владетел Аркадий и западна с владетел Флавий Хонорий.1562 г. - Във Франция са легализирани хугенотите.1718 г. - Огромно свлачище унищожава село Лойкербад в Швейцария, при което загиват 56 души.1773 г. - Английският капитан Джеймс Кук става първият мореплавател, пресякъл южния полярен кръг.1765 г. - Братът на Паисий Хилендарски Лаврентий подарява бащината си къща в Банско за метох на Хилендарския манастир.1775 г. - За пръв път е поставена пиесата Съперници на Ричард Шеридан.1793 г. - Конвентът на Франция гласува да бъде екзекутиран крал Луи XVI.1819 г. - Симон Боливар обявява Колумбия за самостоятелна република.1852 г. - Великобритания признава независимостта на Трансваал - провинция в Южна Африка.1878 г. - Руско-турска война (1877-1878): Битката при Пловдив открива пътя за руско настъпление към Цариград; освободени са Ямбол и Сливен.1917 г. - САЩ купуват от Дания Вирджинските острови за 25 млн. долара.1919 г. - В Месинския пролив потъва френският кораб Chaonia, загиват 460 пътници и екипаж.1945 г. - Втората световна война: Червената армия влиза във Варшава.1959 г. - Извършена е реформа на административното разделение на България - разформировани са административните окръзи и околии и да се създадени 30 нови административно-икономически окръзи, които по-късно стават 28.1966 г. - Американски самолет загубва до бреговете на Испания четири водородни бомби.1969 г. - Бийтълс пускат на пазара албума Yellow Submarine.1973 г. - Фердинанд Маркос става пожизнен президент на Филипините.1983 г. - Нигерия експулсира над 2 милиона имигранти, най-вече от Гана.1991 г. - След смъртта на баща си Олаф V, Харалд V става крал на Норвегия.1995 г. - Земетресение в Кобе, Япония, с магнитуд 7,3 по Скалата на Рихтер причинява огромни материални щети и убива 6 433 души.2003 г. - В Черно море, близо до българското крайбрежие е открит кораб, пролежал на дъното 2400 години.  ", "date": "2019.01.17", "title": "17 януари в историята"}
{"url": "http://www.cross.bg/antoniii-vsichki-zhivot-1594067.html", "text": "/КРОСС/ Днес честваме Антоновден . Това честване е свързано с народната представа за Свети Антоний като покровител на чумата и всички болести изобщо. В Пиринско се вярва, че всички болести се събират на Антоновден, а на следващия (Атанасовден), тръгват по хората.  Според българската народна традиция, Антоновден се празнува за предпазване от болести. На този ден жените не бива да шият и плетат, защото се вярва, че ако се убодат няма да зарасне лесно. Не се вари боб и леща, за да не се разболеят децата от шарка. Месят се обаче содени питки, които се раздават за здраве на роднини и приятели. Една питка задължително се закача на тавана. Тя се нарича „за белята\" или „за лелята\", т.е за чумата. Затова и Антоновден е известен още като Лелинден.Преподобният Антоний Велики бил родом от Египет. Родителите му, хора благородни и известни с християнското си благочестие, възпитали сина си така, че знаел само тях и своя дом. Стигнал юношеска възраст, той не бързал да се занимава с наука, нито да се сприятелява с други деца, но прекарвал времето у дома си, пазел чистотата на сърцето и се стремял да преуспява в благочестието. Той не търсел забавления, както е характерно за младежката възраст, но обичал да ходи заедно с родителите си в Божия храм и да слуша четенето от божествените книги. Стараел се да извлече оттук цялата възможна полза и да живее точно според тяхното учение. Не искал от възрастните сладкиши, както е обичайно за децата, и изобщо не обръщал много внимание на храната, задоволявайки се винаги с това, което му давали.Родителите на преподобния починали, когато бил на двадесет години. Останал сам с мъничката си сестра, първоначално сам се грижел за дома и за възпитанието на девойката. Често, по обичая си, посещавал храма и там слушал да четат от божествените книги как апостолите, оставяйки всичко, последвали Спасителя и как, според свидетелството на книгата \"Деяния на светите Апостоли\", мнозина от християните продавали своето имущество и слагали цената при нозете на апостолите за милостиня към нуждаещите се. Юношата размишлявал колко крепка била вярата на тези хора и каква голяма награда е приготвена за тях на небесата. С такива мисли дошъл веднъж в храма и чул отново думите на Христос към богатия юноша: \"ако искаш да бъдеш съвършен, иди, продай имота си, и раздай на сиромаси; и ще имаш съкровище на небето; па дойди и върви след Мене\". Той приел това като откровение свише. Сякаш Христос изрекъл тези думи лично към самия него. Той излязъл от храма и още същия ден продал имуществото си, а спечелената от продажбата голяма сума пари раздал на бедните като оставил само незначителна част от тях за малката си сестра. Притежавал триста много хубави и плодоносни финикови палми и ги подарил на съседите, за да освободи себе си и сестра си от всякакви грижи за тях.Наскоро след това той отново дошъл в храма и чул думите на Господа в Евангелието: \"не се грижете за утре\". Веднага излязъл и раздал на бедните и останалата част от имуществото си. Понеже не искал повече да живее в своя дом, поверил сестpa си на верни и познати му девственици, посветили себе си да служат на Жениха - Христос, за да се възпитава сред тях чрез примера на добрия им живот. Самият той започнал да води суров и строг подвижнически живот. По онова време в Египет манастирите били все още малко и пустинничеството още не било разпространено. Всеки, който желаел да служи на Христос и да се спасява, се усамотявал някъде наблизо до своето селище, за да се упражнява в добродетелите.Недалеч от родното село на Антоний живеел старец, който от младини се предавал в уединение на монашески подвизи. Като се срещнал с него и получил полза за душата си, Антоний започнал да му подражава и също да търси уединение на различни места близо до своето село. И по-късно ако се случело да чуе за някой отшелник, той, подобно на благоразумна пчела, тръгвал да го търси и не се завръщал обратно докато не го откриел, и от срещата и беседата си с него не извличал също тъй, както пчелата извлича меда, някаква полза за себе си.Такива били първите подвизи на блажения и като преуспявал в тях, той все повече и повече укрепвал своите помисли в добра насока. Заедно с това припечелвал с труда на ръцете си, помнейки словата на Писанието: \"който не иска да се труди, не бива и да яде\". Със спечелените от продажбата на своите изделия пари купувал хляб и хранел гладните. Душата му била в непрекъснато молитвено общение с Бога, понеже той знаел от Писанието, че трябва да се молим непрестанно. Четенето на Свещеното Писание изслушвал тъй съсредоточено, че не забравял нищо от прочетеното и при строгото съблюдаване на всички Господни заповеди, паметта започнала да заменя за него самите свещени книги.Така живял Антоний и всички братя, при които идвал, за да получи душевна полза го обикнали, а той се поучавал от добродетелта им, кой с каквато се отличавал най-много: на едни се стараел да подражава във въздържанието, на други в бодростта, на един в кротостта, на друг в бдението, на трети - в съсредоточеност при четенето; от едни се учил да се подвизава в пост, от други бил учуден от почивката им на гола земя, прославял смирението на един, търпението на друг. Докато той преуспявал и укрепвал в доброто, врагът на християнското име - дяволът, който не можел да гледа такива добродетели у юношата, въстанал против него със своето древно коварство и се опитвал да го прелъсти и отклони от добрите му намерения и да го отвърне от правия път. Той му внушавал мисли на съжаление за продаденото и раздадено имущество, за необезпечеността на сестрата, за величието на рода, за суетната слава в света, за удоволствието от разнообразната храна и другите прелести на светския живот. В същото време представял мислено пред юношата трудния път и тежкия край на добродетелта, немощта на тялото и продължителността на подвига.Дяволът скланял младия Антоний да стъпи на хлъзгав път, водещ към падение, а той, мислейки за вечните мъки след страшния съд, въпреки изкушенията, ненарушимо съблюдавал чистотата на душата си. Чрез всичко това дяволът бил посрамен: окаяният, който поискал да бъде подобен на Бога, сега бил победен от един юноша; въставащият против кръвта и плътта сега бил победен от човека, живеещ в плът, понеже на своя раб съдействал Господ, Който приел заради нас плът и чрез това дарувал на плътта сила да побеждава врага, за да може всеки, изкушавай по този начин в свое време да повтори думите на апостола: \"не аз, а Божията благодат, която е с мене\".При тези думи привидението изчезнало. Това била първата победа, която младият подвижник удържал над дявола с помощта на благодатната Христова сила. Обаче нито той станал небрежен към себе си след своята първа победа, нито у дявола след първото поражение отслабнали силите, понеже той като рикащ лъв обикаля и търси кого да глътне. Антоний помнел от Писанието, че козните на дявола са много и различни, постоянно се упражнявал в различни подвизи, разсъждавайки, че дори и сатаната да бил победен, когато изкушавал с плътска похот, но той би могъл да го подложи на някакви още по-тежки и опасни изкушения. Затова все повече и повече изнурявал и подчинявал тялото си, за да не би след като е победил в едно, да бъде победен в друго. Привиквайки постепенно към все по-строг начин на живот, той привикнал към необикновено високи подвизи в служене на Бога, превърнал навика в своя природа. Всеки ден постел до залез слънце и цялата нощ прекарвал в молитва; понякога вкусвал храна през два дни и чак на четвъртата нощ си позволявал малко сън. Храната му била хляб и сол, също и малко количество вода. За постеля му служела рогозка или власеница, а понякога - и голата земя. Изобщо не употребявал масло за храна, за месо и вино да не говорим, тях не употребяват и по-малко усърдните монаси. Блаженият казвал, че за юношеското тяло е невъзможно да победи врага, ако то бива размеквано със сладостта на маслото и че е нужно да се налагат на тялото възможно по-тежки подвизи, така че при неговото изнуряване духът да става по-силен, според думите на апостола: \"кога съм немощен, тогава съм силен\".  Но време е да разкажем за кончината на преподобния. Той имал обичай да слиза от върха на планината, където прекарвал сам при братята, които живеели в подножието й, и да ги посещава. При едно от тези обичайни посещения им казал за приближаването на смъртта си, което му било открито от Бога.- За последен път съм дошъл при вас, чеда мои - казал той, - повече няма да ви видя през този живот и вече идва време да се освободя от този живот и да почина, понеже преживях сто и пет години.При тези думи братята се предали на дълбока скръб, плакали и целували стареца, като че вече си отивал от света. А той ги убеждавал да се трудят с неотслабващо усърдие, да не униват сред подвизите на въздържание, но да живеят като че всеки ден се готвят за смъртта, да пазят душата си от нечисти помисли, да следват примера на светиите, да не се сближават с разколниците - мелетиани, да не влизат в общение с нечестивите ариани; напротив, убеждавал ги да държат отеческите предания и да пазят в цялата й чистота благочестивата вяра в нашия Господ Иисус Христос, която са научили от Писанието и от неговите наставления.След това братята настоятелно го замолили да остане при тях, понеже всички искали да се удостоят с честта да присъстват при кончината му. Но той не се съгласил, знаейки тяхното желание да почетат тялото му с тържествено погребение. Избягвайки даже посмъртното въздаяние на чест и слава от страна на хората, преподобният побързал да ги остави и се оттеглил в уединение. След като се простил с братята, той се отправил на върха на планината в любимото си жилище, мястото на неговите подвизи. След няколко месеца заболял тежко. Тогава повикал при себе си двама монаси, които се подвизавали заедно с него в течение на последните петнадесет години и прислужващи на преподобния поради старостта му, и им казал:- Чеда мои! Както е написано, \"аз заминавам по пътя на целия свят\"', Господ ме вика при Себе Си и аз се надявам да вкуся небесните блага. Но вас, мои възлюбени деца, умолявам - пазете се да не изгубите плодовете на своето многогодишно въздържание, но ревностно и с успех продължавайте започнатите от вас подвизи. Известно ви е колко различни препятствия ни поставят бесовете, но не се бойте от нищожната им сила. Надявайте се на Иисуса Христа, твърдо вярвайте в Него от цялото си сърце и от вас ще бягат всички демони. Помнете всичко, на което съм ви учил, старайте се да водите благочестив живот - и несъмнено ще получите награда на небето. Избягвайте всяко общение с разколниците, еретиците и арианите; известно ви е, че аз нито веднъж не съм беседвал дружески с тях, по причина на техните лоши замисли и христоборна ерес. Най-вече се старайте да изпълнявате заповедите Господни, за да ви приемат, след смъртта във вечните обители като сродници и приятели. Помнете, размишлявайте и винаги разсъждавайте за това. И ако вие действително се грижите за мен, обичате ме като баща и сте готови да изпълните волята ми, не позволявайте на никого да отнесе в Египет тленните ми останки, за да не предадат там тялото ми на пищно погребение, понеже главно по тази причина се усамотих на тая планина. Вие сами, деца мои, ме погребете в земята и изпълнете следната заповед на своя старец: нека никой, освен вас, не знае гроба, където ще бъде погребано тялото ми, което, по моята вяра в Господа, ще се вдигне нетленно при общото възкресение на мъртвите. Разделете одеждите ми тъй: милота и овехтялата долна дреха, на която лежа, дайте на епископ Атанасий, другия мил от дайте на епископ Серапион, власеницата вземете за себе си. Прощавайте, деца мои! Антоний си отива и няма да е повече с вас в тоя живот.\"След тези думи учениците се простили с него, целунали го и свети Антоний с радостно лице, гледайки дошлите за душата му ангели като свои приятели, умрял и се присъединил към светите отци. Учениците на светията, съгласно неговото завещание, облекли тялото му, предали го на земята и никой освен тях до днес не знае мястото на погребението на свети Антоний.Епископ Атанасий получил от учениците износената дреха и милота на светията. Той приел в тези подаръци като че самия Антоний. Той винаги с благоговейна радост гледал на тези одежди, като ощастливен с богато наследство, припомняйки си светия му образ.Такъв бил животът и кончината на преподобния Антоний, когото Господ прославил по всички страни. И не с изкусно съставени съчинения, не със светска мъдрост, не със знатен род, не с огромни богатства се прославил той, а - с благочестив живот. На него се изпълнили думите на Спасителя: \"Аз ще прославя ония, които Мене прославят\". Той не живял на някое знаменито място, което всички знаели; напротив - отдалечил се почти на края на света в непроходимата пустиня. Обаче и оттам станал известен и в Испания, и в Африка, и в Италия, и в Илирия, и дори в самия древен Рим. Преподобният желаел да се скрие от всички в планината, не искал и не търсил тая слава. Но Господ Сам открил и показал на всички този светилник на вярата и благочестието, та гледайки от него, да се учат на добродетели и като се удивляват на благочестивия живот на преподобния, да прославят Небесния Отец, на Когото, с Единородния Негов Син и Светия Дух да бъде чест и слава, благодарение и поклонение във вечни векове. Амин.", "date": "2019.01.17", "title": "Преп. Антоний Велики (Антоновден)"}
{"url": "http://www.cross.bg/yambol-dypkite-razkazva-1594089.html", "text": "/КРОСС/ Оплаквания от областната болница в Ямбол за трудности при транспортирането на пациенти от едно в друго отделение. Болницата я Ямбол е от „павилионен тип\", т.е. сградите в болницата са отдалечени една от друга. Болните се транспортират с риск да изпаднат от количката или носилката.Само преди дни, заради дупките в двора, санитар едва не обръща пациент с количка при преместване от едно отделение до друго в ямболската болница.За да ме докара до тук, само ми каза: „Дръж се, дръж се моля, те, за да не те обърна да те пребия. И по това надолнище, човекът направо трепери, разказва пациентката Дафина Илиева.75-годишната жена е с множество заболявания и непрестанни болки. Дупките по терена ги засилват допълнително. Заради дупките имало дори и инциденти с болни, споделили санитари. Теренът е истинско предизвикателство и за самите санитари и медицински работници.Транспортирането не е лесно и не само тук, по целия път е така, макар че е нов, но и той е нагънат, разказва Марина Терзиева, медицинска сестра „Спешно отделение\".Директорът на болницата казва, че са правили ремонт на дупките миналата година. „Много е трудно, виждате, болницата е „павилионен\" тип с 32 дка двор\", обясни д-р Панайот Диманов, директор МБАЛ „Св. Пантелеймон\" Ямбол. На тези 32 декара са разположени 17 сгради на различните отделения, строени преди повече от столетие.  Авариите и ремонтите са ежедневие, разказва още директорът. Пари за дупките на този етап няма. В болничното заведение с приоритет се ремонтират многото сгради на отделенията, а не двора, обясни директорът. ", "date": "2019.01.17", "title": "Болницата в Ямбол е опасна при транспортиране на пациентите"}
