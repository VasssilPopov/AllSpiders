{"url": "http://www.cross.bg/dnes-makedoniya-referendyma-1585106.html", "text": "/КРОСС/ В 19:00 часа (20:00 часа българско време) избирателните секции в Македония бяха затворени и гласуването на референдума приключи. Гражданите гласуваха \"за\" или \"против\" приемането на Македония в Европейския съюз и НАТО чрез приемане на Договора с Гърция за името. Ако референдумът е успешен и бъде променена Конституцията, страната ще приеме името Северна Македония.Това обаче най-вероятно няма да се случи, тъй като за да е успешно допитването, трябва да гласуват поне 903 000 (от общо 1,8 млн. имащи прави на глас) гласоподаватели - или 50% плюс 1.Към 18 ч. местно време - само час преди края на вота, обаче активността на референдума беше едва 34,09% или 519 435 граждани, съобщиха от Държавната избирателна комисия. Единствено в две общини са гласували повече от половината избиратели, едната от тях е населена предимно с албанци, предаде БНТ. Вчера зад граница пък са гласували едва 985 македонски граждани, съобщи bTV.Тази вечер пред парламента започнаха да се събират привържениците на движението \"Бойкотирам\", които се готвят да празнуват, съобщава македонският портал \"А1 Он\", цитиран от \"Фокус\". На булеварда пред Народното събрание вече е издигната ораторска трибуна, заради което е блокиран транспортът, а може да се забележи и засилено полицейско присъствие.В столицата Скопие днес на много места имаше табели, които призоваваха да не се гласува. Някои излязоха и на протести срещу референдума. За бойкот апелира дори президентът Георги Иванов, който изобщо на гласува. Лидерът на ВМРО-ДПМНЕ Християн Мицкоски също не даде своя глас.В Струмица пък премиерът Зоран Заев обяви, че 80% от македонците са \"за\" НАТО и ЕС, а пътят натам минава именно през споразумения и разбирателство. Той се закани, ако референдумът е неуспешен, да подаде оставка.\"Днес гражданите отиват до урните, за да решат за единството на нашата държава. Днес е финалният резултат от всички наши решителни стъпки и сериозни решения, които отварят пътя към единението на нашата държава и народ. Днес е наистина истински празник\", каза Заев, който се очаква да даде пресконференция тази вечер.На рождения си ден външният министър Никола Димитров също гласува и, цитирайки едно от най-известните македонски стихотворения, обяви днешния ден за един \"силно светнал ден\".\"Днес целият Балкански регион има шанса да покаже на света, че можем да градим и бъдеще, а не само история. Това е голям ден за Македония и за нашето приятелство с България, Гърция и всички наши съседи. Вярвам, че голямо мнозинство от народа ще реши да затвори старите страници и да отворим нови страници - на помирение и обединение\", заяви той. ", "date": "2018.09.30", "title": "Приключи гласуването в Македония, референдумът е пред провал"}
{"url": "http://www.cross.bg/brekzita-chekurs-sdelka-1585100.html", "text": "/КРОСС/ Британският премиер Тереза Мей призова своята Консервативна партия да се обедини зад нея, за да стане възможно правителството да сключи добро споразумение за напускане на ЕС.В изявление за Би Би Си на първия ден от годишната конференция на партията в Бирмингам, тя настоя, че „планът от Чекърс\" (наречен по името на правителствена резиденция край Лондон) е единственият правилен път да се върви напред, предаде Ройтерс.Посланието ми към партията е да се обединим и да постигнем най-добрата сделка за Великобритания\", каза Мей. Тя подчерта, че „планът от Чекърс\" не е мъртъв, както твърдят някои, и че проблемите идват от страна на Брюксел. По думите й нито едно от предложенията на ЕС не е приемливо за Великобритания, но тя разполагала с контрааргументи.„Планът от Чекърс\" е единственият план, който осигурява брекзита, и аз вярвам в брекзита, заяви Мей, цитирана и от БТА. Според нея този план няма да разруши единния европейски пазар.Премиерът консерватор прикани лейбъристите да престанат да политиканстват по темата с брекзита. Пред Би Би Си Тереза Мей изрази загриженост по повод проблемите, които чуждестранните купувачи имат на британския пазар за жилища. Без сделка е по-добре отколкото лоша сделка, но ако напуснем ЕС без споразумение, правителството ще гарантира, че няма да има „твърда граница\" с Ирландия, заключи британският премиер. ", "date": "2018.09.30", "title": "Тереза Мей призова съпартийците си да се обединят заради брекзит "}
{"url": "http://www.cross.bg/izcheznali-raiiona-trima-1585098.html", "text": "/КРОСС/ Трима души бяха обявени за изчезнали в Гърция, след като през последните дни буреносни ветрове и проливни дъждове предизвикаха наводнения в някои части на страната, съобщава в. „Катимерини\". Южната ни съседка е под влиянието на мощен циклон, който засегна основно района на остров Евбея, източното гръцко крайбрежие и южната част на полуостров Пелопонес.Според информация на държавната гръцка телевизия млад мъж и двойка на средна възраст са изчезнали на остров Евбея. Гражданска защита е започнала операция по издирването им в района на градчето Мантуди.Заради лошото време и вълнението основните гръцки пристанища не работят, а на много места централните пътища са наводнени и трафикът е изцяло парализиран.", "date": "2018.09.30", "title": "Трима души са обявени за изчезнали в Гърция "}
{"url": "http://www.cross.bg/slalom-bansko-svetovnata-1585099.html", "text": "/КРОСС/ Българската федерация по ски получи категорично потвърждение от ФИС за организирането през 2021 г. в Банско на стартове за Световната купа по ски (27-28 февруари) и шампионат на планетата за младежи и девойки (1-10 март). Това стана по време на есенната конференция на техническите комитети на ФИС, която се проведе в Цюрих.Там БФСки получи признание за отличната си работа по организацията на най-големите форуми в алпийските ски и получи потвърждение от Техническия комитет на ФИС отговарящ за Световната купа и за стартовете през сецон 2020/2021 г.Според програмата на 27 февруари ще има супергигантски слалом, а на следващия ден гигантски слалом при мъжете. След ден почивка под Тодорка ще започнат да се състезават най-добрите младежи и девойки до 21 г. България за първи път ще е домакин на шампионат на планетата в ските от такъв ранг.С потвърждаването на стартовете през 2021 г. Банско вече има състезания за Световната купа в три поредни сезона. От 22 до 24 февруари 2019-а под Тодорка идват най-добрите състезатели в алпийските ски при мъжете, за алпийски комбинация, супергигантски слалом и гигантски слалом. Година по-късно в Банско ще се състезават и дамите.Стартовете ще са на 25-26 януари (спускане и супер-г), което автоматично вкарва Банско в клуба на най-големите ски курорти. Това е така защото през първия месец на годината привилегията да са домакини на СК имат само световно известни курорти като Аделбоден (Швейцария), Венген (Швейцария), Кицбюел (Австрия), Гармиш-Партенкирхен (Германия), Кортина д' Ампецо (Италия) и Шладминг (Австрия). ", "date": "2018.09.30", "title": "Ски елитът идва в България през 2021 г."}
{"url": "http://www.cross.bg/bekumovi-viktoriya-roditeli-1585088.html", "text": "/КРОСС/ Бившият английски футболист Дейвид Бекъм и съпругата му Виктория чакат пето дете, съобщават местните медии.Един от най-популярните представители на играта с топка и бившата вокалистка на момичешката група \"Спайс Гърлс\" вече има трима синове - Бруклин на 19 години, Ромео на 16 и Крус на 13.Преди четири години те станаха за първи път родители на дъщеря - Харпър. Според публикациите двойката отново чака дъщеря, а името вече е избрано - Керълайн.Дейвид и Виктория са съобщили новината на децата, като всички освен най-големия им син били във възторг. Британските медии припомнят, че Бекъмови обикновено стават родители в моменти на криза в брака им. И наистина в последно време се спекулираше за развод, но явно проблемите са преодолени по най-добрия начин. ", "date": "2018.09.30", "title": "Бекъмови чакат пето дете"}
{"url": "http://www.cross.bg/tenis-virtyalen-zykurburg-1585094.html", "text": "/КРОСС/ Основателят на социалната мрежа Фейсбук Марк Зукърбърг представи новата си система за виртуален тенис - Oculus Quest. Устройствата и очилата са безжични, а преживяването е почти толкова реалистично, колкото ако човек се намира на истински корт.Всеки, който желае ще може да се сдобие с новото технологично чудо през пролетта на 2019 година. Цената му се очаква да бъде 399 долара и включва още няколко камери, които да проследяват движенията на участниците.Интересното при него, е че при този шлем няма нужда от това той да бъде свързван с допълнителен компютър. \"Ето ме как играя тенис на нашия виртуален корт заедно с нашия CTO Майк Шроепфер. Аз съм на корта, а той във всекидневната си,\" сподели в профила си Зукърбърг.От своя страна Facebook купи компанията Oculus за 3 милиарда долара, очаквайки за в бъдеще хората да общуват все повече по този начин. ", "date": "2018.09.30", "title": "Марк Зукърбърк поигра тенис с новата си система за виртуална реалност"}
{"url": "http://www.cross.bg/kalamata-ogromni-pelopones-1585089.html", "text": "/КРОСС/ Наводнения в Пелопонес след мощния циклон \"Ксенофон\", който връхлетя Гърция. Проливните дъждове напълниха реките, а те разрушиха пътища и влязоха в къщите на хората. В същото време - град Каламата се възстановява след урагана, съобщава Нова телевизия.Щетите са огромни, най-вече за бизнеса, чиито крайбрежни заведения са напълно унищожени. това са десетки хиляди евро, вложени в тях. Цало чудо е, че когато се е развихрил вятъра, не е имало хора на брега в Каламата, който беше първият ударен от циклона.Няколко села в северната част на полуостров Пелопонес се оказаха под вода. След като в района паднаха над 100 литра на квадратен метър дъжд, улиците на Каито станаха реки и понесоха автомобили.Магистралите от Атина към Коринт и оттам към Патра останаха затворени часове наред, заради свлачища.А по бреговете на град Каламата плажната ивица е буквално отнесена\"Това е истинска катастрофа. Страх ме е от морето вече. Като се сетя какви огромни вълни бяха. Връхлетяха и унищожиха всичко\", казва Катерина.Водата навлязла по улиците на градчето. Пострадали са няколко къщи. Тази на Вангелис е една от тях.\"От 40 години не е имало подобно нещо. Вълните, освен че бяха високи, идваха много бързо една след друга. Улицата беше като река\", сподели Вангелис.Щетите след бурята са огромни, обясни заместник-кметът на общината Танасис Василопулос. Утре специалисти от общината ще направят оглед.\"Най-тежък удар понесе бизнесът по плажната ивица. Общината ще им помогне с почистването. За инфраструктурата ще търсим помощ от държавата\", казва Василополус.Чистенето на града вече започна. Общински служители и доброволци режат дървета и ринат калта от улиците. Почиства се и задръстената канализация. ", "date": "2018.09.30", "title": "\"Ксенофон\" потопи Пелопонес, разрушени са курорти, села и пътища"}
{"url": "http://www.cross.bg/repin-bulgariya-zala-1585091.html", "text": "/КРОСС/ След дълго отсъствие от българската сцена, един от най-големите цигулари на нашето време - Вадим Репин пристигна у нас за откриването на юбилейния сезон на Софийската филхармония.На 27-ми септември в зала \"България\", той изсвири вдъхновено и прочувствено, с пълна отдаденост - Концерт №1 на Дмитрий Шостакович заедно с първия ни симфоничен оркестър, под диригентството на  Найден Тодоров, с концертмайстор Калина Христова. Събитието беше под Патронажа на Президента на Република България Румен Радев.Вадим Репин е свирил в емблематичната ни зала \"България\" още като малък с Новосибирския симфоничен оркестър, когато набира изключителна популярност, след спечелването на няколко от най-престижните цигулкови конкурса в света. Това е неговото трето гостуване в София.  През годините, Вадим Репин е концертирал само с двама български диригенти  - Емил Табаков (през 2002 г. заедно със Симфоничния Оркестър на Френското национално радио в зала \"Плейел\" в Париж и през 2003 г. на откриването на Новогодишния музикален фестивал в НДК) и сега с Найден Тодоров.", "date": "2018.09.30", "title": "Руският цигулар Вадим Репин взриви зала \"България\" с музиката на Шостакович"}
{"url": "http://www.cross.bg/godina-poltroy-aktrisata-1585084.html", "text": "/КРОСС/ Гуинет Полтроу се омъжи. Холивудската звезда каза заветното „Да\" на годеника си - 47-годишният продуцент Брад Фалчук, на пищна церемония в имението на актрисата в Хамптънс, Лонг айлънд, съобщава в. „Дейли мейл\".Сред гостите на събитието бяха Робърт Дауни Джуниър, Джери Сайнфелд и Стивън Спилбърг. 46-годишната носителка на Оскар и продуцента на „Убийството на Джани Версаче\" са имат връзка от четири години, като през последната една година бяха официално сгодени.Двамата се срещат през 2014 година, когато Полтроу приема епизодична роля в сериала „Клуб веселие\". През същата година актрисата се разделя с фронтмена на „Колдплей\" Крис Мартин за когото бе омъжена в продължение на 10 години и с когото имат две деца - 14-годишната Епъл и 12-годишният Моузес. Брад също има две деца - Броуди и Изабела, от бившата си съпруга Сузане, с която се развежда през 2013 година. ", "date": "2018.09.30", "title": "Гуинет Полтроу се омъжи"}
{"url": "http://www.cross.bg/margaritov-vupros-sotzialnite-1585081.html", "text": "/КРОСС/ Сезонността в туризма е свързана с някои специфики при предоставянето на услугата и в определени случаи може да създаде редица проблеми. Първо, от гледна точка на персонала, който е доста често менящ се и оттам вече квалификацията и уменията на наетите кадри донякъде са под въпрос. Но най-вече по отношение на категоризацията. В по-големия брой случаи, когато сме затваряли заведения или хотели заради това, че нямат категоризация, всъщност се оказва, че това са обекти със сезонен режим на работа - отварят буквално за два-три месеца. Това каза председателят на КЗП Димитър Маргаритов в предаването „Имате думата\" по Канал 3.В отговор на въпрос на водещия относно организацията на контрола на КЗП за предстоящия зимен сезон Маргаритов посочи, че у нас той е по-специфичен, тъй като е с много по-малък обем в сравнение с летния, а и доста от обектите работят само тогава. Той подчерта, че е важно проверките да започнат преди активната му фаза в местата за настаняване, където в предишни сезони са установявани несъответствия или липса на категоризация.„Нека напомним, че в зимния туризъм има съоръженията, ски пистите, безопасността на услугите, които се предоставят. Не само ние, но и други контролни органи трябва още преди началото на сезона да направим проверки, да установим годността им за работа, наличието на всички документи, категоризацията на ски пистите съгласно новата наредба, за да може хората да са правилно ориентирани къде отиват и дали ще могат да се справят с тези предизвикателства\", заяви Маргаритов.         Председателят на КЗП обърна внимание на основни моменти при резервациите. „Нереално ниските цени винаги са голям риск. Давам си сметка, че не всеки може да си позволи луксозна почивка, но по-добре е да пренебрегнете някои от допълнителните екстри за сметка на това наистина да получите максимално добро качество за цената, която заплащате. Невинаги гръмките обещания могат да бъдат изпълнени\", обясни той. И препоръча при съмнения относно коректността на предложенията, хората да търсят отзиви на други потребители и дори директен контакт с търговеца, в който с няколко бързи контролни въпроса, включително по отношение на достъпните екстри, да се ориентират дали е налице реална оферта или някаква измама.Маргаритов коментира и отправената през тази седмица от Европейския съюз към социалните мрежи заплаха за глоби, ако не приведат условията за предоставяне на услугите си в съответствие с европейските правила за защита на потребителите. Той потвърди, че това е въпрос, който следва да бъде решен на наднационално ниво. „Дигитализацията спомага за развитието на „споделената икономика\" с огромни темпове, но същевременно нормативната регламентация изостава. Когато говорим за Европейската комисия и заплахите, които тя отправя към социалните медии, те са просто един опит доброволно да бъдат накарани администраторите на тези мрежи да ги приведат в съответствие с действащото по отношение на останалата част от онлайн пазара законодателство. Трябва да се върви към оптимизация на нормативната уредба - приемане на нови регламенти, директиви. Това трябва да стане на транснационално ниво, тъй като дигиталният пазар не може да бъде ограничаван от териториални граници\", изтъкна председателят на КЗП. По думите му необходимата нова нормативна уредба следва да предвижда това, което е валидно по отношение на класическите онлайн търговци. „А именно - възможност контролните органи да се намесват тогава, когато е ясно, че става въпрос за комерсиални сделки и да има механизъм, по който те да санкционират предлагащото стоки или услуги лице в социалните мрежи, ако то не спазва правилата\", обясни Маргаритов.Според председателя на КЗП тази постановка следва да се транспонира и върху опазването на личните данни в Мрежата. „GDPR представлява един механизъм, по който хората би трябвало да са гарантирани, че няма някой да злоупотреби с техния профил, навици и това, което те при общуването си в социалните медии демонстрират. Ако пък някой е решил да го прави, това е една нова тенденция - няма проблем, но нека си плати за целта и потребителят да е склонен да получи пари срещу това да предостави тази информация. ", "date": "2018.09.30", "title": "Димитър Маргаритов, председател на КЗП: Сезонността в туризма може да създаде редица проблеми"}
{"url": "http://www.cross.bg/bezopasno-ychat-detskata-1585086.html", "text": "/КРОСС/ Безопасността на движение по пътищата ще се изучава по нови програми. Как да се движат правилно ще учат всички деца от детската градина до учениците в XII клас.Всеки ден пътят на Александър и майка му до детската градина преминава през оживено кръстовище. Там той учи как да се движи безопасно.Вече има и детски площадки, изградени по модел на реално кръстовище. На нея децата се учат на пътните знаци и безопасно пресичане.Специална програма предвижда подобни площадки да бъдат изградени във все повече детски градини в столицата, а в училище часовете за безопасност на пътя са най-много за първокласниците. За останалите те намаляват. Най-малките ще учат и как да се движим безопасно с велосипед. При учениците в последните класове пък ще се наблегне на решаването на конфликти без агресия на пътя и на оказването на първа помощ. ", "date": "2018.09.30", "title": "Децата изучават безопасност на движение по пътищата "}
{"url": "http://www.cross.bg/fleming-gubata-reshava-1585085.html", "text": "/КРОСС/ Откриването на пеницилина става случайно, когато шотландският микробиолог Александър Флеминг решава да разчисти бюрото си.Ученият не го бил подреждал цели три седмици и вече нямало къде да сложи съд с нова култура.През 1928 Флеминг изследва в лондонската си лаборатория стафилококи, болестотворни организми, които причиняват например възпаления на белите дробове. Една от многото проби е замърсена със спори на гъбички. Когато Флеминг решава да ги изхвърли, забелязва, че там, където се били разпространили гъбичките, няма бактерии. Той култивира гъбата и установява, че произвежда отрова, която убива множество болестотворни микроорганизми: стрептококи, менингококи и бактерията, причините на дифтерия. Флеминг нарича субстанцията пеницилин - на името на гъбата Penicillinum notatum, от която е извлечена.Първият антибиотик в света е факт.За това откритие Флеминг печели Нобелова награда. ", "date": "2018.09.30", "title": "На днешната дата е открит пеницилина"}
{"url": "http://www.cross.bg/excel-microsoft-geiits-1585087.html", "text": "/КРОСС/ Днес, 30 септември популярното приложение за работа с електронни таблици Microsoft Excel има рожден ден.В края на 1984 г. четирима младежи се събират в малък хотел край Сиатъл и в продължение на 3 дни програмират и дискутират, за да създадат нов софтуерен продукт, който днес, 35 години по-късно е на около 1, 2 милиарда компютъра и всеки 6-ти човек на света я ползва.Четиримата ентусиасти са Бил Гейтс, Дъг Клъндър, Джейб Блументал и Чарлз Симони. Благодарение на техните усилия и на още 10-тина души няколко месеца по-късно се появил продукт, който те нарекли в началото \"Mr. Speadsheet\", но малко преди да го пуснат официално на пазара, някой си от отдела по маркетинг предлага друго име - \"Excel\".Хотелът Red Lion приютил четиримата създатрели на Excel - Бил Гейтс, Дъг Клъндър, Джейб Блументал и Чарлз Симони.Всъщност през 1982 г. Microsoft пуска на пазара първата си електронна таблица Multiplan, която обаче отстъпва в MS-DOS системите пред господстващия по онова време Lotus 1-2-3.Но през януари 1984 се случва нещо, което определя съдбата на Microsoft, Бил Гейтс, в частност раждането на Excel и въобще това което се случи със софтуера в последните десетилетия. Появява се Macintosh на Apple с революционния си нов GUI (графичен интерфейс), който прати DOS-овските операционни системи в историята.И на въпросната среща в хотел Red Lion четиримата - Бил Гейтс, Дъг Клъндър, Джейб Блументал и Чарлз Симони - решават да изоставят MS-DOS и да насочат усилията си към разработването на софтуер, който да работи с графичния интерфейс и операционната система на Apple.Към проекта се присъединяват няколко души - Джон ДеВаан (по-късно шеф на Office отдела в Microsoft), Майк Кос (днес водещ софтуерен инженер в Google), Джефри Харбърс (който по-късно ще се превърне в един главните софтуерни архитекти на бъдещия Microsoft Office), и Джеф Райкс (който тогава е шеф на Microsoft Business division и първият му сериозен проект е Multiplan).Целта е да създадат \"продукт, който да прави всичко, каквото правят VisiCalc и Lotus 123, но по-добре и по-бързо.\"Така Excel 1.0 се появява не на платформата Windows, както може би си мислите, а в средата на Apple Macintosh.Сyтpинтa нa 30 ceптeмвpи, 1985 г. няколко бройки от първата версия на Excel за Macintosh, Excel 1.0 са изпратени до най-близкия софтуерен магазин. Така започва историята на този легендарен продукт.Версията за Microsoft е пусната след малко повече от две години по-късно, през ноември 1987 г., с номер 2.0.Lotus не бързат да пускат 1-2-3 за Windows и Excel от 1988 започва да изпреварва по продажби 1-2-3, което в крайна сметка помогна на Microsoft постигне позицията на водещ разработчик на софтуер. Microsoft укрепва предимството си с излизането на всяка нова версия, което се случваше около всеки две години. Текущата версия за Windows е Excel 15,. Текущата версия за платформата Mac OS X - 2015 Excel 15.0.В началото на пътя си Excel е стана обект на иск за запазена марка от друга компания, която вече продавала софтуерен пакет, наречен \"Excel\". В резултат на това Microsoft бил задължен да използва името \"Microsoft Excel\" във всичките си официални изявления за пресата и правните документи. Но с течение на времето тази практика е била забравена, а Microsoft най-накрая отстранява проблема като придобива запазената марка на другата програма. Освен това Microsoft решават да използват буквите XL като съкратено наименование на програмата в иконката и разширението на файла по подразбиране в Excel - .xls.В сравнение с първите таблични програми Excel предоставя много нови възможности на потребителския интерфейс, но същността му остава същата: като програма-прародител, Visicalc, организирани в редове и колони клетки, които може да съдържат данни и формули с относителни или абсолютни препратки към други клетки.Excel е първата електронна таблица, която позволява на потребителите да променят външния вид на таблица на екрана: шрифтове, символи и външен вид на клетките.Но не само това. Excel е и първият, който въвежда метода \"intelligent recalc\" (интелигентно преобразуване на клетки). Вместо програмата да се преизчислява всички клетки в работния лист, когато една клетка е променена, тя избирателно преизчислява само клетките, засегнати от промяната. Екипът на Excel е толкова обсебен от функционалността \"recalc\" , че си правят тениски с надпис \"Excel - Recalc or Die\".Ранните таблични програми преизчисляваха всички клетки; Това се правеше или след всяка промяна (за големи масиви това изискваше дълго време), или по команда от потребителя (непреизчислените клетки пък можеше да объркат потребителите). ", "date": "2018.09.30", "title": "Днес Excel има рожден ден"}
{"url": "http://www.cross.bg/dobrev-rezyltati-razhodite-1585092.html", "text": "/КРОСС/ България води преговори с \"Газпром\" за цените на газа, който се доставя за страната ни. Това каза председателят на Комисията по енергетика в Народното събрание и депутат от ГЕРБ Делян Добрев пред БНР.\"Тази седмица шефът на \"Булгаргаз\" бе на такива преговори в Русия, т.е. преговорите са започнали на техническо равнище. Нямам информация за резултати, но не мисля, че ще има някакви конкретни резултати на техническите разговори, защото при тях трябва да се включи министърът на енергетиката и той да води разговора за промяна в договора\", обясни Добрев.Той изрази мнение, че от евентуално обединение на АЕЦ \"Козлодуй\" и \"Мини Марица-изток\" ще има съществени ползи и значителни намаления на разходите.\"Хипотетично от едно такова обединение може да има съществени ползи, защото ще се намалят разходите, бордовете, но погледнато от експертна гледна точка едно такова обединение може да даде възможност на АЕЦ \"Козлодуй\" и \"Мини Марица-изток\" да предлагат много по-гъвкави продукти. Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите\", коментира Добрев.  ", "date": "2018.09.30", "title": "Делян Добрев: Водим разговори с Газпром за цената на газа "}
{"url": "http://www.cross.bg/plovdiv-sofiya-bileti-1585093.html", "text": "/КРОСС/  Атракционнo пътуванe по маршрут София-Септември-Пловдив-Карлово-София организира на 7-и октомври (неделя) БДЖ за любителите на железопътния транспорт и ретро подвижния състав. Пътуването е част от инициативите на националния железопътен превозвач по повод отбелязването на 130 години от създаването на Български държавни железници - „130 години пътуваме заедно\".Атракционният влак ще бъде теглен от парен локомотив № 05.01, а в състава му ще бъдат включени личният вагон-салон на царица Йоанна от „Корона експрес\" и вагон-ресторантът от „Витоша експрес\". Вагонът на царица Йоанна е наскоро ремонтиран и се завръща на релси след повече от десет годишно прекъсване.Ретро влакът ще бъде съставен от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях.Цените на билетите са 18.00 лв. от София до Септември или от Септември до Пловдив, от Пловдив до Карлово или от Карлово до София, 27.00 лв. от София до Пловдив или от Пловдив до София и 45.00 лв. за билети по маршрута София-Пловдив-Карлово-София. Билетите са с включени запазени места. Закупилите билети могат да започнат своето пътуване от всяка една гара по маршрута на влака, на които ще спира.За деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място.Билети могат да бъдат закупени от билетните каси и бюрата във всички гари в страната.", "date": "2018.09.30", "title": "Атракционен влак ще пътува между София, Пловдив и Карлово по повод 130 години БДЖ"}
{"url": "http://www.cross.bg/sreshti-predstaviteli-provedeni-1585073.html", "text": "/КРОСС/ \"Проведохме над 150 срещи в страната с над 5000 души за \"Визия за България\" . Така даваме възможност на всеки наш член, на всеки български гражданин, да участва като съавтор при създаването на нашето предложение за бъдещето на България. Целта ни е чрез възможно най-много мнения, предложения и критики да се подготви един стойностен и адекватен документ, който да бъде основа на една бъдеща платформа за управление\". Това заяви на заседание на НС на БСП зам.-председателят на партията Кирил Добрев. По думите му целта на проекта е да препозиционира БСП от опозиция към алтернатива на сегашното управление. Той обясни, че през август и септември са проведени срещи с 36 организации, сред които: Съюз \"Произведено в България\", Национален съюз на Трудово-производителните кооперации, ЦКС, Отечествен съюз, Съюз на военноинвалидите, Общобългарски комитет \"Васил Левски\", Конфедерация на обществени организации от сигурността и отбраната, Български съюз на частните предприемачи \"Възраждане\", Българска земеделска партия.Кирил Добрев допълни, че освен срещите с организации, ПГ на \"БСП за България\" е взела решение част от народните представители да излязат от НС и на ротационен принцип да обикалят страната за срещи с хората и обсъждане на проекта на левицата. Той отбеляза, че в област Благоевград в рамките на 2 дни са проведени 14 срещи, в които са се включили над 850 участника и 51 народни представители. \"Освен това бяха проведени срещи с представители на малкия и средния бизнес в Банско, с юридическата гилдия в Благоевград и с читалищни дейци в Гърмен\", каза още той.Зам.-председателят на левицата обясни, че в област Велико Търново в рамките на два дни 48 народни представители и един представител в ЕП са провели 12 срещи, с над 1000 участника. Той подчерта, че на срещите са присъствали и представители на местната власт и на други политически партии.В област Варна са проведени 21 срещи в рамките на два дни - от тях 6 с браншови организации в града - Морската камара и морския клъстър, Съюза на пенсионерите, Съюз на синдикалистите ветерани, СОСЗР, две срещи с представители на академичните среди и пациентските организации. По думите му в тях са се включили  45 народни представители и над 900 участника. В област Габрово, по думите му, са проведени 5 срещи в един ден, по време на които 23 народни представители се срещнали с близо 500 човека.  Добрев информира и че в Добрич 26 народни представители са се срещнали с над 1000 души в 12 срещи, от които 7 в общински центрове и 4 в най-големите села в областта. Добрев заяви, че в  област Търговище са проведени  15 срещи със 16 народни представители. На тях са присъствали над 540 човека, както и представители на малкия и среден бизнес - земеделски и кооперативни движения.Кирил Добрев подчерта, че освен тези срещи са били проведени и такива на международно равнище - среща с посланиците на страните членки на ЕС, двустранни срещи с посланиците на Полша и Холандия.", "date": "2018.09.30", "title": "Кирил Добрев: Проведохме над 150 срещи в страната с над 5000 души до момента"}
{"url": "http://www.cross.bg/proizhod-hrani-kontrol-1585075.html", "text": "/КРОСС/ Въпреки увеличения брой туристи и високите температури, туристическият сезон по нашето Черноморие завърши без нито един масов хранителен инцидент. За изминалия летен период Българската агенция по безопасност на храните (БАБХ) е извършила 4 552 извънредни проверки извън текущия официален контрол. За установените нарушения са издадени 463 предписания и са връчени 82 акта за административни нарушения.За унищожаване са насочени 655 кг храни от животински произход с изтекъл срок на годност, без етикетировка и без маркировка, 33 кг храни от неживотински произход с изтекъл срок на годност, 12 кг живи миди без етикет и документи за произход и 71 кг готова за консумация кулинарна продукция поради липса на документи за произход и срок на годност. Временно е спряна дейността на 6 обекта.Най-честите констатирани несъответствия са по сградов фонд и оборудване; липса на регистрация по чл. 12 от ЗХ; търговия с храни без идентификационна маркировка за произход и годност; по поддържане на Системите за управление на безопасността на храните (неактулизирани по отношение на нормативната уредба, нередовно водене на записи за входящ контрол, неизпълнение на мониторингови програми за контрол на хигиена и готов продукт).Отчетени са също несъответствия на дейностите и предлагания асортимент спрямо разрешените в издаденото удостоверение за регистрация по ЗХ; неправилно етикетиране на храните; съвместно съхранение на различните групи храни, изискващи различен температурен режим на съхранение; незадоволителна/лоша хигиена на обекта.  ", "date": "2018.09.30", "title": "Летният туристически сезон завърши без масов хранителен инцидент"}
{"url": "http://www.cross.bg/sistemata-mihaiilov-finansirane-1585074.html", "text": "/КРОСС/ „Вотът на недоверие, вчера бе решение на Националния съвет на БСП\". Това каза в интервю за предаването „Неделя 150\" по БНР проф. Георги Михайлов, депутат от БСП. „Това е въпрос, който се обсъжда в цялата политическа партия и то нейният представителен орган, какъвто е Националният съвет. И решението, което е взето, има своите основи, има своите аргументи\", допълни той. И се аргументира: „Тази история, с промените в здравеопазването, започна още в началото на 44-тото Народно събрание и беше инициирана от БСП. Още тогава заявихме, че системата на управление и финансиране на здравеопазването е дълбоко порочна\". „Нашето впечатление, което е категорично, че тук става дума за едно предложение за допълнително финансиране на системата и вкарването в нея на нови играчи, застрахователите, без те да бъдат сезирани... Разговорът сега започва, но този разговор е твърде закъснял, при всички проблеми, които съществуват в българското здравеопазване\", изтъкна той. „Тази система на управление и на финансиране на здравната система, коренно се различава от това, както беше написано в много от медиите, и преди, и след дискусията, която се проведе в сряда, че се предлага отново дофинансиране за нещо, което е твърде неясно. Този модел на финансиране и на управление на здравеопазването действително измести човека, измести пациента, далеч от центъра на системата, въведе интереси, които са чисто търговски, които са чисто корпоративни. И няма как да се съгласим с тези благи думи, че започва един дълъг разговор, когато системата боксува, когато системата се задъхва, когато болниците във Враца и в Ловеч губят свои стратегически отделения\", изтъкна Михайлов. „Нашите аргументи са, че на нашето предложение, да се направи модел, той да бъде надпартиен, този модел да се обсъди професионално, в обществените среди и да се постави на политическо обсъждане, от всички наши тези предложения се случи това, че 8-9 месеца един модел беше правен, образно казано, на тъмно, сега беше, най-общо, изхвърлен в общественото пространство, но той само по себе си не предлага промяна на гръбнака на системата, а предлага само нейното дофинансиране и вкарването на нови играчи в системата, без да се пита, дали те са съгласи да влязат изобщо в тази процесуална игра. Това всичко не може да не ни прави изключително тревожни за състояние на един изключително важен холдер на обществото, каквото е здравеопазването\", разясни проф. Михайлов мотивите на БСП, относно искането на вота на недоверие. „И естествено, че при такава ситуация, при която след година и половина разговори, ние получаваме  предложение за разговор по един въпрос, който не е твърде ясен, но е ясно едно, че ще трябва да се плаща още повече, при същия гръбнак на системата, да поискаме отговорност за този начин на политическо структуриране по един много невралгичен проблем\", заяви проф. Георги Михайлов.", "date": "2018.09.30", "title": "Проф. Георги Михайлов: БСП ще иска вот на недоверие към правителството по темата здравеопазване"}
{"url": "http://www.cross.bg/model-sistema-vsichki-1585076.html", "text": "/КРОСС/ Между две от най-добрите здравни системи в Европа ще трябва да избира България. Здравното министерство предлага френският или холандският модел на осигуряване. Как работят те?14 години от живота на д-р Мирослава Благоева минават в Холандия. Именно там започва й практиката й на зъболекар. Неведнъж обаче е била и в ролята на пациент.\"Аз съм голям привърженик на холандския модел и смятам, че е ефективно работеща система. Защото се влагат доста средства в здравеопазването и съответно нивото е доста по-високо, докато ние плащаме много малко за здравеопазване и не може да имаме много изисквания\", казва д-р Благоева пред Нова Телевизия.Холандският модел на здравно осигуряване е един от възможните варианти за реформа у нас. При него всеки пациент може да избира в кое от всички застрахователни дружества на пазара да се осигурява.\"Те предлагат различни пакети в зависимост от нуждите. Ние винаги сме имали основна и допълнителна застраховка, основната е задължителна за всички, а допълнителната е въпрос на избор, като зъболекарската помощ също е в допълнителната\", продължава Мирослава Благоева.А в зависимост от пакета, здравната застраховка на година в Холандия е между 1000 и 2000 евро.\"Държавата основно е регулатор и оставя болниците и застрахователите да се договарят на пазарен принцип и следи да няма картели и да няма договорки в ущърба на осигурените,т.е. да не се източва системата\", казва икономистът Георги Ангелов.Холандската здравна система е и особено благосклонна към неосигурените пациенти.\"Има глоби,но има хора, които нямат възможност да се застраховат, в такъв случай лекарите и зъболекарите са задължени да не връщат такива хора,които нямат осигуровки\", обяснява икономистът.Близо 10 години са нужни, докато този здравноосигурителен модел заработи в Холандия.\"Човек може да изчезне от едната система и да отиде в другата, разбира се фондовете ще имат стимул да предлагат по-добри услуги, защото иначе няма как да спечелят. Ще има натиск върху системата да бъде по-ефективна\", коментира Ангелов. Той казва, че дори да вземем наготово модел, той се въвежда трудно.Затова и у нас засега нагласите клонят към втория вариант, при който пациентите имат месечна вноска към здравната каса и към частен застраховател. С някои разлики този модел е заимстван от Франция, където има два типа здравно осигуряване - основно и допълнително. \"Всеки един пациент има достъп до осигуровка, дори и да няма допълнителна осигуровка 70% от това,което се плаща е от държавата. Ако евентуално човекът няма допълнителна здравна осигуровка тези 30% си ги плаща\", казва Ирена Димитрова, асистент в кабинет по дентална медицина.Миналият януари допълнителната здравна осигуровка става задължителна за всички работодатели, съответно и за всички работещи.\"Тя е задължителна за всички работодатели от януари 2017, това значи, че работодателят, когато наема персонал трябва да сключи договор със застраховател. Работодателят плаща половината, а другата половина се приспада от заплатата на работника\", продължава Димитрова.Достатъчно е дори само един от семейството да има здравна застраховката, за да я ползват останалите му членове.\"Дори да е необходимо да се направи някакво плащане, пациентът знае, че сумата ще му бъде възстановена. Това е голямо предимство за хората с ниски доходи\", обясни Беатрис Дугон.Тази щедрост обаче води до сериозен дефицит, който е за сметка на работещите французи.Това обаче не е единственият минус на френската здравноосигурителна система.\"Проблемът е, че е има много доктори, които работят на доста по-високи тарифи от тези, които здравната каса е определила да възстановява, на което те имат право, но в този случай пациентът следва да има доста добро допълнително осигуряване за да има 100 процента възвръщаемост на вложените средства. Така има много пациенти, които нямат достъп до по-добри и високо-квалифицирани здравни специалисти, тъй като техните тарифи са доста високи\", обяснява Беатрис Дугон.Макар да е по-предпочитана от здравното министерство, икономистите определят българо -френският модел като по-лошия.\"Запазва сегашните здравни вноски, слага още две здравни вноски, т.е. със сигурност ще се плаща повече от сега. Повече пари ще има. Въпросът е дали срещу тези пари ще получим повече качество и услуги\", казва Георги Ангелов.И още подводни камъни, които криела този тип реформа.\"Когато нещо е задължително ще се застраховат в най-евтиното,което намерят - без да познават застрахователя. Понеже държавата е казала дайте да изберем най-евтиното и може да имаме проблеми с плащане, фалити\", продължава икономистът.Макар и привърженички на различни модели - Мирослава на холандския,а Ирена на френския, и двете са единодушни, че България има нужда от нова система на здравното осигуряване. ", "date": "2018.09.30", "title": " Избираме между два модела в здавеопазването - френски или холандски"}
{"url": "http://www.cross.bg/polsha-sveshtenitzi-razvratni-1585078.html", "text": "/КРОСС/ Нов филм за пияни и развратни свещеници предизвика критики от някои консервативни политици в Полша и породи дебат за влиянието на Католическата църква в една от най-религиозните страни в Европа, съобщи Ройтерс.Филмът \"Клир\" разказва за живота на трима католически свещеници, които се наливат с водка и се подиграват на Църквата. Един от тях извършва сексуално посегателство срещу сляпо сираче.Лентата, дело на уважавания полски режисьор Войчех Смажовски, бе приветствана от кинокритици след премиерата й на полски филмов фестивал миналата седмица. Но няколко високопоставени членове на управляващата в Полша партия \"Право и справедливост\" (ПиС), която разчита на подкрепата на Църквата за насърчаване на електоралните нагласи в нейна полза, разкритикуваха продукцията.Заместник-министърът на културата Ярослав Селин заяви, че филмът насажда \"негативни стереотипи\" и подхожда по несправедлив начин към темата. Други членове на ПиС призоваха той да бъде забранен. Водещото новинарско предаване по обществената телевизия нарече филма \"поредна жестока и неоснователна атака срещу Католическата църква\".", "date": "2018.09.30", "title": "Филм за пияни и развратни свещеници разбуни духовете в Полша "}
{"url": "http://www.cross.bg/referendyma-makedoniya-strymitza-1585077.html", "text": "/КРОСС/ Изключително ниска избирателна активност на референдума в Македония. До 9ч. са гласували едва 2,45% от имащите право на глас. В родния град на премиера Зоран Заев - Струмица - 2,29% активност.Обстановката в Македония е спокойна. Към момента има сигнали само за дребни нарушения на изборния процес. В три секции гласуването закъсня заради отстраняване на агитационни материали. В отдалечен квартал на Скопие, група младежи са се опитали да обидят избирателка, която е отивала да гласува.За гласуващите в македонската столица, България е най-силно мотивиращият аргумент за участие в референдума. „Гласувах за бъдещето на нашата държава. И ние искаме да сме като вас в България - членове на ЕС, за един по добър живот. Мисля, че ще излязат да гласуват 900 хил. души. Ако не излязат, нямат право после да критикуват\", каза Гьоше Таневски.Право на глас в допитването имат 1 806 336 души, записани в избирателните списъци. В Македония те са със снимки на избирателите. След като избирателят гласува, пръстите му се напръскват със спрей, който при осветяване с UV лампа, оцветява ръцете. Целта е да се избегне злоупотреба и повторно гласуване.Реално обаче гласоподавателите са с 500 хиляди по-малко, защото повечето са в чужбина.Бюлетините са с уникални номера. На тях пише „За\" и „Против\", слага се печат и се загражда отговорът.Министър предсезателят Зоран Заев гласува в училище „Никола Вапцаров\" в родния си град Струмица. Пред телевизионните камери той заяви, че вярва в успешния край на референдума.Вечерта в македонската столица се организира митинг-протест от бойкотиращите референдума.", "date": "2018.09.30", "title": "Ниска избирателна активност на референдума в Македония"}
{"url": "http://www.cross.bg/-godishen-muzh-zagina-ydaren-ot-kamion-1585080.html", "text": "/КРОСС/ 62-мъж почина на място, след като е бил блъснат от ТИР. Инцидентът е станал в търговищкото село Пробуда, на главния път София - Варна.Снощи малко след 21 часа мъжът е пресичал пътното платно, като целта му е била да стигне до местния магазин. Според очевидци починалият е бил в нетрезво състояние.Товарният автомобил - влекач „Рено Премиум\", е бил фирмена собственост и е имал софийска регистрация. Водачът му е бил правоспособен мъж, на 41 години от Девня.От Областната дирекция на МВР в Търговище потвърдиха за инцидента и информираха, че по случая е образувано досъдебно производство. ", "date": "2018.09.30", "title": "62-годишен мъж загина, ударен от камион "}
{"url": "http://www.cross.bg/valensa-gdansk-pismo-1585079.html", "text": "/КРОСС/ Полският герой от борбата за демокрация и нобелов лауреат за мир Лех Валенса отпразнува вчера в Гданск 75-ия си рожден ден в присъствието на председателя на Европейския съвет Доналд Туск, който му връчи писмо от 27 европейски лидери, предаде Франс прес.\"Вие направихте най-хубавото нещо за всички поляци. Без кръвопролитие. Солидарността и свободата спечелиха\", заяви Туск, цитиран от местен вестник. Той предаде на бившия профсъюзен лидер писмо, подписано от всички лидери на страните членки на ЕС без полския премиер Матеуш Моравецки, уточни в \"Туитър\" говорител на Валенса.Около 500 души - политици, синдикалисти, актьори и приятели на Валенса изпяха песента \"Сто години\" по време на концерт в операта в Гданск в чест на основателя на синдиката \"Солидарност\", станал президент през 1990 г.\"Мисля, че никога не съм бил заобиколен от толкова народ, толкова прочути хора\", заяви Валенса с вълнение пред полската агенция ПАП. Той получи като подарък прочутия полски фиат от '70-те и увери, че ще го използва. На площад в Гданск бе открита инсталация с неговия лик, направена от хиляди панделки в цветовете на националния флаг, бяло и червено.", "date": "2018.09.30", "title": "Лех Валенса отпразнува 75-ия си рожден ден"}
{"url": "http://www.cross.bg/sevilya-eiibar-bolnitza-1585083.html", "text": "/КРОСС/ Осем от привържениците на \"Севиля\" бяха приети по спешност в болница, след като предпазната ограда в сектора им на стадион \"Мунисипал де Ипуруа\" се срути по време на гостуването им на \"Ейбар\".За щастие нараняванията им не са сериозни.В 58-ата минута гостите от \"Севиля\" направиха резултата с 2:0 след изпълнение на дузпа. Привържениците се стекоха към края на сектора, за да поздравят любимците си, а под напора им една от предпазните огради не издържа и падна. Мачът бе прекъснат за 6 минути, като двама от феновете бяха изнесени на носилки. В официалния профил на \"Ейбар\" в \"Туитър\" бе съобщено, че ранените са откарани в близката болница и след преглед е установено, че нараняванията им не са животозастрашаващи.Мачът завърши с победа 3:1 за \"Севиля\". Андре Силва откри резултата, а Евер Банега добави още две попадения за гостите. \"Ейбар\" успя да намали изоставането си в самия край на срещата с гол на Жоан Жордан. ", "date": "2018.09.30", "title": "Фенове на \"Севиля\" в болница след срутване на предпазна ограда"}
{"url": "http://www.cross.bg/broyat-na-zaginalite-v-indoneziya-dostihna-dyshi-1585072.html", "text": "/КРОСС/ Жертвите след земетресението и последвалото цунами в Индонезия достигна 832, съобщават „Ройтерс\".От индонезийското министерство по бедствията обявиха, че щетите са по-големи, от първоначално очакваните.Два дни след мощното земетресение, спасителите продължават да издирват оцелели под руините и тоновете кал, донесени от цунамито.Работата се затруднява заради разрушената инфраструктура, липсата на електричество и комуникации на острова.", "date": "2018.09.30", "title": "Броят на загиналите в Индонезия достихна 832 души"}
{"url": "http://www.cross.bg/skopie-atina-liniya-1585060.html", "text": "/КРОСС/ След 10-годишно прекъсване нова въздушна линия ще свързва Атина и Скопие. Полетите ще се изпълняват два пъти седмично, всеки вторник и четвъртък, от 1 ноември. Гръцката авиокомпания „Aegean airlines\" ще осъществява полетите по новата линия, съобщава агенция МИА.Зимното разписание на полетите е за периода от 1 ноември 2018 г. до 23 март 2019 г., а лятното се очаква да бъде обявено допълнително. На сайта на авиокомпанията вече има възможност за резервация на билети, посочва БГНЕС.Полетите по новата въздушна връзка ще се осъществяват със самолет модел „Q400\", чийто капацитет е 78 пътници. Разстоянието между Атина и Скопие ще се взема за 1 час и 15 мин.През октомври миналата година гръцкият авиопревозвач „Aegean airlines\" съобщи на пресконференция, че през 2018 г. ще въведе директен полет между Атина и Скопие, а македонската столица бе сред 11-те нови дестинации.От 2003 г. няколко години между македонската и гръцката столици имаше директни полети, пет пъти седмично, които бяха прекъснати. От миналата година бизнесът и в Гърция, и в Македония настоява да се подновят полетите.Промяната на името на летището в Скопие беше първата и ключова стъпка към отваряне на пътя за подновяване на въздушната линия между Атина и Скопие, посочва още БГНЕС.", "date": "2018.09.30", "title": "От 1 ноември директни полети ще свързват Атина и Скопие "}
{"url": "http://www.cross.bg/nikola-monika-feiisbyk-1585063.html", "text": "/КРОСС/ Пиарите на ГЕРБ и на Министерството на туризма разкриха публично отношенията си. Никола Николов и Моника Димова разкриха, че са двойка със снимка във Фейсбук.Новината бе разпространена от пиарката на Бойко Борисов Севделина Арнаудова. Тя първа публикува на Фейсбук страницата си снимка със страстна целувка между Никола и Моника, на която отбеляза и двамата. Кадърът е придружен с текст \"Сватба....❤️скоро!\", което отприщи вълна от поздравления в коментарите под поста.Снимката моментално изгря и на профила на Никола Николов, докато Моника Димова предпочете да сложи на стената си друг съвместен кадър с половинката си, от който целувката отсъства. ", "date": "2018.09.30", "title": "Пиарска любов по върховете"}
{"url": "http://www.cross.bg/oktomvri-pozvolyava-distantzionno-1585070.html", "text": "/КРОСС/ ЧЕЗ Разпределение България започва монтирането на дистанционно обслужвани електромери в Бистрица и Железница през първата седмица на октомври, благодарение на които ще бъдат повишени качеството и надеждността на електрозахранването на клиентите. Автоматизираната система  ще позволява дистанционно отчитане на изразходваната електроенергия, ще следи какво е натоварването на мрежата и нивото на подаваното напрежение, честотата и продължителността на прекъсванията и други параметри, което ще позволява незабавна реакция при нуждаПо време на монтажните дейности, които ще се осъществят в периода 01-05 октомври, не е предвидено изключване на електрозахранването едновременно за голям брой потребители. Възможни са единствено кратковременни прекъсвания за индивидуалните монтажи на електромерите между 8:00 и 17:00 ч. Дейността се извършва от техници с необходимата квалификация и опит и е за сметка на дружеството. ", "date": "2018.09.30", "title": "ЧЕЗ Разпределение започва монтирането на дистанционни електромери в Бистрица и Железница "}
{"url": "http://www.cross.bg/obyavata-granitzata-pazi-1585064.html", "text": "/КРОСС/ Държавата търси кой да пази границата ни с Турция чрез  в Бюрото по труда, съобщава бургаският сайт \"Грамофона\". До края на октомври се приемат заявките на желаещите да станат охранители край Малко Търново.Свободните позиции са 112. В обявата е посочено, че кандидатите ще оказват съдействие на излъчваните гранични полицейски наряди в зоната за отговорност на РДГП/ГПУ и на ГКПП, при изпълнение на охранителни задачи. Заплатата е малко над 640 лв, като ще се работи на смени.Интересното е, че в обявата не са посочени никакви специфични изисквания за кандидат-пазачите. Няма изискване за степен и област на образование, не се изисква професионален опит. В графата \"работата е подходяща за\" е изписано - без ограничения, въпреки че на тези хора по закон ще е вменено да пишат протоколи, а при необходимост дори да използват физическа сила или помощни средства. ", "date": "2018.09.30", "title": "Търсим с обявa кой да ни пази границата"}
{"url": "http://www.cross.bg/tenis-macha-svitolina-1585065.html", "text": "/КРОСС/ Тенис турнирът в Пекин започва обещаващо, след като при жените световната №6 Елина Свитолина отпадна по шокиращ начин.Влязлата в мача като твърд фаворит украинка поведе с 6:0, 4:1 и едва ли някой в света би заложил да загуби мача срещу Александра Крунич от такава позиция.25-годишната сръбкиня, която е на 57 места зад Свитолина в ранглистата, намери сили за немислим обрат - вероятно обратът на годината поне - и спечели с 0:6, 6:4, 7:6!В други интересни мачове при жените:Анжелик Кербер - Кристина Младенович 6:2, 6:2, Лаура Зигемунд - Дариа Касаткина 6:3, 4:2 (отказване на Касаткина), Дариа Гаврилова - Петра Квитова 6:2, 6:1. ", "date": "2018.09.30", "title": "Тенис турнирът в Пекин започна с обрат"}
{"url": "http://www.cross.bg/orkestur-filharmoniya-kitaii-1585066.html", "text": "/КРОСС/ Фолклор и съвременност се срещат на сцента на зала \"България\" в съвместен концерт на Софийската филхармония и оркестъра на грaд Нинбо (Китай) на 30 септември от 19 ч. На сцената ще се качат и двама диригенти - Чън Хао от Китай, който ще води оркестъра в първата част, посветена на китайската музикална култура, която включва фолклорната пиеса \"Жасмин\" и концертът за цигулка и оркестър от Хъ Джанхао и Чън Ганг, наречен \"Пеперудените любовници\". След антракта диригентската палка поема Константин Илиевски, с когото музикантите ще представят Симфония №1 от Брамс и \"Ръченица\" из Тракийски танци на Петко Стайнов.Ситуиран в забележителния град Нинбо, който е и важно международно пристанище, симфоничният му оркестърът привлича многомилионна публика всяка година. Основан през 2015 г., той има амбицията да се превърне в първи по значение оркестър в Китай. От създаването си до днес, оркестърът е привлякъл за съвместна работа над 80 световно известни чуждестранни музиканти.Чън Ганг е сред младите и много талантливи диригенти на Китай. Бил е главен диригент на симфоничния оркестър при операта на Хейлондзян, главен гост-диригент на Съчуанската филхармония. Сред многото световни имена, с които е работил, се откроява това на пианиста Ланг Ланг, с когото е работил интензивно в периода 2010 до 2014 г.Диригентът Константин Илиевски е роден в семейство на български музиканти. На 13 годишна възраст продължава музикалното си образование в Братислава.Печели редица международни конкурси и участва в майсторски класове при престижни музикални педагози. Работи с Wiener Concert Verein (Камерния оркестър на Виенските симфоници), продължава с RSO-ORF Vienna, със Словашката филхрмония, Вроцлавската филхармония, Софийската филхармония, Младежкия симфоничен оркестър на Флорида, Beethoven Sympony Orchestra Vienna и много други из цяла Европа.Докато не идва моментът, в който основава своята вече обичана в цяла Средна Европа формация \"Синфониетта Дел Арте\", в която свирят моцартовски музиканти от Словакия, Австрия, Германия, Унгария и България.Билети за концерта на цена от 12 лв. Можете да закупите от касата на зала \"България\" и в партньорските мрежи Ипей, Ивентим и Тикетсбг.", "date": "2018.09.30", "title": "Китайски симфоничен оркестър и Софийската филхармония в съвместен концерт"}
{"url": "http://www.cross.bg/feiisbyk-bili-potrebiteli-1585067.html", "text": "/КРОСС/ Около 2,5 млн. потребители на фейсбук в България са били изхвърлени от социалната мрежа и е трябвало отново да въведат данните си за влизане в нея, съобщиха източници от сектора за киберсигурност в ГДБОП. Причината е, че те са били онлайн, докато фейсбук е обновявал системите си за сигурност след атаката, при която профилите на 50 милиона потребители на социалната мрежа по света бяха хакнати, съобщава в. \"24 часа\".Сред тях са и създателят на фейсбук Марк Зукърбърг и дясната му ръка Шерил Сандбърг. Това е бил най-големият пробив на сигурността, на който фейсбук е бил подлаган досега, съобщи в. \"Дейли мейл\". ФБР поема разследването на случая.Екипите на фейсбук открили пробива на 25 септември и той бил отстранен. При това обаче много потребители са били изхвърлени от акаунтите си и е трябвало отново да влязат в тях, но без да се налага да сменят паролите си. ", "date": "2018.09.30", "title": "2.5 млн. българи засегнати от проблеми на Фейсбук"}
{"url": "http://www.cross.bg/izrigna-meksikanskiyat-vylkan-popokatepetul-1585068.html", "text": "/КРОСС/ Вулканът Попокатепетъл в южната част на Мексико изригна вчера, изпращайки дим и пепел на над три километра в небето, съобщи ДПА.Ръководителят на агенцията за гражданска защита на столицата Мексико Фаусто Луго каза в \"Туитър\", че няма опасност за населението.Мексиканските власти предупреждават хората да покриват носа и устата си, когато излизат навън, да държат домашните си любимци вкъщи и да ограничат физическите дейности.Разположен на около 60 км югоизточно от град Мексико, високият 5426 метра Попокатепетъл е един от най-активните вулкани в страната. Най-мощното му изригване бе през 2000 г., когато хиляди души бяха евакуирани. ", "date": "2018.09.30", "title": "Изригна мексиканският вулкан Попокатепетъл "}
{"url": "http://www.cross.bg/voda-chasa-sofiiiska-1585069.html", "text": "/КРОСС/ На 01 октомври 2018 г. (понеделник), във връзка с подмяна на сградно водопроводно отклонение на ул. „Река Елешница\", кв. „Кремиковци\", се налага спиране на водоподаването от 10:00 до 16:00 часа на клиентите на „Софийска вода\", живеещи в района на:ул. „Чавдар\", ул. „Славянка\", ул. „Река Елешница\", ул. „Малина\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Чавдар\" ъгъла с ул. „Мургаш \".На 01 октомври 2018 г. (понеделник), във връзка с направа на водопроводни връзки на ул. „Йосиф Хербст\", жк. „Надежда\", се налага спиране на водоподаването от 09:00 до 21:00 часа на клиентите на „Софийска вода\", живеещи в района на:ул. „Йосиф Хербст\"по ул. „Чудомир\" от ул. „Екзарх Стефан\" до бул. „Ломско шосе\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Йосиф Хербст\" ъгъла с ул. „Чудомир \".На 01 октомври 2018 г. (понеделник), във връзка с подмяна на сградно водопроводно отклонение на ул. „Проф. Кирил Мирчев\", вилна зона „Симеоново - север\", се налага спиране на водоподаването от 10:00 до 16:00 часа на клиентите на „Софийска вода\", живеещи в района на:ул. „Проф. Кирил Мирчев \" от №1 до № 4При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Проф. Кирил Мирчев\" №6.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. ", "date": "2018.09.30", "title": "Софийска вода прекъсва водоснабдяването в някои части на столицата"}
{"url": "http://www.cross.bg/georgiev-nyama-plamen-1585071.html", "text": "/КРОСС/ „Не е вярно, че получаваме поръчки от властимащите срещу хора, които в момента са неудобни\". Това каза в интервю за предаването „Тази неделя\" по БТВ председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. „Това не е вярно. Това е пълен абсурд. И да искаме, няма как да го направим. Говорим за приходи и разходи, неща, които са видими и проверими. Нещата са простички, това са пари\", допълни той. Относно запора на имущество на бившия министър Трайчо Трайков, Георгиев той коментира: „Aко Трайков предостави декларация с доказателства, откъде има тези средства, достатъчно време преди крайния срок, който вече е 2 месеца и половина, това ще бъде взето предвид. И ако той успее да докаже откъде са му тези средства, няма да има изземане на имущество. Интересуваме се от доказателствата, които той ще покаже, но налагаме обезпечителни мерки, когато установим несъответствие\". Относно проверката на бившия финансов министър Симеон Дянков, Пламен Георгиев каза: „Извършихме проверка спрямо него, но не можахме да го намерим, за разлика от Трайчо Трайков. Дянков ми звънна лично в 0 и 30  часа, защото е бил в Америка и каза, че ще ни съдейства\". Георгиев коментира и случая със задържаната кметица на „Младост\" Десислава Иванчева, и посочи, че има голям обем доказателства по случая. „Обемът на тези доказателства е толкова голям, че виждате колко пъти беше обжалвана мярката за неотклонение, а съдът я отхвърля, защото доказателствата са много\", отбеляза той. Относно проверката на семейство Арабаджиеви, Пламен Георгиев посочи, че в този случая се нуждаят от още време. А относно проверката на Делян Пеевски, Пламен Георгиев заяви: „За този човек няма нищо незаконно. Повече от това, няма кой в тая държава да направи. Това проверявано лице е един от най-големите данъкоплатци\".", "date": "2018.09.30", "title": "Получава ли КПОКОНПИ поръчки за проверки от властимащите?"}
{"url": "http://www.cross.bg/valezhi-gradysa-lkvm-1585096.html", "text": "/КРОСС/ През следващото денонощие облачността ще е значителна. През нощта на много места в Централна и Източна България ще вали дъжд. В понеделник валежите в източната половина от страната ще продължат, а в крайните източни райони ще са значителни.Оранжев код за очаквани обилни валежи е обявен за пет области на страната за понеделник, 1 октомври. Предупреждението е в сила за областите Кърджалийска, Хасковска, Ямболска, Бургаска и Варненска. В областите Кърджалийска, Хасковска, Ямболска, Бургаска синоптиците предупреждават, че се очакват валежи с количества 25-40 л/кв.м, на места до 50-60 л/кв.м. За Варненска област се очакват валежи с количества 20-35 л/кв.м, в южната част на областта на места до 50-60 л/кв.м.За 13 области на страна е обявен жълт код за очаквани валежи за понеделник, 1 октомври. Предупреждението е в сила за областите Пазарджишка, Пловдивска, Смолянска, Старозагорска, Сливенска, Шуменска, Разградска, Търговищка, Русенска, Силистренска, Добричка, Великотърновска и Габровска. В тези райони синоптиците очакват още валежи с прогнозирани количества 15-35 л/кв.м. В Западна България ще е почти без валежи. Ще духа слаб, в Източна България - умерен североизточен вятър.Минималните температури в страната ще са от 9 до 14 градуса, а максималните - между 16 и 21 градуса.По Черноморието ще е облачно и дъждовно със значителни валежи. Ще духа до умерен вятър от изток-североизток. Максималните температури ще са 19-21 градуса. Вълнението на морето ще е около 3 бала. Температурата на морската вода е 21 -22 градуса.В планините ще е предимно облачно и дъждовно. Значителни валежи ще има в Източните Родопите и Странджа-Сакар. Ще духа умерен, временно до силен югоизточен вятър, който след обяд, в масивите от Западна България, ще се ориентира от северозапад. Максималната температура на височина 1200 метра ще е около 14 градуса, на 2000 метра - около 8 градуса.", "date": "2018.09.30", "title": "Предупреждават за валежи в 18 области в понеделник "}
{"url": "http://www.cross.bg/bulgarka-italiya-gledachka-1585095.html", "text": "/КРОСС/ Арестуваха българка в Италия. 56-годишната жена е обвинена в отвличането на своя сънародничка и принуждаването й да извършва робски труд. Тя е обещала на 20-годишна българка да работи като гледачка в италианския град Скафати, недалеч от Салерно, съобщава NOVA.Пристигайки в Италия, младата българка се озовала под контрола на семейството на арестуваната - също българи, които й взели паспорта и мобилния телефон.Момичето е било бито и заплашвано, че ще бъде продадено като бяла робиня, ако не се подчинява. Тя била принуждавана да работи като гледачка на италианско семейство, а спечелените пари били прибирани от семейството.Италианската полиция е започнала разследване по случая от февруари. До ареста се стигнало преди няколко дни. Срещу 56-годишната жена е образувано дело по бързата процедура, съобщават италианските медии.", "date": "2018.09.30", "title": "В Италия арестуваха българка за отвличане и робски труд "}
{"url": "http://www.cross.bg/stefan-istanbyl-bulgarskata-1585090.html", "text": "/КРОСС/Старозагорският митрополит Киприан отслужи тържествена литургия по случай 120-годишнината на църквата \"Свети Стефан\" в Истанбул. След службата в двора на уникалния храм беше открит бюст-паметник на възрожденския деец Стефан Богороди.Паметникът е издигнат по идея и със средства на църковното настоятелство на храма \"Свети Стефан\" и отдава почит към живота и делата на Стефан Богороди, дарил парцела, върху който е разположена Желязната църква, както и своя дом, използван за духовните и просветни нужди на цариградските българи.В откриването на бюст-паметника участваха председателят на комисията по култура и медии към Народното събрание Вежди Рашидов, българският посланик в Турция Надежда Нейнски, генералният консул в Истанбул Ангел Ангелов, председателят на българската фондация в града край Босфора Васил Лязе и други.Отбелязването на годишнината на църквата, която в началото на януари беше отворена за посетители след 7-годишна реставрация, започна вчера с българо-турска научна конференция, посветена на значението на институцията в българската и историята на Истанбул.Тържествено беше открита и новата учебна година на неделното училище \"Св. Св. Кирил и Методий\" към българската Екзархия. Директорът на училището разказа, че с всяка година интересът към образованието на български език нараства. ", "date": "2018.09.30", "title": "Тържествена литургия за 120-годишнината на църквата \"Свети Стефан\" в Истанбул"}
{"url": "http://www.cross.bg/obyvki-elizabet-godini-1585054.html", "text": "/КРОСС/ Кралица Елизабет вечно е засичана с едни и същи обувки на различни мероприятия. След толкова години обаче тайната защо тя не ги сменя, падна. Оказва се, че кралската особа ходи между 5 и 7 години с едни и същи обувки. Сензационното разкритие бе направено от Дейвид Хиат, който е шеф на обувната компания, която се грижи са нуждите на Елизабет II, пише Блиц. По думите му, тя носи едни и същи обувки в продължeние на години.Не случайно тя често укорява Меган Маркъл заради големите й пазари. Височайшата особа просто не разбира излишните харчове за такива неща - това е и причината да сменя обувките си толкова рядко.92 годишната жена държи на няколко неща, що се отнася до обувките й. Те трябва да са удобни и просто. Докато е била млада Елизабет се е глезила с много и най-различни токчета, но към днешна дата предпочита обувки с нисък ток - не повече от 5 сантиметра. В двореца наричат този модел „работнички\", защото Елизабет II ги използва по време на пътувания и излети.Обувките са много скъпи и струват по около 1000 паунда. ", "date": "2018.09.30", "title": "Кралица Елизабет носи едни и същи обувки по 7 години"}
{"url": "http://www.cross.bg/makedoniya-repyblika-referendym-1585056.html", "text": "/КРОСС/ В Македония днес ще се проведе референдум за бъдещето на евроатлантическата интеграция на страната.До провеждането на консултативния референдум се стигна след подписания през юни тази година договор между Република Македония и Република Гърция, с който беше направена поредна крачка за намиране на решение на спора, воден от Атина и Скопие вече 27 години за името Македония.Резултатът от допитването ще определи и по-нататъшните действия по ратификацията на договора и влизането му в сила и процеса на присъединяване на Македония към НАТО и Европейския съюз.Над 1 800 000 са избирателите в Македония, които имат право да участват в референдума. Те са призовани да отговорят на въпроса \"Подкрепяте ли членството в ЕС и НАТО и договора между Република Македония и Република Гърция?\"Гласуването започва в 7 часа местно време и ще приключи в 19. Събитието ще премине при засилен интерес от страна на местни и международни наблюдатели, чиито брой надхвърля 11 хиляди.Властите в Република Македония приветстваха гражданите в чужбина, които упражниха гласа си в референдума за преименуването на страната, въпреки опитите за сплашване.Вчера в една от социалните мрежи бяха качени снимки на гласоподаватели в македонското консулство в Мелбърн под наслов \"предатели\".\"Честитя на тези граждани, които гласуваха, водейки се от националните и стратегическите интереси на държавата. Техният глас ще залегне в темелите на европейска Македония\", заяви министърът на диаспората Едмонд Адеми.Македонското министерство на външните работи разкритикува опитите за влияние върху гласоподаватели в Австралия чрез различни съобщения в социалните мрежи и определи тези действия като недопустими. Освен в Австралия днес гласуват и македонци, живеещи в Швейцария, Италия, Унгария, Турция и Гърция. Резултатите от вота им, както и от гласуването на настанените в болници и на хора в неравностойно положение, ще станат ясни, след като държавната изборна комисия обяви официално край на гласуването. ", "date": "2018.09.30", "title": "Македония гласува на исторически референдум"}
{"url": "http://www.cross.bg/chasa-provede-zagoraot-1585051.html", "text": "/КРОСС/ ***София.В парка „Заимов\" за трета поредна година ще се проведе „Национален Фермерски Фестивал\".***София.От 19.00 часа в зала „България\" ще се проведе концерт на Софийската филхармония и оркестъра на грaд Нинбо (Китай).***София.От 20.00 часа в Sofia Live Club ще се състои първия клубен концерт на BG VINTAGE.***София./с. Мало БучиноОт 12.00 часа на поляната пред мандрата в село Мало Бучино ще се проведе ежегодния Празник на сламата.***Асеновград.От 10.00 часа от спортната зала „Тритоник скрийм ще тръгне велоразходката, посветена на Световния ден на туризма.***Благоевград.От 10.00 часа на пл. „Саранск\" ще се проведе заключителния етап и закриването на „Дефиле на духовите оркестри и мажоретни състави\".***Варна.От 9.30 часа от поляната с вишката над Аладжа манастир ще стартира четвърто издание на „Зелен маратон\" - благотворително състезание за всички почитатели на планинското колоездене и горското бягане във Варна.***Варна.С водосвет след светата литургия в храм „Св. Атанасий'' след 10.00 часа ще бъде открита новата учебна година за неделното училище и школите по изкуства.***Велико Търново.От 18.30 часа в МДТ „К .Кисимов\" ще се проведе гала концерт и награждаване на призьорите в „Сребърна Янтра\".***Велико Търново.В Регионална библиотека „П. Р. Славейков\" тече Трета работна среща на партньорите в проект „G-book\", участват партньори от университети и обществени библиотеки от Италия, Франция, Испания, Ирландия и Босна и Херцеговина.***Гоце Делчев. /с. Брезница.От 19.00 часа ще започне концерт-спектакъл на студентският ансамбъл към ЮЗУ „Неофит Рилски\", с който ще бъде закрито тазгодишното издание на Международния фолклорен фестивал „Фолклорни пътеки\" в село Брезница.***Добрич.От 11.00 часа в Държавен куклен театър „Дора Габе\" ще се състои Кукления спектакъл „Приказка за Ох\".***Кюстендил.От 9.00 часа от паркинга на общинския драматичен театър Туристическо дружество „Осогово\" организира велосипеден поход до Босилеград.*** Момчилград.От 9.30 часа в спортната зала на СКТМ „Родопи\" в Момчилград ще се проведе Национален турнир по тенис на маса „Млад олимпиец\" за купата на България.***Пловдив.От 10.00 часа на Младежкия център край Гребната база продължава фестивалът на спорта и изкуствата.***Пловдив.От 17.30 часа в парк Ружа\" ще се състои концерт на смесен хор при храм \"Свети Възнесение Господне\" с диригент Дорис Хофман, част от фестивала \"Музика в парка\".***Свищов.От 13.00 часа, на улица „Александър Божинов\" ще се проведе церемония „първа копка\", с която ще стартират ремонтните дейности свързани с реконструкция и рехабилитация на вътрешно-преносната мрежа на улиците: \"Александър Божинов\", \"Тинтява\", \"Пирин\", \"Искър\", \"Киряк Цанков\", комплекс \"Химик\" и цялото протежение на ул. \"Черни връх\" в града.***Свищов.От 18.00 часа на пл. „Алеко\" ще бъде закрит празникът „Свищовски лозници\".***Сливен.От 11.00 часа Куклен театър - Сливен ще зарадва своите малки и големи приятели с най -новия си спектакъл „Бяла приказка\".***Смолян.От 17.00 часа в смолянския храм „Покров Богородичен\" ще бъде отслужена празнична Вечерня с Петохлебие по повод храмовия празник, който ще бъде отбелязан на 1 октомври.***Стара Загора.От 8.00 часа от паркинга на Болница „Тракия\" ще тръгне поход по повод Световния ден на ходенето.***Стара Загора.От 10.00 часа в спортна зала „Иван Вазов\" ще се проведе Турнир по тенис на маса, част от програмата Деня на Стара Загора.***Стара Загора.От 11.00 часа в Кукления театър ще бъде представена постановката „Котаракът в чизми\" по Шарл Перо.***Стара Загора.От 11.00 часа в парк „Артилерийски\" (при лошо време Младежки дом) ще се проведе „В сърцето на Тракия\" - национален фолклорен танцов фестивал на любителски формации.***Стара Загора.От 17.00 часа на площада в кв. „Железник\" ще се състои „Стара Загора - град на мечтите\" - празник по повод Деня на възрастните хора.***Търговище.В село Острец ще се проведе VIII Фестивал за народно творчество „Сребърни пафти\".*** Шумен.От 10.00 часа в парка между сградите на Общината и библиотеката ще се проведе кулинарна - изложба базар, част от програмата на Карнавала на плодородието.*** Шумен.От 13.00 часа в залата на РУ-Шумен директорът на ОДМВР-Шумен ст. комисар Ялчън Расим и Владимир Колев, прокурор от Районна прокуратура - Шумен ще предоставят информация за разкрити и задържани извършители на телефонни измами. ", "date": "2018.09.30", "title": "Предстоящи събития за 30 септември "}
{"url": "http://www.cross.bg/silen-oblasti-obyaven-1585055.html", "text": "/КРОСС/ Жълт код е обявен в 11 области в България. Предупреждението е заради очаквани проливни дъждове и силен вятърВ областите Смолян, Кърджали, Хасково, Ямбол и Бургас очакват най-значителни валежи , между  20 и 35 л/кв.м, на места до 50 л. Освен това важи предупреждение за силен вятър и по цялото крайбрежие.", "date": "2018.09.30", "title": "В 11 области е обявен жълт код "}
{"url": "http://www.cross.bg/parka-kypyvaiite-prodykti-1585097.html", "text": "/КРОСС/ Над 120 малки производители от цялата страна изложиха продукция на фермерски фестивал в парка „Заимов\". Изложението се провежда за четвърта поредна година.Сред атрактивните стоки на изложението са козметика, бижута и аксесоари от натурални продукти. Може да се закупят също сезонни плодове и зеленчуци, гъби, билки и подправки, млечни и месни продукти, мед, сладка и конфитюри.\"На пазара не е тайна, че има и фалшив мед. Когато в средата на зимата видите течен мед, който не е акациев, не се лъжете да го купувате. Истинският продукт би трябвало да е кристализирал и хомогенен. Освен това, видите ли мед на цена под пет лева - не купувайте\", обяснява пред БГНЕС Николай Червенков, който от 23 години гледа кошери в района на Стара Загора и Казанлък.Най-сигурният начин си остава потребителите да купуват от човек, когото познават. „Трябва си директен контакт между производителя и купувача\", смята търговецът.Фестивалът в парка „Заимов\" събира няколко фермерски пазари в страната - Добрич, Банкя, Пловдив, столичната Римска стена и този пред земеделското министерство.", "date": "2018.09.30", "title": "Пчелар: Не купувайте мед на цена под 5 лева "}
{"url": "http://www.cross.bg/chast-dyshi-ydari-1585058.html", "text": "/КРОСС/ Усложнена остава метеорологичната обстановка в южните ни съседки. Мощна средиземноморска буря донесе проливни дъждове в Гърция. Службата за гражданска защита остана под тревога в по-голямата част от страната, въпреки че природното бедствие загуби от силата сиМощна средиземноморска буря донесе проливни дъждове в Южна Гърция. Регистрирани бяха ветрове със скорост до 90 км/ч, докато бурята, наречена от местните Зорба, преминаваше над югозападен Пелопонес. След това стихията удари североизточната част на полуострова, доближавайки столицата Атина, където валя проливен дъжд. Всички фериботни курсове от пристанища близо до гръцката столица вчера бяха отменени.Докато бурята, наречена Зорба, преминаваше над югозападен Пелопонес, бяха регистрирани ветрове със скорост до 90 километра в час. След това стихията удари североизточната част на полуострова, доближавайки столицата Атина, където валя проливен дъжд. Много фериботи бяха спрени.Турция също е под тревога заради тропическия циклон, който се очаква да обхване района на Мраморно море и да засегне силно северозападната част на страната. Прогнозите са, че ветровете ще достигнат на места скорост от 90 км в час. Властите в Истанбул предупредиха за очакван силен вятър днес и утре и съобщиха за възможни затруднения в транспорта по въздух суша и вода.В Япония мощният таайфун „Трами\" се очаква да достигне днес главните острови и сериозно да влоши метеорологичната обстановка в цялата страна. В събота стихията удари остров Окинава и бяха ранени 17 души. Поривите на вятъра на места до достигнаха над 200 км в час.В Индонезия продължават спасителните и издирвателните операции след опустошителното земетресение и последвалото го цунами. Природните бедствия станаха причина за смъртта на над 420 души. Властите предполагат че заради големия брой ранени - близо 1000 души - и многото хора в неизвестност броят на загиналите може да достигне няколко хиляди ", "date": "2018.09.30", "title": "Метеорологичната обстановка в Гърция и Турция остава усложнена"}
{"url": "http://www.cross.bg/mrezha-sotzialnata-bili-1585057.html", "text": "/КРОСС/ 2,5 млн. българи пострадали от атаката към Фейсбук, пише в заглавие часа. Всекидневникът обяснява, че те са били изхвърлени от социалната мрежа и е трябвало отново да въведат данните си за влизане в нея. Причината е, че те са били онлайн, докато Фейсбук е обновявал системите си за сигурност след атаката, при която профилите на 50 милиона потребители на социалната мрежа по света бяха хакнати. Заради най-голямата хакерска атака социалната мрежа ще подобри сигурността си, уточнява 24 часа.\"Борисов хвали митниците в ООН за успешната акция, при която бяха хванати 712 килограма хероин, транспортирани от Иран за Австрия, съобщава още изданието. Премиерът е бил особено радостен, че акцията е извършена 2 дни след събитието в ООН за справяне с проблема с наркотиците, на което България беше съпредседател, допълва 24 часа.\"България и САЩ препотвърдиха стратегическото си партньорства\", съобщава  Изданието цитира думи на премиера Бойко Борисов при срещата му в Ню Йорк с американския държавен секретар Майк Помпео. След срещата българският министър-председател е заявил, че двете страни споделят общи ценности и интереси и имат ангажимент към опазването на мира и международния ред.", "date": "2018.09.30", "title": "Преглед на печата"}
{"url": "http://www.cross.bg/musk-kompaniyata-dolara-1585062.html", "text": "/КРОСС/ Американският предприемач Илон Мъск сключи сделка с Комисията за ценни книжа и фондови борси на САЩ бизнесменът да плати 20 милиона долара и да се оттегли от поста председател на съвета на директорите на компанията \"Тесла\" (Tesla), съобщава БТА. Американският борсов регулатор обяви, че е постигнато споразумение само два дни след като заведе дело с искане Мъск да бъде отстранен от поста главен изпълнителен директор.Комисията реши да го съди за измама на инвеститорите заради съобщението му в Туитър от 7 август, че обмисля изваждането на компанията от фондовата борса при цена на акциите й от 420 долара и че финансирането за тази операция е осигурено.Съгласно постигнатото споразумение ще бъде излъчен нов председател на съвета на директорите, а Мъск ще остане главен изпълнителен директор на компанията производител на електрически автомобили. ", "date": "2018.09.30", "title": "Илон Мъск плаща 20 млн. долара за измама и вече не е шеф на \"Тесла\""}
{"url": "http://www.cross.bg/testvat-sirenite-dnes-po-obed-1585061.html", "text": "/КРОСС/ Точно в 13 часа в няколко града в страната днес ще бъдат тествани сирените. Тестове ще се проведат в София, Бургас, Варна, Кърджали, Монтана, Пазарджик Плевен, Пловдив, Русе, Смолян и Враца, както и в населените места в 30-километровата зона около АЕЦ \"Козлодуй\".Ще бъдат излъчвани националните сигнали за тревога и край на тревогата. Сигналите ще бъдат съпътствани от гласова информация.Тренировката се извършва с цел проверка на техническото състояние на Националната система за ранно предупреждение и оповестяване и за обучение на населението.", "date": "2018.09.30", "title": "Тестват сирените днес по обед "}
{"url": "http://www.cross.bg/sblusutzi-madrid-ispaniya-1585059.html", "text": "/КРОСС/ Двайсет и четирима души пострадаха и шестима  бяха арестувани при сблъсъци в центъра на Барселона.3000 души, предимно полицаи, пристигнаха от цяла Испания, за да изразят подкрепата си за местната полиция в действията й срещу каталунските сепаратисти. 6000 привърженици на независимостта на региона се включиха в контрадемонстрация и на няколко пъти се стигна до сблъсъци с полицията.Повод за поредните вълнения е  годишнината от обявения от Мадрид за незаконен референдум за отделяне на Каталуния. Той се проведе на 1 октомври миналата година и твърдата намеса на полицията доведе до противоречиви реакции в Испания и в чужбина. Последва обявяване на независимост, а после месеци наред Каталуния се управляваше от Мадрид. Изборите, обаче, пак бяха спечелени от сепаратистките партии. Впоследствие в Мадрид се смени правителството и премиерът Педро Санчес декларира готовност за диалог с каталунските власти, които обаче продължават да искат самоопределение на областта. Около годишнината от референдума напрежението отново се повиши.", "date": "2018.09.30", "title": "Арести и пострадали при нови сблъсъци в центъра на Барселона"}
{"url": "http://www.cross.bg/shymen-izmami-zlatni-1585082.html", "text": "/КРОСС/ Полицията е задържала трима души, отговорни за телефонни измами на територията на Шумен, съобщиха от МВР.Те излъгали 86-годишна жена по класическата схема, че участва в полицейска акция за залавяне на престъпници. Жената събрала в торбичка сумата от 5000 лв., три златни парички, три златни пръстена, златни обеци, както и портмонето с личната ѝ карта, и ги хвърлила през терасата на жилището си.Подаден е сигнал до местното районно управление и служителите предприели незабавни действия за задържането на извършителите.По-късно същия ден на главния път Русе - Варна бил спрян таксиметров автомобил за проверка с 33-годишен мъж зад волана. У него били открити иззети над 4000 лв. и златни накити, румънски парични средства, както и винетни стикери за Румъния.В обитаваното от него жилище полицаите открили още 1000 лв. и златна паричка.По време на разпита мъжът обяснил, че парите са част от възнаграждението му от последната измама в Шумен, като 200 лв. оставил в тайник за друг участник. Установено е, че мъжът е участвал в девет телефонни измами от началото на септември.При последните пет случая в доставянето на парите, изхвърлени от жертвите е участвал още един шуменец - 30-годишен. За периода от 15 до 27 септември той взел пари и ценности от реализирани пет измами. Установено било, че предаването на парите ставало през различни тайници в покрайнините на Шумен.При други четири измами, реализирани през септември 33-годишният действал с друг съучастник. Изяснена е самоличността му - негов връстник, също от областния град. Пренасянето на парите от жертвите  към измамниците извършвал първият. Оставял ги на различни места - указателни табели, отбивки и крайпътни съоръжения на територията на област Русе и в Румъния.За срок до 24 часа са задържани и тримата. Предстои прокуратурата да поиска мярка „постоянно задържане под стража\".  ", "date": "2018.09.30", "title": "Закопчаха трима телефонни измамници в Шумен"}
{"url": "http://www.cross.bg/bulgariya-gradysa-dyha-1585052.html", "text": "/КРОСС/ Атмосферното налягане ще се повиши и ще е по-високо от средното за месеца.Под влияние на преминаващ южно от България средиземноморски циклон, през нощта и утре ще преобладава облачно време.В югоизточната половина от страната ще има валежи от дъжд, значителни в централните и източните части на Южна България. Ще духа слаб, в Източна България - до умерен вятър от изток-североизток. Минималните температури ще са предимно между 7 и 12 градуса, а максималните ще са от 16 - 18 градуса на места в Северна България до 10 - 12 градуса в южните райони от страната.По Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16-18 градуса. Вълнението на морето ще бъде 3-4 бала. Температурата на морската вода е 21 -23 градуса.В планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра ще е около 11 градуса, на 2000 метра - около 5 градуса.През нощта срещу понеделник и в понеделник на много места в Централна и Източна България ще вали дъжд, а в крайните източни райони валежите ще са значителни. В Западна България валежите ще са на малко места и предимно слаби. Ще духа слаб до умерен източен вятър, в Източна България - временно силен, от изток-североизток. Температурите ще са с малък дневен ход, особено в местата с повече валежи.Във вторник вероятността за валежи чувствително намалява. Облачността ще е разкъсана. Вятърът ще отслабне, в западните райони временно и ще стихва, а в източните - ще стане от запад-северозапад. Дневните температури бързо ще се повишат. ", "date": "2018.09.30", "title": "Циклон ни носи облаци в неделя "}
{"url": "http://www.cross.bg/bulgariya-rysiya-ryskiya-1585044.html", "text": "/КРОСС/ Инвестициите на Русия в недвижими имоти в България са над 3 млрд. долара. Това каза в предаването \"Седмицата\" по Дарик радио руският посланик Анатолий Макаров. Той заяви, че руските инвестиции в жилища в България заемат най-голям дял от 53 %.Посланикът каза още, че Русия не вижда заплаха в лицето на България. Макаров не може да си обясни защо някои българи се чувстват заплашени от страната му заради руските имоти тук. По думите му този страх бил измислен от някого и той сигурно е \"зад океана\".Според руския посланик властите във Великобритания са измислили случая \"Скрипал\", за да отклонят вниманието на обществото от трудностите около Брекзит. Русия предложи съвместно разследване на нападението срещу Сергей Скрипал и дъщеря му Юлия на 4 март 2018 г. в английския град Солсбъри, но ни беше отказано, допълни Макаров. \"Как ние ги обиждаме, не мога да разбера\", коментира още руският посланик. Той попита и защо точно във Великобритания се е случило, а не във Франция например, намеквайки отново за измислен сценарий, който цели да разсее темата с проблемите при излизането на страната от ЕС.Посланикът потвърди руския интерес към строителството на атомната електроцентрала до Белене. Той каза, че и Франция, и Китай имат интерес към проекта, а до 31 октомври енергийният министър Теменужка Петкова трябва да представи в парламента предложенията на инвеститорите. Попитан дали Русия ще иска да продава газ през хъб в България, където ще се конкурира с други държави, Макаров заяви, че въпросът е дали България ще иска да купува руски газ на договорената цена.По думите на руския посланик президентът на САЩ Доналд Тръмп говори за зависимост на Германия от руския газ, защото иска европейците да купуват от Америка. Нейният газ обаче излизал по-скъп от руския, се разбра още от думите на Макаров.На 1 октомври, понеделник, се поставя началото на дните на Русия в България. Предвидени са много събития в София, Плевен и Варна, обясни посланикът. В страната ще дойде руска делегация, както и шахматистът Анатолий Карпов, националният отбор по волейбол, трупи от Болшой театър и др. Началото ще е в Софийската опера и балет.По думите му двете държави имат добро взаимодействие, когато става дума за култура и не толкова добро при парламентарна комуникация. Иначе посланикът навсякъде срещал много топло отношение към държавата, която представлява. ", "date": "2018.09.30", "title": " Над 3 млрд долара били руските инвестиции в недвижими имоти в България"}
{"url": "http://www.cross.bg/draiifys-polanski-roman-1585043.html", "text": "/КРОСС/ Режисьорът Роман Полански ще прави исторически шпионски трилър за делото \"Драйфус\", съобщава БНТ като се позовава на думи на продуцентите пред \"Франс прес\".Филмът ще е на френски и ще се казва \"J'accuse\" (\"Аз обвинявам\") - напомняне за прочутата фраза от отвореното писмо на писателя Емил Зола в подкрепа на капитана от еврейски произход Алфред Драйфус, в което творецът обвинява френското правителство в антисемитизъм. На английски работното заглавие е \"The Dreyfus Affair\" (\"Делото Драйфус\").Автор на сценария е британският писател Робърт Харис, работил с Полански по филма от 2010 г. \"Писател в сянка\". Актьорският състав включва френската звезда Жан Дюжарден, който ще играе офицера от контраразузнаването, доказал, че Драйфус е бил неправилно обвинен в шпионаж за германците. Ролята на Драйфус ще бъде поверена на Луи Гарел. Компанията \"Леджънд филмс\" потвърди, че снимките ще започнат скоро в района на Париж. Планира се във Франция филмът да бъде пуснат на 4 декември 2019 г. ", "date": "2018.09.30", "title": "Роман Полански ще снима филм за делото \"Драйфус\""}
{"url": "http://www.cross.bg/shtastieto-e-kato-peperyda-1585049.html", "text": "/КРОСС/ „Щастието е като пеперуда. Колкото повече го гоните, толкова повече ви се изплъзва. Но ако насочите вниманието си към други неща, то идва и каца тихо на рамото ви.\"  ", "date": "2018.09.30", "title": "Щастието е като пеперуда"}
{"url": "http://www.cross.bg/tema-godini-intervyu-1585050.html", "text": "/КРОСС/ Тема: „Фейсбук\" под прицел. Какви са последиците от мащабната хакерска атака, която застраши личните профили на 50 млн. потребители?Тема: „Къси разкази\": Лицата зад статистиката. За личните избори и общата ни демография.Тема: Ексклузивно: Емилия и Джорд Башур, в първото си телевизионно интервю пред Мариян Станков - Мон Дьо.Тема: За бизнесмените и политиците с дохдои за доказване. Председателят на Комисията за отнемане на незаконно прдобитото имущество Пламен Георгиев.Тема: Те са млади и успели, и току-що женени. В „Менделсон\" - „Златното момиче\" Любомира Казанова и шампионът по гребане Александър Александров.Тема: Той е номер 1 във волейбола, но какъв е извън залата? Тодор Салпаров, в едно лично интервю.Тема: Гергана Илиева и близначките Ива и Йоана, за участието си във „Фермата\", пред Мариана Векилска.Тема: Звздни гости при Диана Любенова. Говорят Елена Петрова, Евеселин Калановски и Камен Воденичаров. Тема: Накъде ще тръгне Скопие след референдума? Разговор с Боян Чуков и Александър Йорданов.Тема: Семейно утро в Деня на преводачите - Мариана, Рой и Сабрина Хил.Тема: 50 години пътешествия. Симеон Идакиев.Тема: Спомен за Росица Данаилова.Тема: Примабалерината Маша Илиева за каузата, наречена танц, и нейните възпитаници Джон Абенанти и София Цуцакова.Тема: На живо: Акага, 27 години на сцената.Тема: Животът е тренди: Искрата, сред новите водещи в ефира на БНТ. ", "date": "2018.09.30", "title": "Теми и гости в сутрешните блокове"}
{"url": "http://www.cross.bg/bulgariya-syuleiiman-sofiya-1585047.html", "text": "/КРОСС/ 1399 г. - Хенри IV е обявен за крал на Англия.1452 г. - В Майнц излиза първата печатана книга - Библията на Гутенберг.1520 г. - Султан Сюлейман I известен още като Сюлейман Великолепни или Сюлейман Законодател наследява Селим I на трона.1791 г. - Във Виена се състои премиерата на Вълшебната флейта - последната опера, композирана от Моцарт.Публикувано във факти.бг:1858 г. - Софийското земетресение нанася значителни щети в София.1879 г. - Провеждат се първите парламентарни избори в България.1884 г. - Подписана е митническа спогодба между Княжество България и Източна Румелия.1888 г. - Джак Изкормвача убива третата и четвъртата си жертви.1898 г. - Приет е устав, с който град Ню Йорк става разширен метрополис, състоящ се от пет административни единици.1923 г. - Потушено е Септемврийското въстание.1929 г. - Британската секция на BBC за първи път излъчва телевизионно предаване.1929 г. - Близо до Франкфурт на Майн в Германия е осъществен първият полет на самолет с реактивен двигател „Опел-Хатри Рак-1\".1944 г. - 62 правителство на България единодушно приема Наредба-закон за съдене от народен съд виновниците за въвличане на България в световната война срещу съюзените народи и за злодеянията, свързани с нея; на 3 октомври регентите я одобряват и на 6 октомври 1944 тя е обнародвана.1960 г. - Народна република България признава независимостта на Нигерия.1967 г. - За първи път в космоса е извършено автоматично скачване на космически апарати - съветските Космос-186 и Космос-188.1975 г. - Американският хеликоптер AH-64 Apache, който днес е основен боен хеликоптер в много страни, прави първият си полет.1980 г. - Xerox, Intel и Digital Equipment Corporation публикуват първите спецификации на Етернет.1982 г. - В Израел е въведена новата национална валута - шекел.1998 г. - В София започва Православен събор с участие на главите на седем патриарси, с който се прекратява разкола в Българската православна църква.2000 г. - В периода 30 септември - 1 октомври в София се провежда четвъртото заседание на Международния обществен съд за престъпленията на НАТО в Югославия.2004 г. - За първи път са направени снимки на жив гигантски калмар в неговата естествена среда на 600 мили край Токио.2009 г. - В датски вестник са публикувани скандални карикатури на пророка Мохамед. ", "date": "2018.09.30", "title": "30 септември в историята"}
{"url": "http://www.cross.bg/grigoriii-armeniya-tiridat-1585046.html", "text": "/КРОСС/ Великият просветител на Армения, св. Григорий, живял в третия и първата четвърт на четвъртия век.Той произхождал от знатни и благородни родители езичници, сродници с царския дом на персийския владетел Артабан и на брат му арменския цар Курсар.Започнала война между арменци и перси. Григорий, тогава още дете, избягал с родителите си от Армения в Кесария Кападокийска. Там се запознал с християнската вяра. Приел свето Кръщение.Като възмъжал, встъпил в брак. Имал двама синове, Ортан и Аростан. Посветил ги в служба на Църквата.Подир смъртта на жена си Григорий се върнал в Армения и постъпил на служба при цар Тиридат. Заради вярната му служба царят го обичал много, но като узнал, че Григорий е християнин, Тиридат люто се разгневил. Започнал да го принуждава да се отрече от християнството и да се поклони на идолите. Григорий не отстъпил от вярата си. Затова бил подложен на тежки мъчения. След това го хвърлили в дълбока яма, за да го уморят. Но всемогъщият Бог го запазил невредим в тази яма. Той внушил на една благочестива вдовица да спуска всеки ден храна на мъченика. Така Григорий прекарал в тая яма 14 години.През тия години изягали от Рим и се заселили в Армения, близо до планината Арарат, в девически манастир 37 монахини, преследвани от Диоклетиан. Между тях била преподобна Рипсимия, която се отличавала с необикновена красота.Тиридат продължавал да преследва християните в своето царство.Нападнал и тоя девически манастир. Всички сестри били подложени на страшни изтезания и загинали мъченически.Заради тая жестокост Бог наказал Тиридат. Той се побъркал и заприличал на звяр.Насън сестрата на царя получила указание, че Тиридат няма да се излекува, ако Григорий не бъде изваден от ямата. Мъченикът бил незабавно изваден и пуснат на свобода.Най-напред Григорий запитал за телата на убитите девойки, които лежали непогребани вече 9 дни. Като събрал разхвърляните им останки, той ги погребал недалеч от столичния град. Тук довел болния цар, помолил се горещо за него и тъй го излекувал.По тоя начин станал отново близък на царя. Добил право да учи народа на християнската вяра и да зове всички към покаяние. Издигнал църква на мястото, където били погребани монахините.В 305 г. царят изпратил Григорий в Кесария Кападокийска да бъде ръкоположен за епископ. Като се върнал, придружен от много свещеници, той покръстил целия царски дом и цялата страна.Св. Григорий завършил своя многострадален живот в 325 година.Част от неговите мощи се пази и досега в Ечмиадзинския манастир, издигнат, където били погребани Рипмисия и другите девойки мъченици.След смъртта на св. Григорий Просветител в епископски сан бил въздигнат неговия син Аростан, който продължил делото на баща си. Той бил един от 318-те отци на Първия вселенски събор, станал в Никея в 325 г.© Жития на светиите. ", "date": "2018.09.30", "title": " Св. свщмчк Григорий, просветител на Армения. Св. мчца Рипсимия"}
{"url": "http://www.cross.bg/bulgarski-bulgarska-predsedatel-1585048.html", "text": "/КРОСС/ Николай Конакчиев, български журналистГеорги Дюлгеров, български режисьорСеверина Тенева, българска актриса († 1983 г.)Красимир Гергов, български бизнесменЯвор Караиванов, български актьорРадан Кънев, български адвокат и политик, председател на партия ДСБРайна, българска певицЯнка Такева, председател на Синдиката на българските учители  ", "date": "2018.09.30", "title": "Родени на 30 септември"}
