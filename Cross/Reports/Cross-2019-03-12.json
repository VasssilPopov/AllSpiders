{"url": "http://www.cross.bg/aktyori-stydenti-dimitur-1598901.html", "text": "/КРОСС/ Три часа и половина в НАТФИЗ се оказаха недостатъчни, за да се разкаже пътя до „Оскар\". Прекалено малко за въпросите на преливащите от трите изхода на кинозалата студенти. Прекалено къси за всичко, което би им разказал Димитър Маринов. И все пак, достатъчни, за да сверят часовниците си, преди да се отправят всеки към своя собствен „Оскар\".Как се учи бързо текст? Колко важна е дисциплината - професионална и личностна? Как да се подготвим за кастинг? Как се взема роля? У кого е решението на проблема? Каква е разликата между европейския и американския актьор? Какво е мястото на парите в професията? Каква е функцията на агента и по какво се различава от тази на мениджъра? В какво се крие индивидуалността? Какво е конкуренция? Да флиртуваме ли с политиката? Какво е мястото на словото и колко са важни часовете по сценична реч? И още, и още, и още ...„Не се правете на актьори, защото все още не сте. Вие сте студенти. Това е най-сладкият период в живота ви. Използвайте това време, за да работите, да правите грешки, които да преодолявате и да ставате все по-добри... Най-великото нещо в театъра е театралната трупа. Не си завиждайте. Работете заедно. Създайте трупа. Създавайте спектакли и не се оплаквайте, че ви е трудно. Ако времето не ви харесва, не хленчете, а направете нещо, но го направете като актьори. Казвайте онова, което искате, но винаги го казвайте като актьори и не изневерявайте на интуицията си.\"„Всеки един от вас може да застане на моето място, стига да го поиска и да работи за това.\"  ", "date": "2019.03.12", "title": "Димитър Маринов в НАТФИЗ: Всеки от вас може да бъде на моето място"}
{"url": "http://www.cross.bg/vurne-letishteto-terminala-1598903.html", "text": "/КРОСС/ Самолет, излетял към Малайзия, се наложи да се върне в Саудитска Арабия, след като пътничка осъзна, че е забравила бебето си на терминала.Пилотът на полета до Куала Лумпур отправил необичайна молба да се върне на летището в Джеда, малко след излитането. Това се случило след като жената споделила на кабинния персонал за безумната наглед ситуация, пише \"Гардиън\".Видеоклип от разговора на пилота с контрола на въздушното движение разкрива необичайния диалог между него и операторите, когато иска разрешение да се върне в летище \"Султан Абдул Азис\".\"Нека Бог да бъде с нас. Разрешете да се върнем\", иска разрешение за кацане пилотът. Операторът е доста объркан и се чува да разговаря с колегите си как да действат. Той също обяснява, че жена е забравила бебето си в зоната за чакане, според клипа.Тогава отново се чува пилотът да повтаря на оператора: \"Пътничката е оставила бебето се на терминала и отказва да продължи полета\".След кратка пауза пилотът получава разрешение да се върне обратно на летището, от което е излетял.Не се съобщава нито дали детето е било намерено, нито каква е била съдбата на майка му след инцидента.Голяма рядкост е самолетите да се връщат или да се отклоняват от маршрута си за нещо, различно от технически причини или причини, свързани със здравословното състояние на пасажери.През 2013 г. полет на \"Америкън Еърлайнс\" от Лос Анджелис до Ню Йорк се отклони към Канзас Сити заради \"много непокорен пътник\", който отказа да спре да пее песента \"Винаги ще те обичам\" на Уитни Хюстън.На следващата година в Ню Йорк самолет, който се отправя към Сеул, се връща обратно на летището, след като наследницата на шефа на Южнокорейските авиолинии Чо Хюн-ах принуди старши член на екипажа да слезе от самолета малко преди излитането, тъй като й сервирали макадамови ядки в пакетче, вместо в купа. ", "date": "2019.03.12", "title": "Върнаха излетял самолет заради забравено бебе на терминала "}
{"url": "http://www.cross.bg/napyskane-molba-arnaydova-1598913.html", "text": "/КРОСС/ Кметът на Община Стрелча е принудил поне 17 служители да подадат молба за напускане без посочена дата. Това каза на брифинг говорителят на главния прокурор Румяна Арнаудова, предаде репортер на Агенция „Фокус\".  Днес полиция и прокуратура извършиха претърсвания и изземвания по сигнали за работата на Община Стрелча.„Във вчерашния ден в ОДМВР - Пазарджик е постъпил сигнал от бивш служител в една от дирекциите на Община Стрелча за това, че в началото на 2016 г. кметът е събрал множество общински служители в кметската зала и им е казал, че следва да подадат и подпишат молба за назначаване на работа и молба за напускане. Тези документи са били подписани от хората, които са се уплашили, че ако не изпълнят разпореждането на кмета, могат да останат без работа\", обясни Арнаудова и уточни, че и двата документа са без дата.По думите й подалият сигнала е едно от лицата, които е подписало молба за напускане, и кметът вече е реализирал намерението си да го освободи.„Започнало е разследване по т.нар. престъпление принуда, тъй като според данните, с които е стартирала полицията, а и прокуратурата, се касае за злоупотреба с власт\", коментира Румяна Арнаудова.Тя обясни, че и към този час ръководството на Районна прокуратура - Панагюрище извършва претърсвания.„Търсим документи и 17-те най-малко заявления, които са написани под натиск от служители да напуснат работното си място все едно доброволно. Снемат се обяснения и паралелно с това се разпитват хора. До момента са разпитани 10 души, които са в социален патронаж, двама в „Общински имоти\", един счетоводител, един деловодител и др.\", обясни говорителят на главния прокурор.„Всички тези свидетели към този час потвърждават, че в началото на август 2016 г., заплашени от кмета, че ще бъдат освободени дисциплинарно, са подали молби за напускане без дата\", подчерта Арнаудова и уточни, че се очаква утре да се вземе решение за ангажиране на наказателната отговорност на кмета.„Към този час не са открити посочените заявления, но деловодителката, която ги е приела, е потвърдила, че ги е получила\", обясни Румяна Арнаудова и изрази надежда, че тези документи ще бъдат намерени. „Но дори и без тях, се касае за престъпление, което може да се докаже и само със свидетелски показания. Наказанието е до 6 години лишаване от свобода в случай, че се докаже престъплението\", поясни говорителят на главния прокурор. ", "date": "2019.03.12", "title": "Кметът на Стрелча заставил 17 служители да подпишат заявления за напускане без дата "}
{"url": "http://www.cross.bg/asen-pendyrkov-suobshtiha-1598920.html", "text": "/КРОСС/Столични полицаи откриха в късния следобед днес издирвания 13-годишен Асен Пендурков, съобщиха от МВР.Момчето е в добро здравословно състояние.По-рано днес от МВР съобщиха, че по молба на близките столичното Пето РУ издирва Асен Николаев Пендурков от София. Той е излязъл от дома си на 5 март т.г. ", "date": "2019.03.12", "title": "МВР откри издирвания 13-годишен Асен Пендурков"}
{"url": "http://www.cross.bg/deteto-zashto-kude-1598904.html", "text": "/КРОСС/ Ужасяваща история за дете, намерено в плашещо състояние, се превърна в централна тема за руските медии през последните дни. Московската полиция обяви, че е спасено петгодишно момиченце от апартамент на ужасите в северната част на града. Детето нямало никакви социални навици, страдало от възпаление на ушите, имало симптоми на анорексия, а на шията му открили болезнено впито в кожата странно \"украшение\" - ластик за коса. Майката на малката Люба е открита, задържана и дава показания, защо е изоставила детето си в препълнена с боклуци стая, без светлина, вода и храна, самотно и обречено на глад и студ. Мнозина питат къде са били съседите, защо са мълчали, и къде през цялото това време са били социалните служби.Малката Люба е открита от полицаите да се търкаля в мръсотията. Детето не може да говори, плаши се от хора. Същинска Маугли. Така я кръстиха и руските медии. Първата реакция на спасителите била да й дадат вода. В болницата, където настанили 5-годишната страдалка, медицинските работници се просълзили от вида й. Неприученото да спи на легло дете, с усилие било накарано да легне на болничния креват.Пълномощникът по социалните въпроси към президента на РФ Анна Кузнецова разяснява на медиите как е било открито детето и какво на практика не са свършили социалните работници. При два опита да отворят вратата на жилището, те всъщност се отказали. На нападките на журналистите срещу социалния департамент, Кузнецова обещава да посещава детето в болницата ежедневно. На въпрос от страна на медиите, къде е бил през цялото време участъковият полицай, отговорът е, че той чувал детски писъци, но кой знае защо сега не иска да обясни бездействието си. За действията и бездействията на отделните институции предстои да се произнесат следователите по образуваното дело.Захвърлената на произвола на съдбата Люба е претърпяла нечовешки мъчения - здравето на детето е силно разклатено. Назначени са медицинска, амбулаторна, психологическа и психиатрична съдебни експертизи. Най-неочакваното в случая е, че според психолозите родната майка на детето изглежда напълно нормална. Ирина Гаращенко е жена на 45 години, безработна.Бившият й мъж и баща на детето, бил в неизвестност. Съседите знаели, че Ирина има проблеми със заплащането на наема за квартирата. Обясняват, че я питали защо от жилището се разнася лоша миризма, но тя им отговаряла, че има проблем с тръбите за канализацията.В момента полицията издирва други роднини на детето, защото майка му я грози затвор. Тепърва ще се решава въпросът с отнемането на родителските й права. ", "date": "2019.03.12", "title": "Историята на московското дете-маугли разбуни духовете в Русия"}
{"url": "http://www.cross.bg/plovdiv-teatur-pesen-1598876.html", "text": "/КРОСС/ Езикът и музиката на сефарадските евреи ще бъдат представени  в Пловдив, като част от програмата на Европейска столица на културата. Публиката ще се докосне до древната им и самобитна култура чрез музикално-театралния спектакъл „От Толедо до Пловдив. Пътят на еврейската сефарадска песен\". Първото му представяне в града под тепетата ще се състои на 14 март в Еврейски културен дом „Шалом\" от 18.00 часа с вход свободен. Следващите месеци ще се изпълнява на още няколко емблематични места в града - Културен център „Тракарт\" (16 април 2019 г.), Регионален исторически музей -Пловдив (14 май 2019 г.) и Читалище „Петко Р. Славейков 2008\" (8 юни 2019 г.).Спектакълът включва 20 автентични песни на езика ладино. Те се изпълняват от актрисата и професор в НБУ  Ева Волицер със съпровод от трима музиканти - Явор Желев - флейта, Виделин Джеджев - цигулка, Христо Нейчев - акустична китара. Художник - Яна Дворецка. Хореография - Таня Соколова. Песните са самобитни градски романси, обработени от акад. Николай Кауфман.Изпълненията са на староиспанския език ладино, говорен от сефарадските евреи (в превод от иврит Сефарад значи Испания), които намират убежище в Пловдив след прогонването им от Испания през 1492 г.  Съхранени още от времето на Мигел де Сервантес, те разказват за любовта, младостта, за трепетите на душата, за красотата; песни, пренесени от уста на уста през вековете, съпровождали живота на редица поколения. Публиката ще има възможност преди всяка песен да се запознае с превода й на български език, а за цялостното въздействие ще допринасят и картините на Марк Шагал, Модиляни и Цанко Лавренов, които ще се появяват като фон върху голям екран. Проектът се осъществява от театър „Галерия\" и бе представен пред публика за пръв път в края на февруари в залата на Университетския театър на Нов български университет. Театърът е създаден през 1998 г от актрисата, режисьор и продуцент Ева Волицер. Спектаклите на театър „Галерия\" печелят популярност на сцените на Сатиричен театър София, Театър „Възраждане\" София, в селекцията на Международен театрален фестивал „Сцена на кръстопът\" Пловдив, на Международен театрален фестивал „На брега\" Бургас и Празници на изкуствата „Аполония\".", "date": "2019.03.12", "title": "Пловдив посреща еврейската сефарадска песен през март"}
{"url": "http://www.cross.bg/upsyrt-kila-only-1598886.html", "text": "/КРОСС/ Рапърът 100 кила и култовото трио Ъпсурт ще излязат за пръв път заедно на сцена на 31 май. Концертът ще се състои в зала \"Христо Ботев\" в София за X: One Night Only. Билетите са вече в продажба и цената им варира от 15 до 200 лв.Организатори на събието са Monstar Events, като X: One Night Only е концепцията им за организация на грандиозно парти на една дата в годината, точно преди началото на лятото.Премиерата на новата песен на Ицо Хазарта \"Браво!\" се състоя на 21 февруари. В парчето той усмива част от нашумелите БГ рапъри. Тексът към песента е писан от самия него, а музиката и аранжимента са от друг член на \"Ъпсурт\" - Бат Венци. Режисьор на клипа е Валери Милев.Шесткратният носител на титлата \"Рапър на годината\" 100 кила пък е на първото си турне в САЩ и Канада през целия месец март. На участията му в Северна Америка, българите ще чуят родни и чуждестранни песни, включително и хитови дуети на изпълнителя. Рапърът обеща още изненади за феновете си:\"Ще направим такъв meet & greet за хората с по-малки деца, за да може от рано-рано да се видим. Тези, които са дошли по-късно за дискотеката, са други хора, които вече са дошли да се забавляват цяла вечер с нас. Там вече ще мога да разлея моя диджей сет.\" ", "date": "2019.03.12", "title": "Ъпсурт и 100 кила за пръв път заедно на сцена "}
{"url": "http://www.cross.bg/rabota-rabotodatelite-kandidatite-1598890.html", "text": "/КРОСС/ Български предприемачи създадоха мобилно приложение, което въвежда технологична иновация в процеса за търсене на работа на нашия пазар. Приложението пести време и свързва работодателите с кандидатите на база взаимни интереси, опит и умения, а не спрямо обява или позиция.  е създаден специално за забързаното ежедневие, в което времето ни за взимане на важни решения е все по-ограничено. Приложението е изцяло пригодено към модерните нужди и навици на „смартфон\" поколението. С проекта предприемачите целят да разрешат най-често срещаните проблеми при търсенето на работа - остарели и неефективни канали и платформи за обяви, разглеждане на стотици неподходящи обяви с примамливо заглавие и липса на прозрачност относно заплащането. Един от основните проблеми, на пазара в момента, е изключително ниската ефективност на услугите и за двете страни - за търсещите работа и за работодателите. Съществуват десетки интернет портали, които представляват огромни бази данни с обяви или необновени такива със стари кандидати. Процесът и за компаниите, и за търсещите е тромав и изисква много време. Много от обявите са с подвеждащи и неразбираеми заглавия и описание за позициите, а същевременно и заплащането не е посочено, което води до несъответствие между очакванията и предложената длъжност. Проблемът стои и пред работодателите, които  провеждат интервюта с кандидати, които не са добре информирани за позицията.Концепцията на nPloy е да преодолее проблемите на пазара и да направи намирането на работа бързо и удобно изживяване и за двете страни. След като попълнят профила си, което отнема до няколко минути, кандидатите виждат предварително подредени спрямо зададените от тях критерии карти с позиции („job cards\"). Както в популярните приложения за запознанства, потребителите избират с приплъзване дали харесват, или не, съответната работна позиция. По същия начин работодателите преглеждат кандидатите, които са харесали тяхната обява, и избират дали да ги одобрят.  Когато „харесването\" на двата профила съвпадне, и кандидатът, и работодателят се уведомяват с нотификация, след което попадат в чат стая, за да могат да се запознаят и да поговорят преди да инвестират ценно време, път и подготовка за интервю на живо. Изкуственият интелект зад платформата се самообучава, колкото повече картички с позиции са прегледани от кандидата. Съответно, показва по-точни и релевантни резултати, с всяко следващо търсене. А ако в платформата се появи нова позиция изключително подходяща за конкретния кандидат, системата ще му изпрати автоматична нотификация от приложението на смартфона, за да може да я прегледа, без да се налага да прави нищо предварително.Една от ключовите функции, на които разчита  е филтър с обхват на заплащането, който е задължителен и за двете страни. Работодател не може да публикува свободна позиция без да зададе обхват на заплащане. Респективно, кандидатът също трябва да постави очаквания на базата, на които системата да филтрира предложенията.  Независимо какво правят и къде се намират, в автобуса, на опашка в магазина, пред телевизора, на кафе с приятели - кандидатите могат да разгледат с телефона си най-релевантните свободни позиции за работа спрямо техните изисквания и да си „харесат\" нова работа.Приложението е безплатно, като можете да го изтеглите и тествате вече за Android и iOS устройства.  ", "date": "2019.03.12", "title": "Българско приложение свързва търсещи работа и работодатели"}
{"url": "http://www.cross.bg/pechki-proekta-sofiya-1598908.html", "text": "/КРОСС/  Шест общини ще подменят безвъзмездно старите печки на твърдо гориво на общо 10 000 домакинства. 60 процента от финансирането е по европейската програма „Лайф\" (Life). Целта е да се подобри качеството на въздуха чрез намаляване на фините прахови частици. От утре столичани могат да подадат заявление, ако имат интерес да се възползват от възможността. София, Велико Търново, Русе, Стара Загора, Бургас и Монтана участват в проекта. От утре в 24-те районни администрации на София, както и в районните кметства, ще се приемат заявления от граждани, които желаят да подменят старата си отоплителна печка, заяви кметът Йорданка Фандъкова:„Целта на това първо проучване е да можем да определим зоните, районите за въздействие по проекта и също така целевите групи\".В първата фаза на проекта ще се направи преглед на действащите в момента програми и ще направи анализ, за да се предложат законови промени, посочи зам.-кметът на столицата Йоанна Христова.Във втората фаза ще се изпълни пилотен проект с 500 домакинства, а в третата ще се случи масовата подмяна на стари печки, като за София общият брой е 5000. Срокът за извършването всички дейности е три години.„Аз мисля, че навсякъде имаме тази осъзнатост, че качеството на въздуха зависи от всеки един от нас, но е добре да го казваме повече и още повече в момент, в който общините могат безплатно да подкрепят гражданите си и да сменят старите си печки на дърва и въглища\", каза Христова.Социални критерии за включване в програмата не се предвиждат. Може да се наложи да бъдат въведени, обаче, ако броят на желаещите е твърде голям. ", "date": "2019.03.12", "title": "Подменят безплатно стари печки в шест общини "}
{"url": "http://www.cross.bg/lisitza-plazh-proklyatieto-1598910.html", "text": "/КРОСС/ Най-тежките му провинения са не безкрайните далавери и злоупотреби, не откраднатите милиони, а неизлечимите поражения върху българската природа. За тях присъдата му ще е безпощадна и окончателна - проклятието на нашите деца и внуци, проклятието на поколенията.Последна жертва на корупционната и клиентелистка дейност на созополската лисица Рейзи стана защитената местност „Алепу\" (лисица в превод от гръцки), т.н. „Шофьорски плаж\" - Десетки декари, продадени от общината на безценица, безпощадно бетониране на един от най-красивите пясъчни плажове, до миналата година останал девствен и див. Строеж, при който най-грубо са погазени всички закони в Р. България, включително и Конституцията.Източник ", "date": "2019.03.12", "title": "Созополската лисица Панайот Рейзи  се хвана в капана"}
{"url": "http://www.cross.bg/mariya-kirkova-benefis-1598911.html", "text": "/КРОСС/ Водещата българска скиорка Мария Киркова ще приключи с голям бенефис активната си състезателна дейност. Това ще стане на 19 март с нощен паралелен слалом на писта \"Витошко лале\" от 19 часа. Организатори са БФСки и \"Витоша ски\". В атрактивната надпревара ще участват два отбора - Мария и приятели и Нова генерация. Във всеки един от двата тима ще има по 16 човека. Очаква се в бенефиса на Мария Киркова да вземат участие всички национални състезатели начело с Алберт Попов, Камен Златков и Йоан Тодоров, както и много бивши величия в ските.  Мария Киркова е родена на 3 януари 1986 г. Започва да се занимава със ски още от 3-годишна. Била е част от  националният отбор по ски алпийски дисциплини от 15 годишна възраст до 2015 година. Завършила е като бакалавър по Икономика, бакалавър по Финанси, магистър по Педагогика на обучението по физическо възпитание. В момента тя е докторант към ЮЗУ „Неофит Рилски\", разработвайки докторантура на тема: \"Предсъстезателна физическа подготовка на високо квалифицирани състезатели по ски алпийски дисциплини\". В началото на богатата си състезателна кариера при деца младша и старша възраст до 16 години има 52 победи в състезанията, като през всичките години е носител на купа „Надежди\". На неофициалното световно първенство за деца „Тополино\"-Италия има 10-о място. 12-а е на юношеските Олимпийски игри в Блед (Словения). В международните състезания за жени от календара за ФИС има 139 подиума от които 102 първи места. Участвала е на 4 олимпиади, като на олимпиадата в Сочи 2014-а е знаменосец на българската делегация в церемонията по откриването на игрите. Киркова е стартирала на 7 световни първенства, като най-предното й класиране е 22-о място във Вал Д'изер 2009. Многократен носител на купа „България\", както и многократен републикански шампион при жените в алпийските ски.", "date": "2019.03.12", "title": "Мария Киркова с голям бенефис на 19 март"}
{"url": "http://www.cross.bg/rysiya-sanktzii-spirane-1598909.html", "text": "/КРОСС/ ЕП призова за спиране на „Северен поток 2\". Членовете му гласуваха на пленарна сесия в Страсбург резолюция за политическите отношения между ЕС и Руската федерация, която съдържа предложения за спиране на проекта. Тя предвижда възможност за разширяване на личните санкции, за ограничаване на достъпа на Русия до финанси и технологии, а също и решение Москва да не бъде считана вече за стратегически партньор, предава БГНЕС.За\" нея са гласували 402 депутати, 163 са „против\", а 89 са „въздържалите се\".\"ЕС е длъжен да бъде готов да приеме допълнителни санкции, включително целенасочени лични санкции и ограничен достъп до финанси и технологии, ако Русия продължи да нарушава международното право\". Това сочи формулировката на документа, представен от евродепутата от Латвия Сандра Калниете.Резолюцията също така призовава ЕК и Европейската дипломатическа служба „спешно да разработят законодателни предложения относно общоевропейския закон „Магнитски\" („ глобален правозащитен режим на санкциите на ЕС\"), който ще позволи въвеждането на визови забрани и целенасочени санкции, например„ блокиране на собственост и имуществени интереси в рамките на юрисдикцията на ЕС по отношение на физическите лица\", както и изготвяне на съответния \"санкционен списък\". В текста се казва още, че „Северен поток-2\" увеличава зависимостта на ЕС от руските газови доставки, застрашава вътрешния пазар на ЕС и не отговаря на енергийната политика или стратегическите интереси на ЕС и затова трябва да бъде спрян.„При сегашните обстоятелства Русия вече не може да се счита за „стратегически партньор\" и тъй като принципите в споразумението за партньорство и сътрудничество „вече не се спазват\", то „трябва да бъде преразгледано\". Евродепутатите утвърдиха в резолюцията призив към страните от ЕС към „по-нататъшна координация и съгласуваност\" на тяхната външна политика спрямо Руската федерация\", пише още в документа. Отбелязва се още, че ЕС е отворен за укрепване на отношенията и диалога и би искал да се върне към сътрудничество с Русия, когато руските власти изпълнят своите правни и международни задължения\". \"Настоящите разногласия и конфронтации между ЕС и Русия не отговарят на интересите на нито една от двете страни; каналите за връзка трябва да останат отворени, въпреки разочароващите резултати; новото разделение на континента застрашава сигурността на ЕС и Русия\", пише още в резолюцията. ", "date": "2019.03.12", "title": "ЕП призова за спиране на \"Северен поток 2\" "}
{"url": "http://www.cross.bg/-godishniya-izdirva-asen-1598912.html", "text": "/КРОСС/ По молба на близките столичното Пето РУ издирва 13-годишния Асен Николаев Пендурков от София. Той е излязъл от дома си на 5 март т.г. и до момента е в неизвестност.  Момчето е високо 165 см, с тъмноруса коса, сини очи и светла кожа. Облечено е с тъмносиньо яке, черен анцуг и светлосини маратонки.Хората, които разполагат с информация за издирваното момче, могат да сигнализират на тел.: 112, 02/9825920 или в най-близкото поделение на МВР. ", "date": "2019.03.12", "title": "  Полицията издирва 13-годишния Асен Пендурков"}
{"url": "http://www.cross.bg/lodka-grebna-atlanticheskiya-1598852.html", "text": "/КРОСС/ Британският морски пехотинец от запаса Ли Спенсър, който е с ампутиран крак, стана първият инвалид, който със самостоятелно плаване прекоси Атлантическия океан с гребна лодка, съобщи в. \"Стрейтс таймс\".Четиридесет и девет годишният британец на 9 януари отплава от португалското пристанище Портимау и пристигна край бреговете на Френска Гвиана рано сутринта на 11 март.Неговият морски преход беше с продължителност 60 дни, като рекордьорът успя да преодолее разстояние от 5,6 хиляди километра. При това Спенсър постави и рекорд за скорост, въпреки че му се наложи да направи пауза от четири дни на Канарските острови за ремонт на навигационната му система.Досега рекордът за скорост при прекосяването на Атлантическия океан с гребна лодка принадлежеше на норвежеца Стейн Хоф, който не е инвалид. През 2002 година той преодоля пътя от Португалия до Гвиана за 96 дни.", "date": "2019.03.12", "title": "Британец инвалид прекоси Атлантическия океан с гребна лодка "}
{"url": "http://www.cross.bg/epul-video-yslyga-1598860.html", "text": "/КРОСС/ „Епъл\" ще обяви телевизионна и видео услуга, която да конкурира Нетфликс и Прайм видео на Амазон, съобщава АФП.Журналисти от цял свят са поканени в Купертино, Калифорния на 5 март, за да отразят презентацията.„Епъл\" отдавна дава сигнали, че ще стартира телевизионна и видео услуга. Компанията похарчи 2 милиарда долара в Холивуд, за да създаде свое съдържание. Бяха подписани и договори с големи звезди като Опра Уинфри. „Епъл\" преговаря с HBO да станат част от новата им телевизионна услуга и постигане на споразумение все още е възможно преди официалното обявяване, твърдят източници.Това ще бъде първата голяма презентация на „Епъл\", на която не се показва ново устройство.Инвеститорите следят внимателно дали „Епъл\" ще навлезе в бизнеса с телевизия и видео в мрежата, след като за пръв път продажбите на Айфон отбелязаха спад по време на ключовия период на коледните празници. ", "date": "2019.03.12", "title": "„Епъл“ обявява конкурентна услуга на Нетфликс "}
{"url": "http://www.cross.bg/evropa-destinatzii-tyristite-1598864.html", "text": "/КРОСС/ Над половината от туристите в Европа се насочват към маршрути, различни от първите 100 най-популярни дестинации. Това показва проучване на търсачката за сравняване на хотелски цени \"Триваго\"(Trivago ). При това 56% от туристите на континента са местни жители, 36% са от друга държава в Европа, а 7% - от друг континент.Ето кои са най-посещаваните 10 дестинации в Европа според търсенията в \"Триваго\":1. Лондон2. Париж3. Амстердам4. Рим5. Барселона6. Берлин7. Мадрид8. Хамбург9. Милано10. ВенецияОчаквано, най-често използваният филтър в \"Триваго\" е цената - за 54% от търсилите настаняването това е определящият критерий при избора. За 29% важна е категорията на хотела, за 21% - оценката напотребителите, за 15% - предлаганите удобства.Статистиката на компанията показва, че при търсенето клиентите задават по-широк ценови диапазон, докато цената, върху която \"кликват\", е винаги по-ниска. Така за Европа средната филтрирана цена е165 евро, а тази, към която се заявява интерес - 137 евро, тоест със 17% по-ниска. Освен това в градовете с относително по-високи цени клиентите търсят в по-ниските ценови диапазони.78% от търсещите, за които е важно мнението на останалите пътуващи, избират хотели с оценка \"отличен\" или \"много добър\". При избора на звезди най-предпочитани са 4 - 37% от търсенията.Сред услугите най-търсената е \"включена закуска\" - всеки трети заявява, че му е необходима. Всеки пети търси хотел с басейн или безжичен интернет. Средният престой на туристите в Европа е 3.4нощувки. при 3.3 в Северна и 3.5 в Южна Америка.Най-предпочитаното време за пътуване в Европа са месеците юли и августСредно за света пътуващите резервират 51 дни преди заминаването. На всички пазари резервациите за коледните и новогодишните празници се правят по-отрано - средно 59 дни предварително, а за лятнатаваканция в най-горещия сезон - 56 дни по-рано.Изследването се основава на данните за търсенията в \"Тривато\" през 2017 и 2018 г. за пътувания през 2018 г., а за сезонното разпределение - и от търсения през 2016 г. и 2018 г. Включена еинформация за търсения към следните пазари: Европа (Австрия, Белгия, Франция, Германия, Гърция, Ирландия, Италия, Холандия, Испания, Швейцария и Великобритания), Латинска Америка (Аржентина,Бразилия, Чили, Колумбия и Мексико), Северна Америка (Канада и САЩ) и Океания (Австралия и Нова Зеландия).", "date": "2019.03.12", "title": "10-те най-посещавани дестинации според търсенията в \"Триваго\""}
{"url": "http://www.cross.bg/zhelyazkov-ministur-bulgariya-1598896.html", "text": "/КРОСС/ България има амбиция да се превърне в суперкомпютърен център  в Източна Европа и може да бъде партньор на Армения в проекти за високоскоростна свързаност. Това заяви министърът на транспорта, информационните технологии и съобщенията Росен Желязков на среща с арменския си колега Акоб Аршакян. Разговорът е част от програмата на Осмото заседание на българо-арменската междуправителствена комисия за икономическо и научно-техническо сътрудничество в Ереван, която е ръководена от министър Желязков.„Като външна граница на Европейския съюз, за България е важно да поддържа добри съседски отношения, особено в рамките на инициативата Източно партньорство. Затова, темата за свързаността е много актуална не само в транспорта, но и в комуникациите\", каза още българският транспортен министър. По думите му, нашата страна може да окаже съдействие на Армения при участието й като асоциирана държава в програмата на Европейския съюз Хоризонт 2020. Росен Желязков информира, че са подготвя нова рамкова програма Хоризонт Европа, където са предвидени 100 млрд. евро за проекти в информационните технологии и съобщенията.Двамата министри подчертаха, че е необходимо да се установи партньорство между националните центрове по киберсигурност.„По време на Българското председателство на Съвета на Европейския съюз, подехме инициатива за по-добра свързаност на Западните Балкани и бяха подписани двустранни споразумения за насърчаване мобилните оператори за намаляване цените на едро за международен роуминг. Това е работещ модел, който може да се използва с организацията на Източното партньорство, както и на двустранна основа\", заяви по време на срещата министър Желязков.Министър Желязков подчерта, че е необходимо активизиране на сътрудничеството във всички сфери между България и Армения. Той припомни, че е изпратена покана до арменската страна за участие в кръгла маса по въпросите на транспортната свързаност на Организацията за Черноморско икономическо сътрудничество, която ще се проведе в средата на май във Варна.Сред обсъдените проекти са мултимодалните коридори Черно море-Персийски залив.  Предстои 4-та среща по тези въпроси в иранската столица Техеран.По късно днес, министър Желязков откри българо-арменски бизнес форум в Ереван. „Длъжни сме да създадем необходимата среда за насърчаване и гарантиране на инвестициите, защото нашите страни са свързани исторически и отношенията ни са повече от прекрасни. Стимулите, които  и българското, и арменското законодателство предоставят на чуждестранните инвеститори, са изключително благоприятни. Това, което дължим, е добра правна среда и намаляване на бюрократичните препятствия\", посочи той.По време на междуправителствената сесия днес и утре ще бъдат поставени въпросите за увеличаване квотата за разрешителни за товарни автомобили. Ще бъде обсъдено и провеждането на заседание на смесената комисия по международен автомобилен транспорт, на която да се дискутират квотите за следващата година.В областта на труда и социалната политика, българска страна ще изрази желание до април 2019 г. да приключат преговорите по Процедурите за изпълнението на Спогодбата за регулиране на трудовата миграция между двете държави.  Нашата делегация ще предложи да започнат консултации за разработване на двустранен договор в сферата на социалната сигурност.  ", "date": "2019.03.12", "title": "България има амбиция да се превърне в суперкомпютърен център в Източна Европа "}
{"url": "http://www.cross.bg/svilenski-vupros-komentira-1598894.html", "text": "/КРОСС/ \"В законопроекта, който засяга опрощаването на над 12 млн. лв. на Главно мюфтийство, въобще не става въпрос за етническия мир или някакво потивопоставяне на общности. Призоваваме управляващите да не злоупотребяват с тази тема\". Това каза зам.-председателят на ПГ на \"БСП за България\" Георги Свиленски на пресконференция в централата на БСП.  Свиленски коментира ,че българските граждани са достатъчно грамотни, за да разберат за какво става въпрос. Той добави, че мотивите на този законопроект и анализът за въздействие се състоят точно от три реда, в които не се дава отговор- какви са задълженията, колко са и на кого точно са. Свиленски призова представителите на мнозинството да излязат и да обяснят- за колко пари става въпрос, на кого ще бъдат опростени и под каква форма. Той припомни, че през месец декември 2018 г. законопроектът е гледан в комисията по вероизповедания и там народен  представител от ГЕРБ е заявил, че това е политическо решение. Свиленски попита- каква е политическата цена на това решение. Той коментира още, че тази стенограма е била укривана повече от три месеца и след като представителите на левицата са обявили, че тя се крие, е качена на сайта на парламента. Той коментира и думите на Валери Симеонов, който заяви, че когато има непочтена сделка, тя винаги бива определяна или като въпрос от национална сигурност или като секретна. \"Такава непочтена и корупционна сделка ли беше случаят с оградата по границата\", попита Свиленски. \"Колеги от ОП, ако не искате законопроектът за опрощаването на дълговете на Главно мюфтийство да бъде приет, просто не се регистрирайте в деня, в който се приема\", призова Георги Свиленски. За призивите на патриотите БСП да се върне в пленарна зала, Свиленски коментира, че няма как да си част от управляващата коалиция,  да играеш ролята на опозиция и в същото време да твърдиш, че БСП е виновна. \"БСП има ясно решение за напускането на Народното събрание и сме решили и кога ще се върнем\", заяви Георги Свиленски. Филип Попов: В Конституцията пише, че религиозните общности не могат да се използват за политически целиСекретарят на ПГ на \"БСП за България\" Филип Попов напомни пред медиите какво гласи чл. 13 ал. 4 от Конституцията- че религиозните общности не могат да се използват за политически цели. \"Не става въпрос за противопоставяне на етническа или верска основа. ГЕРБ са тези, които създават напрежение, говорейки за Косово и Възродителен процес и  използват религиозните общности  за тесни партийни политически цели, заедно с ДПС\", заключи Попов.Явор Божанков: Некачественото законодателство поражда напрежение„Всеки законопроект има юридическа страна и тя включва процедурната част и материалната част - неговото съдържание. Оценката на въздействие е изключително важна, а в България тя се пренебрегва\", това заяви депутатът от ПГ на „БСП за България\" Явор Божанков. По думите му дни наред журналистите са търсили информация от незнайни източници, а в медийното пространство са били публикувани различни спекулации, интерпретации и различни цифри. „Това обърка гражданите и породи ненужно напрежение. Некачественото законодателство по толкова важна материя поражда напрежение\", категоричен бе Божанков. Народният представител коментира, че нито БСП, нито пък българските граждани са писали, гласували или осигурили кворума за приемането на тези текстове.  „Затова е неоснователно обвинението на управляващите, че опозицията създава напрежение. Истината е една - те си създадоха това напрежение сами и ги призоваваме по-бързо да го преодолеят\", заключи Божанков. ", "date": "2019.03.12", "title": "Георги Свиленски към патриотите: Не се регистрирайте в зала, ако не искате да бъдат опростени дълговете на мюфтийството"}
{"url": "http://www.cross.bg/burnurs-liii-internet-tzentur-1598893.html", "text": "/КРОСС/ Претовареният интернет трябва да преоткрие своите силни страни и да узрее, заяви създателят на \"World Wide Web\" Тим Бърнърс-Лий по случай 30-годишнината от началото на глобалния проект, предаде Ройтерс.При разработката на идеята преди три десетилетия тя била определена като \"неясна, но вълнуваща\".Пред репортери в научно-изследователския център по физика в Европейският център за ядрени изследвания (ЦЕРН) край Женева, където е изобретена \"Паяжината\", Тим Бърнърс-Лий каза, че напоследък потребителите не я намират за \"толкова хубава\". \"Хората се ужасиха от нея след Тръмп и Брекзит, като осъзнаха, че мрежата, която те мислеха за прекрасна, невинаги служи на човечеството по много добър начин\", каза той.\"Не успяваме да се отърсим от едно нарушение на поверителността, а се натъкваме на следващото\", отбеляза Бърнърс-Лий по повод на притесненията дали социалните мрежи помагат на демокрацията. Хората приемат неутралността на интернет като даденост, а сега разбират, че това невинаги е така. Има и опасност от фрагментираност в интернет на няколко регулаторни блока - Съединените щати, Европейския съюз, Китай и другаде, което ще бъде в \"масов ущърб\".В отворено писмо по случай годишнината, Тим Бърнърс-Лий казва, че много хора се чувстват несигурни дали мрежата е създадена с добри намерения, но е неоснователно да се приеме, че това не може да се промени през следващите 30 години. ", "date": "2019.03.12", "title": "Световната мрежа стана на 30 години"}
{"url": "http://www.cross.bg/speshna-pomosht-dluzhnostta-1598899.html", "text": "/КРОСС/ 50 служители от Спешна помощ в Русе подадоха оставки. Медицински персонал и шофьори настояват за по-добро заплащане и условия на труд. Освен това искат директорът на центъра, изпълняващ длъжността - д-р Недка Дикова да остане, предаде кореспондентът на БГНЕС в региона.Предизвестията за напускане изтичат след по-малко от месец. След това, работещите в Спешна помощ не могат да се ангажират с прогноза какво ще се случи.Много е тежко положението за медиците от Ветово, които обслужват близо 22 хиляди души с една линейка. Ако екипът напусне, 12 населени места остават без Спешна помощ.След протеста миналата седмица, все още никой не е дал отговори на въпросите на медиците. Затова те искат среща с представител на здравното министерство.Както и на протеста, работещите в Спешна помощ отново изразиха подкрепа за д-р Недка Дикова, която е изпълняващ длъжността директор на центъра. Затова медици и шофьори настояват тя да остане начело, вместо спечелилата конкурса за длъжността доктор Иванка Маринова ", "date": "2019.03.12", "title": "50 служители от Спешна помощ-Русе подадоха оставки"}
{"url": "http://www.cross.bg/rysiya-nyama-shamanov-1598897.html", "text": "/КРОСС/ Русия не възнамерява да бъде първата, която да разположи ракети със среден и малък обсег в райони, където няма да има подобни американски оръжия, заяви Владимир Шаманов, председател на комисията по отбрана на Държавната Дума.Той направи това изявление на брифинг за военни аташета, който, както вече беше съобщено, беше игнориран от представителите на САЩ.Шаманов припомни, че Русия си запазва правото да действа огледално в разработването, производството и разполагането на ракетите със среден и малък обсег (на наземна основа).„Но ние няма да бъдем първите, които да разположат такива перспективни оръжия в тези региони, включително в Европа, където няма да има подобни американски системи\", увери той.Общо около 150 участници от около 90 страни присъстваха на брифинга. Както отбеляза Шаманов, това са представители на „значително по-голям от обичайния брой страни\". Той потвърди, че са изпратени и покани на американците.В началото на февруари Вашингтон обяви оттегляне от договора, на който Москва отговори огледално. На 4 март президентът Владимир Путин подписа указ за спиране на изпълнението на ДРСМО от страна на Русия.Генералният секретар на НАТО Йенс Столтенберг заяви, че НАТО подготвя отговор на Русия за спирането на ДРСМО. ", "date": "2019.03.12", "title": "Русия отказва да разполага първа ракети в Европа"}
{"url": "http://www.cross.bg/durzhavata-amnistiya-zadulzheniya-1598898.html", "text": "/КРОСС/ В повечето развити страни не се допуска изпълнителната власт да може да освобождава от плащания на дължими данъци, или да отменя дълг, възникнал по този повод. Във всички страни опрощаването на просрочен дълг към държавата е нещо, което се оглежда много внимателно, защото това би могло да ерозира непоправимо данъчния морал.В следващите редове се прави опит да се поясни смисълът на приетия на първо четене текст в преходните разпоредби на Закона за изменение на закона за вероизповеданията.С този текст се премахват /заличават/ задълженията към държавата към 31.12.2018 г. на вероизповеданията. Възникват следните въпроси:1. Може ли Народното събрание да опрощава задължения към държавата?2. Какво е съществото на това опрощаване. Някои го наричат данъчна амнистия, други - помощ, трети - гаранция за сигурността ни.3. Създава ли се прецедент и други данъчно задължени юридически лица да искат от народното събрание да ги освободи от техните натрупани задължения към държавата.Засега в разгорялата се дискусия отговор на първия въпрос дава единствено професор по право от Софийския университет. Според него Народното събрание може да предоставя данъчна амнистия. Ако обаче внимателно прочетем написаното в Конституцията ще установим, че в чл. 84 т. 13 е записано следното: „Народното събрание дава амнистия\". Това не означава, че става дума за данъчна амнистия. Да си припомним дискусиите отпреди 27 години по времето на приемането на нашия Основен закон. Разговорите тогава са за амнистия, свързана с осъдените от т.н. Народен съд от 1945 г. По време на управлението на Обединените демократични сили Народното събрание прие такъв закон за амнистия. Следователно, текстът на т. 13 от чл. 84 не може да се разбира еднозначно като правомощие за данъчна амнистия.От т. 12 на чл. 98 на Конституцията става ясно, че Президентът на Република България единствен има право да опрощава несъбираеми държавни вземания. В тази си дейност държавният глава се подпомага от специални комисии и експерти, както и от информация от заинтересованите страни.Може да се твърди, че във всички страни с демократично устройство, проблемът с евентуалното опрощаване на държавни вземания е решен по същия начин. Смисълът на този подход, установен от векове, е в следното:Правото за опрощаването на задължения, които се дължат към държавата, се ограничава единствено до държавния глава, за да се намали възможността да възникват интереси за целенасочено неплащане на данъци, осигуровки и други задължения. Стимулирането на подобни интереси би могло да стане една противообществена практика, ако законодателят разшири кръга на институциите, които могат да освобождават от плащане на задължения към държавата., особено в северноевропейските протестантски страни в годините на утвърждаване на капиталистическите отношения и предприемачеството.Тези общи разсъждения могат да се определят като разясняващи смисъла, но това не е достатъчно. Това помага, но в случая ни трябва и конкретно познание за съдържанието на опростените задължения. В мотивите към закона не се посочва вида на задълженията.Конкретиката е скрита зад предоставената възможност след приемане на закона всяко вероизповедание да представи на министъра на финансите своята справка за вида и размера на задълженията към 31.12.2018 г.Това означава, че народните представители, когато приемат този закон не знаят нито за каква сума се отнася отмяната на задълженията, нито за вида на тези задължения. В раздела разходи-ползи към мотивите на закона, тези, които го предлагат, вместо числа и изчисления, са написали две изречения, че ползата от промяната е в „по-ясна законова регламентация относно определението на държавната субсидия\".Това понятие е различно от установеното в началните текстове на закона. То се създава с промяната от края на 2018 г. /С тази поправка се заменя смисълът на приетия Закон за вероизповеданията през 2002 г./ Тогава е спазен принципът за отделяне на църквата от държавата и това е част от началните разпоредби на закона и до днес. С въведеното изменение от края на 2018 г. и особено с допълненията направени в проекта от 31.01.2019 г. понятието субсидия се заменя с държавна субсидия за текущи разходи и за капитални разходи. Дирекцията към МС за вероизповеданията се превръща в разпределящ пари орган. Определя се ред за получаване на парите, както и регулации как те ще се използват. Всичко това по нищо не се различава от финансирането, на която и да е бюджетна организация. Така организацията на вероизповеданията се променя драстично, но това не смущава тогава нито опозицията, нито многото разбирачи, които сега се появиха.На 06.03.2019 г. въпреки че не е в пленарна зала, парламентарната група на БСП ръководена от Корнелия Нинова съобщи, че възразява срещу проекта за Закон за изменение на закона за вероизповеданията, защото имало някаква договорка между ДПС и ГЕРБ, която те считат за вредна. Възражението им би било много по-полезно за обществото, ако беше направено веднага след внасяне на въпросния проект за закон, записан в деловодството на Народното събрание на 31.01 2019 г. Ако тогава имаше реакция от БСП, то това би запълнило донякъде липсващото предварително обществено обсъждане, което се изисква за всички проекти внасяни от правителството. Нашите народни представители считат това изискване за губене на време и са възприели, че то не се отнася за проекти на закони внасяни от народни представители, какъвто е и случая с разглеждания закон за вероизповеданията.Проектът внесен от двамата народни представители - Цветан Цветанов и Мустафа Карадайъ - е съпроводен от една страница обосновка и няколко реда за изискването \"разходи-ползи\". В тези редове липсват данни за въпросните задължения. Мотивите заслужава да се прочетат внимателно, въпреки че са само една страница. Те разкриват странния подход към проблемите, които се третират във въпросния закон. Този подход се състои в отказа да се прилага конституционното изискване за отделяне на църквата от държавата.На 7 март в ранните сутрешни студиа г-н Цветанов обясни, че законът трябва да се счита за приет едва ли не от всички партии, защото на консултативния съвет през месец февруари при президента било решено да не се допуска радикализация на някаква част от религиозните вярвания и поради това трябвало да се опростят задълженията на мюфтийството към 31.12.2018 г.В предлагания проект в преходните и заключителни разпоредби е предвиден нов параграф 9 с шест алинеи. В една от тях е записано, че всички главници, лихви, разноски на задълженията към бюджета към края на 2018 г. на всички вероизповедания се отписват след няколко месеца, през които формално се подават искания към министъра на финансите.След допълнително проучване се установява, че от всички съществуващи вероизповедания в страната към 31.12.2018 г. задължения за плащане има мюфтийството.Дори и да приемем, че трябва да се дадат пари на мюфтийството, защото иначе то ще отърчи при някои, които ще го радикализират, то не е достатъчно, за да оправдае следните нарушения:Отсъствието на подобен текст е мъдро решение на тогавашните законотворци, защото ако това беше законова норма, или практика, вероятно, десетки партийни активисти и техните приближени фирми нямаше да плащат данъци, защото щяха да имат очаквания за амнистиране и опрощаване. Вероятно това е причината в закона да се използват думите „освобождаване от плащане\", вместо сега пуснатата в употреба „данъчна амнистия\" в многобройни изказвания.Данъчната амнистия винаги се замисля и осъществява не за отделни лица - длъжници, а за големи икономически групи с очакване с това да се решава някакъв обществен въпрос, засягащ цялата икономика. В такъв смисъл, ако се обмисли някакъв проект, с който ще се реши значим икономически въпрос, вероятно никой не би възразил да се приема отделен закон за данъчна амнистия. Продължилата с дни дискусия показва, че в случая с мюфтийството се прави поредния жест към хора, които не са спазвали установените правила.Какви са възможните изводи, които можем да направим и да ползваме в името на обществения интерес?  ", "date": "2019.03.12", "title": "Проф. Христина Вучева: В развитите страни изпълнителната власт не опрощава данъци"}
{"url": "http://www.cross.bg/barselona-semerdzhiev-georgi-1598900.html", "text": "/КРОСС/ В Барселона е задържан Георги Семерджиев, известен като Жоро Шопа, съобщи \"По света и у нас\". Според източници  на БНТ, това е станало с Европейска заповед за арест, издадена от България, след като Софийската районна прокуратура задочно му е повдигнала обвинение за укривателството на Ветко и Маринела Арабаджиев. Бизнес-фамилията беше задържана в дома на Семерджиев в Кабрера де Мар край Барселона на 7 март сутринта.", "date": "2019.03.12", "title": "Георги Семерджиев, известен като Жоро Шопа, е задържан в Барселона "}
{"url": "http://www.cross.bg/kontzesiyata-svilenski-sofiya-1598895.html", "text": "/КРОСС/ „С промяната на Закона за концесиите управляващите искат да задължат българската държава да дължи неимоверно големи неустойки за това, че следващо правителство е отменило една концесия, която не е в интерес на българските граждани. Това прави българското правителство спрямо българските граждани - в интерес на потенциални концесионери на летището\". Това заяви зам.-председателят на ПГ на „БСП за България\" Георги Свиленски на пресконференция в централата на партията. Той коментира и как работи парламентът в отсъствието на БСП. „От 6 точки в дневния ред на правна комисия, 4 законопроекта са внесени от народни представители от новото мнозинство ГЕРБ и ДПС, а 2 законопроекта са от МС и всички те са внесени след 28.02. Те са без обществено обсъждане, без анализ на оценка на въздействие, без нито едно становище от засегнатите страни\", подчерта Свиленски. Той обясни, че МС внася Закона за концесиите, който променя единствено желанието на бъдещите концесионери на Летище „София\" да бъдат защитени техните интереси, ако следващо управление отмени концесията. „Това, което БСП е заявила нееднократно, потвърждаваме и днес - когато БСП дойде на власт, концесията на Летище „София\" ще бъде отменена\", категоричен е депутатът. Свиленски посочи законопроектите, внесени от новата коалиция ГЕРБ-ДПС-Воля-ОП през последните две седмици: Изборният кодекс- с отмяна на преференциите, вероизповеданията- с опрощаване на данъци, осигуровки и задължения основно на едно вероизповедание, Законът за концесията- с ограничаване възможността за преразглеждане на концесията и вероятна възможност за бъдещия концесионер да съди българската държава. Той припомни, че този закон е бил променян няколко пъти по повод концесията на Летище „София\". „Не знам тези законотворци, които пишат в министерствата, не си ли дават сметка- колко пъти променят един и същи закон за една и съща сделка\", каза още Георги Свиленски. Като други законопроекти той посочи: поправките на закона за съдебната система, промяна в закона за банковата несъстоятелност. „Тези са законите, които обединяват новите управляващи\", коментира зам.-председателят на ПГ на „БСП за България\".", "date": "2019.03.12", "title": "Свиленски: Управляващите искат да задължат държавата да плаща големи неустойки, ако концесията на летището се отмени"}
{"url": "http://www.cross.bg/rysiya-posochva-sanktzii-1598902.html", "text": "/КРОСС/ ЕС трябва да остане отворен за налагане на допълнителни санкции срещу Русия, ако Москва продължи да нарушава международното право. Това се посочва в резолюция, приета днес от Европейския парламент с 402 гласа \"за\", 163 \"против\" и 89 въздържали се, предаде БТА.От 2015 г. се наблюдават нови области на напрежение между ЕС и Русия, включително заради руската намеса в Сирия, Либия и Централноафриканската република, както и продължителните агресивни действия в Украйна, се посочва в текста. Отбелязва се подкрепата на Русия за партии, действащи срещу ЕС и крайнодесни движения. Допълва се, че Москва продължава да се намесва в политическите избори и да нарушава човешките права на руснаците.ЕП подчертава, че ЕС трябва да бъде готов да наложи допълнителни санкции срещу Русия. Санкциите следва да бъдат съразмерни на заплахите от Русия, се допълва в документа.В резолюцията се добавя, че ЕС следва да преразгледа споразумението си за сътрудничество с Русия и да го ограничи до области от общ интерес. Световните предизвикателства като измененията в околната среда, енергийната сигурност, цифровизацията, изкуствения интелект и борбата с тероризма, изискват избирателно обвързване, заявяват евродепутатите.По-тесни отношения ще бъдат възможни, само ако Русия изпълни изцяло споразуменията от Минск, за да сложи край на войната в Източна Украйна и да започне да спазва международното право, се допълва в текста. Евродепутатите осъждат руските дезинформационни кампании и кибернападения, насочени към увеличаване на напрежението в ЕС. Те изразяват дълбока загриженост, че отговорът на ЕС на пропагандата и дезинформацията е недостатъчен.ЕП отхвърля нарушаването от страна на Русия на въздушното пространство на държавите от ЕС, особено в района на Балтийско море. Това незачитане на международните правила създава заплаха за съседите на Русия в районите на Черно, Балтийско и Средиземно море, се посочва в резолюцията.ЕП потвърждава загрижеността си, че проектът за разширяването на газопровода \"Северен поток\" може да повиши зависимостта от руските доставки на газ и да застраши европейския вътрешен пазар. ", "date": "2019.03.12", "title": " ЕП прие остра антируска резолюция: иска още санкции "}
{"url": "http://www.cross.bg/ryse-pomosht-proverka-1598906.html", "text": "/КРОСС/ Във връзка със създалата се ситуация в Центъра за спешна медицинска помощ в гр. Русе, министър Кирил Ананиев разпореди да бъде извършена проверка на дейността на ЦСМП - Русе в периода 2017 г. - началото на месец март 2019 г. Експертите на Дирекция „Вътрешен одит\" на Министерството на здравеопазването ще проверяват дали законосъобразно са определяни и осчетоводявани разходите за заплати, както и дали са приложени контролните механизми, свързани с разходването на средства за възнаграждения в Центъра за спешна помощ.От вчера, 11.03.2019 г., финансови инспектори на АДФИ също извършват проверка в ЦСМП - Русе.От днес за директор на Центъра за спешна медицинска помощ в Русе е назначена д-р Иванка Маринова Узунова. Тя беше избрана след конкурс при спазването на всички законови процедури и изисквания. ", "date": "2019.03.12", "title": "Министър Ананиев разпореди проверка в ЦСМП - Русе"}
{"url": "http://www.cross.bg/sofiya-ogranichiteli-akyli-1598880.html", "text": "/КРОСС/ Търсят нов вариант за обезопасяване на движението по ремонтиращтата се ул. „Граф Игнатиев\" в София. Станалите известни като „перки на акули\" каменни блокове ще бъдат премахнати, след като няколко души се спънаха и нараниха. Това обяви кметът на София Йорданка Фандъкова.По-рано от организацията \"Спаси София\" призоваха за отстраняване на опасните ограничители по столичната улица\". Оттам представиха свои предложения до зам.-кмета по транспорт на София Дончо Барбалов и шефа на КАТ комисар Тенев за решаване на проблема, който от месеци вълнува обществото.\"Следващият спънал се пешеходец може да попадне под колелата на преминаващ трамвай\", заяви Борис Бонев от организацията и допълни, че всяко действие на Общината след подобен инцидент ще е твърде закъсняло и решителни мерки са необходими сега.Вече има два случая на спънали се граждани в новите ограничители, които се сливат с пешеходната настилка.Вчера мъж се спъна и удари, а преди време се наложи да се викне линейка за жена, която падна пред погледа на десетки минувачи.Освен това \"перките на акули\" станаха повод за недоволство и смешни колажи във социалните мрежи, а миналата седмица група младежи си направиха и плаж на столичната централна улица, за да обърнат внимание на проблемите не само в София, но и по Черноморието. Организацията излезе с конкретни предложения за алтернативи, които да заменят острите гранитни блокове.„Спаси София\" предлага три възможни решения: поставянето на така наречените тактилни ограничители от неръждаема стомана, на ивица настилка в различен цвят от сега съществуващата, или на фабрично скосени каменни плочи, по подобие на тези, които в момента се монтират на ул. „Цар Иван Шишман\", част от същия проект за реконструкция.Организацията е сред основните критици на качеството и неспазените срокове на ремонта и от месеци призовава кмета и общинския съвет да наложат санкции на фирмата изпълнител и да гарантират качествено изпълнение. ", "date": "2019.03.12", "title": "Премахват \"перките от акули\" по  \"Графа\""}
{"url": "http://www.cross.bg/razhdaniya-dete-purvo-1598879.html", "text": "/КРОСС/ През 2017 г. в Европейския съюз са се родили 5 075 000 бебета в сравнение с 5 148 000 предишната година, сочат публикувани днес данни на статистическата служба Евростат.Тоталният коефициент на плодовитост в ЕС е бил 1,59 раждания на жена през 2017 г., който все още е далеч под нивото на заместване от 2,1. Най-висок е коефициентът във Франция (1,9), а най-нисък в Малта - 1,26 раждания на жена.От всички раждания близо половината (45%) са били на първо дете, а 36% - на второ.Средно жените, които са родили първо дете, са били 29,1-годишни. Най-млади майки за първи път стават българките - средно на 26,1 години.Най-голям дял раждания на първо дете от майки под 20-годишна възраст е регистриран в Румъния (13,9%), следвана от България (13,8%). ", "date": "2019.03.12", "title": "Евростат: Българките раждат най-рано в ЕС "}
{"url": "http://www.cross.bg/slavchev-simeon-bulgariya-1598889.html", "text": "/КРОСС/ Вчерашната срещата на премиера Бойко Борисов с главния мюфтия и най-вече след решението на Народното събрание да се опростят 8 млн. лева дългове на Главното мюфтийство с приетите на първо четене промени в Закона за вероизповеданията, минаха всякакви нормални граници на търпимост. Не случайно и обществената реакция по темата е толкава остра, защото българското общество разбра, че ще плати от собствения си джоб тази сума. Политическата търговия между ГЕРБ и ДПС ерозира морала на обществото и засяга публичния договор между данъкоплатците и държавата.Това каза председателя на политическа партия МИР Симеон Славчев в своя позиция във връзка с опрощаването на дългове на Главното мюфтийство.Безпринципното опрощаване на дългове не е предвидено в Закона за вероизповеданията в България и се  превръща изкуствено в разделителна линия между различните църкви. И всичко това, заради една политическа сделка между ГЕРБ и ДПС, която ще крепи кворума на Народното събрание на фона на разпадащите се Обединени патриоти, каза още Симеон Славчев.Моралът и устоите на българското общество са поставени под риск от действията на ГЕРБ. Ако Народното събрание е решило да гази законите на страната и това вече е установена практика, то тогава настоявам правителството незабавно да отпусне на Българската православна църка целево минимум 8 млн. лв., с които да бъдат довършени и построени редица православни храмове. Например храмът „Свети Стефан\" в Южния парк, който се строи от повече от 15 години, се нуждае от средства да бъде завършен, каза Симеон Славчев, който е и общински съветник в София. Той припомни, че храм „Свети Стефан\" ще обслужва миряните от пет квартала, които в момента нямат православна църква. Храм-паметникът „Св. Александър Невски\" се нуждае спешно от ремонт и реконструкция и също има нужда от финансова помощ и подкрепа, а не групи граждани да молят друга славянска страна да възстановява българския патриаршески храм.Симеон Славчев е категоричен, че ако Бойко Борисов откаже да спазва закона, то веднага ще трябва да си подаде оставката като министър-председател, защото със своите действия не само не защитава етническия мир и толерантност в България, но и сериозно ги заплашва. „Призовавам Бойко Борисов незабавно да коригира тази своя огромна грешка и най-вече да възстанови справедливостта и баланса между вероизповеданията в България. В българската Конституция ясно е записано, че традиционна религия в Република България е източноправославното вероизповедание, а религиозните общности и институции, както и верските убеждения, не могат да се използват за политически цели. Със своите действия Бойко Борисов, цялото правителство и Народното събрание нарушават Конституцията на България и ако незабавно не се коригират, то трябва да подадат оставка и завинаги да напуснат обществено-политическия живот на страната\" добави още Славчев.„Нито една религия, регистрирана в България, не представлява заплаха за етническия мир, защото това е в правомощията на съда, който ги е регистрирал. Финансовите облекчения не са средството за предпазване от радикализация и ако има такова опасение, премиерът трябва да насочи този ресурс към специалните служби\" се казва още в позицията на Симеон Славчев. ", "date": "2019.03.12", "title": "Симеон Славчев: Г-н Борисов, спазвайте закона или подайте оставка "}
{"url": "http://www.cross.bg/beshe-megan-sushtiya-1598885.html", "text": "/КРОСС/ Денят на Общността на нациите събра на едно място Кейт Мидълтън и Меган Маркъл, които освен че изглеждаха ослепително, още веднъж разсеяха слуховете за вражда помежду си, пишат от Edna.bg.Вчерашният празник беше по-специален, тъй като Общността на нациите отбеляза 70-тата си годишнина.За службата в Уестминстърското абатство херцогините пристигнаха отделно, но фотографите уловиха как двете се поздравиха с целувка по бузите и не криеха усмивките си.На смело червено палто с копчета и шапка в същия цвят беше заложила Кейт Мидълтън.Визията ѝ беше завършена с чантичка и обувки в сиво.Меган Маркъл се появи изцяло в бяло: с рокля Victoria Beckham с принт, вдъхновен от 70-те, от последната колекция есен/зима, палто и шапка. Херцогинята на Съсекс беше избрала аксесоари в зелено, пишат още от Edna.bg.На същия цвят Меган заложи и за друг свой ангажимент по-рано същия ден.За събитие, което честваше канадското общество в Лондон и Великобритания, херцогинята беше облечена с разкошно зелено палто Erdem с бродерии в стил от 50-те, рокля в същия цвят и любимите си черни обувки Aquazzura.Меган Маркъл си припомни годините, прекарани в Канада, при срещата с млади хора от различни сфери и деца, на които помогна да приготвят крем карамел. ", "date": "2019.03.12", "title": "Кейт и Меган си размениха приятелска целувка"}
{"url": "http://www.cross.bg/mladite-popivanov-hora-1598887.html", "text": "/КРОСС/ Намалява желанието за емиграция сред младите хора в България. Това сочат резултатите от национално представително проучване \"Българската младеж 2018/2019 \", представено от доц. Борис Попиванов от Института по социология \"Иван Хаджийски\".Проучването е реализирано през 2018 г. от \"Галъп Интернешънъл\" с подкрепата на фондация Фридрих Еберт, като част от международен изследователски проект, обхванал десет страни от Югоизточна Европа, предава БТА. Целта на изследването е да идентифицира, опише и анализира младежките нагласи и модели на поведение в съвременното общество.Доц. Попиванов заяви, че 61% от младежите у нас заявяват, че нямат намерение да емигрират. По думите му се променя структурата на самата емиграция.\"Във все по-голяма степен нараства емиграцията на ниско квалифицирани млади хора\", посочи той. По думите му сега става въпрос за изтичане на \"работни ръце\". Материалната мотивация за емигриране доминира, практически липсват други основания за емиграция. Основни фактори за миграция са по-доброто заплащане, по-добрите възможности за техните собствени деца.Доц. Попиванов коментира още, че ако през 90-те години основните страни, към които са се насочвали българите са били САЩ и Канада, то сега 42% от тези, които искат да емигрират посочват Германия като желана страна. Други 32% - Великобритания. Европейският пазар на труда се разглежда като възможна даденост от младите хора, която те използват, като 42% от желаещите да емигрират заявяват, че вече имат покана от други българи, които живеят там.Като катастрофално нисък доц. Попиванов определи интереса към политиката. Според данните от изследването едва 7% от младежите заявяват, че четат и гледат новини. \"Тревожно ниско е участието на младите в политически партии\", каза още той. \"Младежта като цяло се чувства не представена в политиката\", заяви доц. Попиванов.Той отбеляза още, че едва 14% от младите хора заявяват, че имат различия с политическите възгледи на родителите си. По думите му това касае \"политически семеен конформизъм\" и \"нарастващ младежки консерватизъм\" в ценностен тип.\"Европа се явява модел образец за младите хора. В Европа те виждат всичко, което смятат за ценност, но го нямат в България. Европа за тях е нереализираната България\", коментира още той.В изследването се констатира, че 62% от младите хора в България се идентифицират с демокрацията, но като цяло растат убежденията за необходимост от по-сигурна, по-твърда ръка.По отношение на традиционното противопоставяне ляво-дясно доц. Попиванов посочи, че едва 7% от младежите в България смятат себе си за \"леви\", 24% заявяват себе си за \"десни\". \"Независимо от липсата на лява идентичност се забелязва много висока степен идентификация с леви ценности по отношение на грижата на държавата и доходите\", коментира още той. ", "date": "2019.03.12", "title": "Намалява желанието за емиграция сред младите"}
{"url": "http://www.cross.bg/padne-sonda-sigyrnost-1598888.html", "text": "/КРОСС/ Старата съветска сонда \"Космос-482\" ще падне на Земята през тази или следващите години. Изстрелян през 1972 година, апаратът е трябвало да изучи Венера, но е претърпял авария, която го е оставила на ниска околоземна орбита.Оттогава до сега височината на сондата периодично намалява и се очаква тя да падне на повърхността на планетата ни най-късно до 2025 г., но това може да стане и в следващите няколко месеца, тъй като траекторията на апарата е непредвидим..\"Космос-482\" представлява голяма опасност, ако падне над някое населено място. Сондата е конструирана да издържи екстремните температури и налягане на Венера и със сигурност не би изгоряла в атмосферата. Това означава, че около 500 килограмовият апарат ще се разбие в земната повърхност с изключително висока скорост.В случай, че съветският апарат падне над някой град, той със сигурност би унищожил сградата, в която се удари, както и би нанесъл изключително тежки поражения на съседните обекти.В миналото военните са обмисляли конструирането на разположено в космоса супероръжие, което да бомбардира своите цели от орбита, пускайки върху тях единствено тежащи около половин тон или повече метални пръти. Макар да не е била замислена с подобна цел, съветската сонда ще провери ефективността на подобно оръжие.Мощността на удара на съветската сонда ще е различен, в зависимост от ъгъла ѝ на навлизане. Със сигурност обаче тя ще е еквивалентна на експлозията на около 100 тона ТНТ. Ето как изглежда взрив с подобна мощност: ", "date": "2019.03.12", "title": "Стара съветска сонда застрашава Земята"}
{"url": "http://www.cross.bg/pompenata-stantziya-truba-1598884.html", "text": "/КРОСС/ Прокуратурата в Добрич започна разследване срещу водното дружество. Причината - изградено е съоръжение за използване на вода от река Батовска в нарушение на Закона за водите.Хората са притеснени, че водата от реката може да е стигнала и до чешмите им.Преди около две седмици мъж, пожелал да остане анонимен, получава  сигнал, че на река Батовска е изграден малък бент и е заустена тръба.\"Пусната е тръба, която свързва резервоар, който се намира на територията на помпената станция. С тази тръба вода, която е външна, с една цедка, сложена накрая на тръбата и я вкарват в този резервоар. Той е част от съоръженията на помпената станция, които снабдяват град Добрич и околните села с питейна вода\", каза пред bTV мъжът.По-голямата част от тръбата е била над земята. Сега обаче тръба не се вижда, а само единият й край, който е затворен с пластмасова бутилка. Според  анонимният мъж това е станало, след като е подал сигнал до ДАНС.\"По наша информация това го е направило ВиК и лично е присъствал  даже в един от дните управителят.\"Мъжът се притеснява, че водата е стигнала през помпената станция и до чешмите на хората от седем села и на квартал в Добрич. Според шефа на водното дружество обаче водата от реката е използвана за противопожарни нужди.\"Тази тръба няма нищо общо с водоснабдяването на селата или където и да е, да е влязла в мрежата на ВиК. Няма никаква тръба, която да води вода от нерегламентиран водоизточниик, която да е влязла по някакъв начин в помпената станция и оттам да е стигнала до насeлението\", бе категоричен управителят на ВиК-Добрич Тодор Гигински.От РЗИ-Добрич казаха за bTV, че от началото на годината сa взети пет проби от населените места, които се захранват от помпената станция. Отклонения не са установени. Взети и са нови проби, чиито резултати ще са готови до края на седмицата. ", "date": "2019.03.12", "title": "Прокуратурата в Добрич започна разследване срещу водното дружество"}
{"url": "http://www.cross.bg/makron-evropa-nyama-1598891.html", "text": "/КРОСС/ Миналата седмица френският президент Макрон се обърна с писмо към всички европейци, като изложи в него визията си за \"ренесанс\" на европейския проект. Не можейки да остане по-назад, до края на седмицата Германия отговори на предизвикателството, макар че под немската визия се подписа не канцлерът Меркел, а готвената за неин наследник, Анегрет Крамп-Каренбауер.В най-общи контури, Макрон повтаря обичайния си разказ - Европа е заплашена от популисти, статуквото няма смелост и енергия да ги конфронтира; не може да останем на същото място, но и не може да се върнем назад, затова трябва да последваме Макрон, който обещава да ни води напред, което ще означава към по-силен Европейски съюз. Макар да е често обвиняван (включително от мен), че лети на крилете на обещания за новост, докато на практика претопля стари ястия, следва да се отбележи, че визията в писмото му носи някои нововъведения.Макрон застъпва позиции, които само допреди няколко години можеше да бъдат приписани на някой \"популист\". Той иска укрепване на границите на Шенген и ясно дефиниране на границите на Европа по принцип, като заявява че \"никоя общност не може да създаде чувство за принадлежност, ако няма защитени териториални граници\". Да не забравяме, че съвсем доскоро официалната трактовка гласеше, че Европа има принципно разширяващи се, флуидни граници и затова няма съществена пречка държави като Турция или Русия в даден момент да се присъединят. (От друга страна, Макрон прави мъгляв намек за някакъв бъдещ договор с Африка, но да се надяваме, че няма предвид договор за присъединяване). Подир това, президентът се обявява и за европейска минимална работна заплата - друга идея, която до неотдавна се изговаряше от маргинали и \"популисти\".С това обаче се изчерпва гъвкавостта на Макрон в антипопулистката му борба. Всички останали класически тези на европеизма са не само препотвърдени, но и войнствено застъпени от него. Климатичните промени трябва да се предотвратят и за целта ЕС трябва да произвежда нула процента въглеродни емисии до 2050. После, Еврозоната трябва да бъде сърцето на Съюза и да върви с няколко крачки пред останалите, като създаде свой общ бюджет. Сред най-зловещите предложения на Макрон е създаването на Европейска Агенция за Защита на Демокрациите, която да съблюдава непорочността на изборите в цяла Европа и да се произнася по повод евентуалната чужда намеса в тях. \"Европейска Агенция за Защита на Демокрацията\" може да извиква у някои хора смущаващи асоциации със Закон за защита на държавата, Комитет за разследване на неамериканска дейност или Чрезвичайна комисия за борба с контрареволюцията, ала \"ренесансовият човек\", който реши да последва Макрон, следва да игнорира подобни песимистични мисли.В Германия писмото на френския президент бе посрещнато повече от радушно. Бившият външен министър Зигмар Габриел похвали инициативата на Макрон и реторично попита кога Германия ще се включи с предложения. Чуха се дори гласове от вътрешността на ХДС. Норберт Рьотген, председателят на външната комисия в Бундестага, също се изказа положително за Макрон. Тези реакции бързо заставиха партийното лидерство да отговори на предизвикателството и след няколко дни Крамп-Каренбауер излезе с подобен текст. Той не притежаваше енергията, нито очарованието на писмото на френския президент, но все пак представлява негово естествено допълнение и отговор. Каренбауер декларира подкрепата си за \"по-силна Европа\", застава също и зад идеята за по-охранявани граници. Естествено, все още не знаем колко е силно убеждението й и дали подобни твърди изказвания по повод миграцията или трансджендърите не са издържани в стила на нейната наставница Меркел, която понякога нарочно изговаряше политически некоректни слова, за да погали слуха на консерваторите в партията си, но после действаше строго съобразно либералната конюнктура (спомнете си как тя каза \"Мултикултурализмът се провали!\" малко преди да приеме няколко милиона мигранти).Каренбауер обаче противопостави немската предпазливост на френския авантюризъм и се изказа срещу създаването на бюджет на еврозоната и срещу въвеждането на европейска минимална заплата. Тя се позиционира като защитник на статуквото и постепенната промяна и охлади реформисткия ентусиазъм на Макрон.Много неща тепърва предстои да станат ясни, включително на изборите през май. Макрон и Каренбауер трябва да сближат още позициите си. Едно нещо обаче може да се каже със сигурност. \"Ренесансът\" на Макрон се очертава да бъде \"Каролингски ренесанс\", т.е. неговото сърце ще е френско-германско, а останалата Европа в очите на президента е просто периферия. В годините когато Германия бе водещият партньор, Изтокът беше много по-приобщен. Сега Макрон смята просто да застави Източна Европа да следва ренесансовата му линия. Белезите на това намерение и инструментите за неговото осъществяване прозират в писмото - еврозоната и шенген трябва да станат привилегия за \"вътрешните държави\", а специална агенция ще следи за демократичността на изборите, т.е. ще атакува страните като тези от Вишеградската четворка, които избират нелиберални управления и ще оспорва тяхната легитимност.Популярната представа за Ренесанса като за период на разцвет и напредък датира от много късно, около средата на 19 век. Самите ренесансови хора не са гледали на себе си като на исторически авангард. Най-добрите произведения на тяхната епоха са били пропити с цинизъм спрямо настоящето и носталгия по класическото минало. Вглъбяването в собственото минало и критиката на собствената епоха стои в основата на ренесансовите постижения, а не припряното желание за \"рестарт\" и напредък. Именно това изглежда, че липсва във визията на Еманюел Макрон. Той поддържа клишето, че \"разрушената от война Европа се е обединила и се е поучила от грешките си, за да стане безпрецедентен мирен и човеколюбив проект\"; следователно историята на Европа след създаването на ЕС е \"успех\", докато нашата (три хиляди годишна) история преди ЕС е \"провал\". В този тесногръд предразсъдък няма нито капка ренесансов дух.", "date": "2019.03.12", "title": "Макроновия ренесанс"}
{"url": "http://www.cross.bg/-godishna-shofyorka-blusna-dvama-peshehodtzi-1598892.html", "text": "/КРОСС/ Двама пешеходци - мъж и дете, пострадаха, след като бяха блъснати от лека кола в Долни чифлик. Инцидентът е станал снощи малко след 20.00 часа на кръстовището на улиците \"Черно море\"  и \"Тракия\", съобщиха от полицията.Пешеходците са били ударени от „Фолксваген\" с 18-годишна жена зад волана. Вследствие на инцидента, 30-годишният мъж е получил фрактура на кост на левия крак, а детето е с контузия на корема. Пострадалите са прегледани и освободени за домашно лечение, без опасност за живота.По случая има образувано досъдебно производство. ", "date": "2019.03.12", "title": "18-годишна шофьорка блъсна двама пешеходци  "}
{"url": "http://www.cross.bg/evrosport-tokio-igri-1598883.html", "text": "/КРОСС/ За да отбележи 500 дни до момента, в който огънят ще бъде запален на Олимпийския стадион в Токио, днес Евроспорт показа логото, което ще краси платформите на медията по време на Игрите в японската столица.В стремежа си да създаде уникално и нестандартно лого, което същевременно да покаже красотата на японската култура, екипът на Евроспорт почерпи вдъхновение от манга - световноизвестният японски комиксов стил, подходящ както за деца, така и за възрастни.Олимпийското лого на Евроспорт обединява традиционното лого на медията, логото на Олимпийските игри и надпис „Токио 2020\", издържан в манга стил, като по този начин се прокарва мост между източната и западната култура. Джей Би Перет, президент и изпълнителен директор на Discovery International, сподели „Нашето олимпийско пътуване започна в Пьонгчанг през 2018 г. За нас беше огромна чест да излъчваме най-големия спортен форум на планетата и да направим съпричастни към него феновете на спорта в цяла Европа. Използвахме множество иновативни технологии, както и най-различни типове съдържание за поддържането на зрителския интерес на всичките ни платформи за да направим тези Игри най-дигиталните до момента, като по този начин достигнахме рекорден рейтинг за отразяване на Олимпийски игри\"„За Токио сме си поставили още по-високи цели. Много сме отдадени на идеята да осъществим отразяване в невиждан досега мащаб. Ще бъдем по-големи и по-смели, ще привлечем вниманието на повече зрители и ще покажем всяка минута, всяка дисциплина и всеки спортистна Игрите. Евроспорт отразява 70% от дисциплините по време на летните Олимпийски игри, така че разполагаме с опитни и компетентни експерти, които знаят как да пленят интереса на зрителите чрез уникалния начин, по който им представят спортните форуми от такъв ранг. Дигиталното студио „Eurosport Cube\", което направи своя дебют в Пьонгчанг, се превърна в огромен хит и в Токио то ще се завърне, като отново ще използваме най-модерните технологии, за да предоставим на зрителите съдържание от най-висока класа\" каза още Перет.Джордж Айвазоглу, вицепрезидент на маркетинговия отдел на Евроспорт, добави „За Олпимпийските игри в Токио през 2020 г. искахме да създадем лого, което да бъде уникален и разпознаваем символ, съчетаващ в себе си логото на Евроспорт и елементи от неподражаемата японска култура. Чрез този дизайнерски подход успяхме да създадем визуална идентичност, за която сме уверени, че ще отрази динамиката и вълнението на игрите и също така ще привлече вниманието на по-младите спортни фенове на Стария континент\"Летните Олимпийски игри в Токио ще се проведат от 24 юли до 9 август 2020 г., като това ще бъде второто домакинство на японската столица на грандиозния спортен форум.  ", "date": "2019.03.12", "title": "Евроспорт показа логото си за Олимпийските игри в Токио през 2020 г."}
{"url": "http://www.cross.bg/bekum-miliona-paynda-1598905.html", "text": "/КРОСС/ Двойката е изпълнила пророчеството, че бранда \"Бекъм\" ще ги направи милиардери, с отчети, показващи как бизнесите им са генерирали голямата сума.Дейвид Бекъм има три компании - \"Footwork Productions\", където са събрани приходите от футболната му кариера, с оборот от 208,3 милиона паунда, \"Beckham Brand Holdings\", с оборот от 260,8 милиона паунда годишно и \"DB Ventures Ltd\" с 90 милиона паунда.\"Victoria Beckham Ltd\", фирмата отговаряща за модния бизнес на Виктория Бекъм, ѝ носи 100 милиона паунда годишно. Също така, Виктория все още печели средства заради участието си в групата Spice Girls.Дейвид има и няколко доста доходоносни сделки с марки като Adidas, Pepsi, Samsung, H&M и други. Освен това, бившият футболист има и своя собствена марка уиски.Семейство Бекъм притежават и редица имоти, включително един на стойност 35,1 милиона паунда в западен Лондон.Те изглежда са предали своя бизнес нюх и на децата си. Ромео, само на 16 години, вече е предвождал коледна кампания на \"Burberry\", а 20 годишният Бруклин има доста успешна кариера като фотограф.Саймън Фулър, който подписва договор с Виктория за Spice Girls през 1995, беше предсказал успеха на семейството - \"Чарът на Виктория и сексапилността и спортните умения на Дейвид могат в дългосрочен план да превърнат двойката в марка за милиарди\", предрича Саймън.Но това богатство си има цена. Семейство Бекъм са едни от хората във Великобритания, плащащи най-високите данъци. ", "date": "2019.03.12", "title": " Дейвид и Виктория Бекъм официално са милиардери "}
{"url": "http://www.cross.bg/yadrenata-avariya-mini-1598873.html", "text": "/КРОСС/ Световният гигант в телевизията НВО подготвя нов мини сериал за ядрената авария в Чернобил. Това стана ясно след като компанията публикува кратък трейлър в официалния си канал в YouTube.Сериалът ще бъде от пет серии и ще проследи причините и последиците от аварията в ядрената електроцентрала в Чернобил през 1986 г. Актьорът Джаред Харис влиза в ролята на Валери Легасов - химикът, който е бил начело на екипа, разследващ ядрената авария. В сериала ще участват също Стелан Скарсгард, Емили Уотсън, Пол Ритър, Джеси Бъкли и Адриан Роулинс. В историите на героите ще стане ясно как обикновените хора са се справили с последиците от ядрената авария - физически и психологически.Премиерата на мини сериала ще бъде на 6 май. ", "date": "2019.03.12", "title": "НВО подготвя мини сериал за ядрената авария в Чернобил"}
{"url": "http://www.cross.bg/toplofikatziya-manolova-dryzhestvoto-1598871.html", "text": "/КРОСС/ Разходите за персонал в „Топлофикация - София\" ще бъдат увеличени с повече от 19%, въпреки че дружеството е на загуба. Това е изводът на омбудсмана Мая Манолова, която представи отговорите на столичната компания на въпросите, поискани по Закона за достъп до информацията.Манолова бе категорична, че има разминаване между предоставените от „Топлофикация\" данни и други официални източнициСпоред предоставената в отговорите информация за 2015 г. дружеството е начислило над 4,2 млн. лева за юридически такси при съдебни, изпълнителни и заповедни производства.„Според отчета на „Топлофикация\" обаче сумата е 6,115 млн. лв. И според „Топлофикация\" от тези суми са събрани 2,2 млн. и са постъпили в касата на дружеството, което ние подлагаме на съмнение\", каза Манолова. ", "date": "2019.03.12", "title": "Мая Манолова: „Топлофикация - София” увеличава разходите за персонал с 19%, въпреки че е на загуба "}
{"url": "http://www.cross.bg/mart-programa-myzika-1598869.html", "text": "/КРОСС/ Безплатната детска образователна програма „Фолклорно разнообразие\" на „Музикална къща БНР\" ще срещне малчуганите с виртуозите от Оркестъра за народна музика на БНР на 15 март, петък, от 11.00 ч. в Първо студио на националното радио.Маестро Димитър Христов ще разкаже на децата за историята на музикалните инструменти и особеностите на различните фолклорни области в България. Оркестърът за народна музика на БНР ще изпълни специално подбрани за малките слушатели характерни песни и хора.Участието в образователната програма е безплатно, но местата са ограничени и е необходимо предварително записване до 14 март на телефони 02/9336279, 02/9336486 или на електронна поща: geshevska@bnr.bg и tsvyatkova@bnr.bg ", "date": "2019.03.12", "title": "Безплатна детска образователна програма на БНР на 15 март"}
{"url": "http://www.cross.bg/vasilev-razpit-svideteli-1598874.html", "text": "/КРОСС/ Нито един от призованите за днес свидетели по мегаделото „КТБ\" не се яви на разпит в Специализирания наказателен съд.В съдебната зала стана ясно, че един от свидетелите е в болница, а другият е бил призован само по телефона. Заседание по делото за присвояването на над 2,5 милиарда лева от Корпоративна търговска банка няма да има и утре, защото планираните за свидетели също няма да могат да се явят, обясни съдия Виржиния Петрова.Процесът ще продължи на 26 март, за когато е предвидено показания да дава Бисер Лазов - някога дясна ръка на банкера Цветан Василев, а след фалита на КТБ през юни 2014 г. - основен прокурорски свидетел.До разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес бяха ĸpeдитополучители.На миналото съдебно заседание адвокатът на Василев - Константин Симеонов,  изненадващо заяви, че клиентът му иска да даде обяснения по повдигнатите му обвинения.Прокуратурата се противопостави, напомняйки, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г.Нито един свидетел не се яви на разпит по делото „КТБ\"публикувано на 12.03.19 в 07:54 | обновено на 12.03.19 в 11:00\tАвтор: Силвия ВеликоваСнимка: БГНЕСНито един от призованите за днес свидетели по мегаделото „КТБ\" не се яви на разпит в Специализирания наказателен съд.В съдебната зала стана ясно, че един от свидетелите е в болница, а другият е бил призован само по телефона.Заседание по делото за присвояването на над 2,5 милиарда лева от Корпоративна търговска банка няма да има и утре, защото планираните за свидетели също няма да могат да се явят, обясни съдия Виржиния Петрова.Процесът ще продължи на 26 март, за когато е предвидено показания да дава Бисер Лазов - някога дясна ръка на банкера Цветан Василев, а след фалита на КТБ през юни 2014 г. - основен прокурорски свидетел.До разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес бяха ĸpeдитополучители.На миналото съдебно заседание адвокатът на Василев - Константин Симеонов,  изненадващо заяви, че клиентът му иска да даде обяснения по повдигнатите му обвинения.Прокуратурата се противопостави, напомняйки, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г.Симеонов контрира, че Василев е там, защото се съмнявал, че у нас ще получи справедлив процес.Решението на съда беше да се проучат техническите възможности за разпит на основния подсъдим, което съдия Петрова мотивира с думите:„Никога съдът не може да лиши подсъдим от правото да дава обяснения\".Подобен задочен разпит може да се реализира чрез видеоконферетна връзка или с разпит в Сърбия с молба за правна помощ. ", "date": "2019.03.12", "title": " Нито един свидетел не се яви на разпит по делото „КТБ“ "}
{"url": "http://www.cross.bg/manolov-formylyari-takiva-1598878.html", "text": "/КРОСС/ Президентът на Конфедерация на труда „Подкрепа\" Димитър Манолов каза днес за „Хоризонт\", че има данни за издаване на нерегламентирани трудови книжки с фалшиви формуляри.Манолов заяви, че има информация къде се печатат фалшивите формуляри. Днес той ще изпрати сигнал до социалния министър Бисер Петков с искане да бъде направена спешна проверка.Формуляр за трудова книжка се издава на база на министерско постановление, тоест този формуляр е защитен, но някой го фалшифицира. Това са формуляри, в които можеш да нанесеш каквото си искаш - стаж, заплати и тъй като те са част от пенсионните преписки и това е нещо, което се знае не от вчера и не от онзи ден, че се фабрикуват такива неща. Има установени по недвусмислен начин такива опити за измама\", каза Димитър Манолов.В разкриването на случая с НОИ-Силистра са участвали хора от Националния осигурителен институт, каза още  Манолов, който е и зам.-председател на Надзорния съвет на института.Специализираният съд остави в ареста трима от задържаните, сред които е и директорът на НОИ-Силистра. ", "date": "2019.03.12", "title": "КТ „Подкрепа“ подава сигнал за фалшиви формуляри за трудови книжки "}
{"url": "http://www.cross.bg/deklaratziya-mehanizum-pravno-1598877.html", "text": "Смесени са реакциите във Великобритания на новината от Страсбург, че британският премиер Тереза Мей е договорила с ЕС необходимите \"правно обвързващи промени\", които да убедят британските депутати да подкрепят нейната ревизирана сделка за Брекзит, която след обсъждане ще бъде подложена на гласуване късно тази вечер.Депутатите искаха от премиера да получи правно обвързващи гаранции  по въпроса за \"предпазния механизъм\" за ирландската граница и Тереза Мей смята, че ги е получила.Ето някои от първите реакции. Консерваторът Майк Пенинг, гласувал първия път против сделката на Мей, заяви, че сега вече е готов да я подкрепи. Но друг по-краен брекзитър Стив Бейкър заяви, че първо ще изчака да чуе какво ще кажат за промените правните експерти, но на пръв поглед промените изглеждат по-скоро козметични.В подобен предпазлив дух се изказаха и северноирландските юнионисти, които осигуряват парламентарното мнозинство на премиера. Техен говорител изтъкна, че постигнато ще бъде подложено на щателен анализ, параграф по параграф, преди да произнесат присъдата си.Лидерът на лейбъристите Джеръми Корбин директно заяви, че преговорите са се провалили и призова да се гласува против сделката на Мей.Крайната дума ще имат депутатите, на които от правителството ще бъде предложено гласуване освен по споразумението за напускане и политическата декларация и по още три съпровождащи документа. Първият, правно обвързваща декларация, че Великобритания ще може да излезе от „предпазния механизъм\", гарантиращ, че няма да има твърда ирландска граница. Вторият, общо изявление, което е допълнение към политическата декларация за бъдещите отношения между Обединеното кралство и ЕС. И третият, едностранна декларация, че нищо не може да спре оттеглянето на страната от „предпазния механизъм\", ако преговорите за бъдещите отношения след Брекзит се провалят. Веднага се набива в очи, че правните гаранции не са част от споразумението за напускане, а в допълнение към него и че там се казва, че „се намалява рискът Обединеното кралство умишлено да попадне в капана на предпазния механизъм завинаги\".Използването на думата „намалява\" вместо „премахва\" риска, може да не бъде прието от някои като достатъчна гаранция.Според политическия кореспондент на Би Би Си Крис Мейсън \"това може в огромна степен успешно да убеди много хора и въпреки всичко сделката пак да не бъде одобрена\". \"Явно всички с нетърпение ще изчакат правната интерпретация на юридическия съветник на правителството Джефри Кокс и на правните съветници на отделните групи, преди да решат как ще гласуват\", добави той. ", "date": "2019.03.12", "title": "Смесени реакции във Великобритания на договорените промени по Брекзит "}
{"url": "http://www.cross.bg/chasa-bolnitza-toshev-1598855.html", "text": "/КРОСС/ До 16 март в Клиниката по очни болести на Александровска болница от 11 до 17 часа ще се проведат безплатни прегледи за глаукома, за които няма да се изисква направление, съобщи пред „Хоризонт\" д-р Анани Тошев от здравното заведение.„За хората, които имат и други рискови фактори, след 40-45 годишна възраст е хубаво да се правят, да се определи честотата на прегледите. А иначе след 60 години при населението без други рискови фактори трябва да бъда преглеждани във всеки случай, когато се сменят диоптричните очила, например за четене\", каза той.„Освен възрастта, важен рисков фактор е високото вътреочно налягане. Има и някои заболявания - високостепенното късогледство например, повече от 6 диоптъра, наличието на захарен диабет. Съвременните данни показват, че и съдовите проблеми - високото кръвно налягане, сърдечна недостатъчност също, макар и в много по-ниска степен, са рисков фактор\", обясни д-р Тошев.Телефонът, на който може да бъде записан преглед от 9 до 13 часа е: 9230 415, с код за София 02. ", "date": "2019.03.12", "title": "Безплатни прегледи за глаукома в Александровска болница"}
{"url": "http://www.cross.bg/plovdiv-terena-parka-1598866.html", "text": "/КРОСС/ Общински съветници прозират корупционни схеми по отношение на парка в Кършияка, където бе извършена поголовна сеч. В писма до медиите те настояват за ясни и незабавни отговори от управляващите, предаде репортер на Радио „Фокус\" - Пловдив. Общинският съветник Дани Каназирева внася питане за предстоящата сесия, като иска да знае кога и как е извършена сделката с имота и какво е фактическото предназначение на терена сега, както и какви действия ще бъдат предприети, за да може това пространство да остане като зеленина, за което настояват и хората от квартала. В неделя те започнаха масови протести, след поголовна сеч на здрави стари дървета в парка и заради опасност от застрояването му. „Общината трябва да запази терена на улица „Сава Муткуров\" за парк. Протестите на хората в квартала до хотел „Санкт Петербург\" са справедливи, защото това е бивш общински терен, който е преминал в частни ръце и всичко това е станало със съдействието на администрацията\", казва в писмото си Каназирева. Тя припомня, че този терен е апортиран от Общината в дружество „Пълдинтур инвест\", чрез което Георги Гергов получи контрол над Панаира, част от Стария град и редица други имоти, като този до хотел „Санкт Петербург\". След това „Пълдинтур инвест\" е продала терена на фирмата „Парадайс гардън резидентс\", която сега иска да строи. „Община Пловдив веднъж е одобрила подробен устройствен план (ПУП), който разрешава застрояването на единственото място за зеленина в квартала. След това същата община приема общия устройствен план на града (ОУП), в който теренът отново е зеленина. Имотът обаче вече е подарен на частна фирма, която сега си търси правата. Основният проблем е, че според архитекти приетият ОУП не отменя вече влезлия в сила ПУП, така че общината сама си е вързала ръцете като е одобрила ПУП, според който застрояване е позволено. При това положение на Общината ? остава единствената възможност да купи отново собствения си терен, който сама е подарила, разбира се, за сметка на пловдивския данъкоплатец\", коментира Каназирева. „Тази класическа схема за ощетяване на обществения интерес е направена пред очите на политическите сили в града и с благословията на Община Пловдив. Допуснати са много сериозни нарушения. Протестиращите са прави да говорят за огромна корупция. А когато корупцията стигне до оградите на хората, те повече не могат да търпят\", обяснява Каназирева. Съветниците от нейната група неведнъж са настоявали за преразглеждане на сделката с „Пълдинтур инвест\" и за анализ на задълженията на частния съдружник, голяма част от които и досега не са изпълнени. „Случаят с имота на ул. „Сава Муткуров\" не е единствен. Той показва модела на управление - затваряне на очите и безхаберие, които накрая винаги водят до печалба на някоя частна фирма и до загуба за пловдивчани\", припомня Каназирева. Съветничката подчертава, че проблемът не бива да се отлага и че задължително трябва бъде дългосрочно решен още сега. Ако на собственика не се издадат документи, той може да заведе дело. Община Пловдив има достатъчно експерти и те трябва да намерят решение, което да защити обществения интерес\", заявява Дани Каназирева. Ето и въпросите, които съветниците от нейната група отправят към кмета - Кога е продаден въпросният имот от „Пълдинтур инвест\"? Как е взето решението за продажбата му, как е гласувал представителят на община Пловдив и има ли решение на ОбС за упълномощаването му? Моля да ми приложите всички относими към въпросите документи, вкл. и решения на ОбС. За каква цена е продаден имотът и община Пловдив получила ли е част от стойността му като акционер в „Пълдинтур инвест\". Кога е влязъл в сила ПУП за терена и какво е отреждането му? Имало ли е депозирани жалби от новите собственици срещу отреждането му като зеленина? Респективно, водени ли са съдебни дела, и ако да, какви са решенията по тях? Дали с действащия ОУП се отменя вече влезлия в сила ПУП? Какво е дългосрочното решение на община Пловдив, за да запази предназначението на имота за парк? Започвала ли е процедура по изменение на ОУП, касаещ въпросният имот? Тъй като в момента тече процедура по актуализация на ОУП, Община Пловдив ще се съобрази ли с влезлия вече в сила, но нереализиран ПУП, или ще остави отреждането на терена за зеленина? Питане за поголовната сеч в парка зад хотел „Санкт Петербург\" внася за утрешната сесия и общинският съветник Пепа Деведжиева. „Преди дни с мен в качеството ми на общински съветник се свърза Асен Костов, председател на инициативен комитет, който протестира срещу поголовната сеч в парка зад хотел „Санкт Петербург\". Хората от района в съседство са притеснени, че се готви застрояването на парка или поне на 18 дка от него, които са частен терен. Този квартал е толкова плътно застроен, че въпросният парк е единственият зелен оазис в него. Така че напълно споделям притесненията на хората, че и част от тази зелена площ може да бъде унищожена и децата няма да има къде да играят. В съседство има детска градина и училище и нуждата от парк на това място е безспорна, още повече че в новите кооперации наоколо се заселват предимно млади хора, които имат малки деца\", аргументира се тя. Деведжиева обяснява, че няма да се връща към продажбата на този терен, защото за нея важното е какво управленско решение ще вземе общината в така създалата се ситуация. Затова и настоява кметът да й отговори на въпроса какво предвижда Общият устройствен план, по който в момента се работи, за този парк и какво е отреждането за частния терен - за озеленяване или за нещо друго. Деведжиева иска да знае още има ли заявени намерения от страна на собственика - впрочем фирма с 2 лв. капитал, за строителство на терена. Третият ? въпрос е има ли намерение Община Пловдив да отчужди терена, за да запази парка и така да осигури на хората наоколо нормални условия на живот. На утрешната сесия ще присъстват и протестиращите от квартал „Кършияка\". Хората искат парка. В същото време те се питат не са ли вкарани в нарочен сценарий с цел облагодетелстване на поредната частна фирма за тяхна сметка, ако наистина теренът е трайно отреден за зелена площ. Отговор на всички тези въпроси ще очакват от общинските съветници утре. Ако въпросът с терена, който има и историческа стойност като място, където са били първите казарми на легендарния 9-ти пехотен Пловдивски полк, не бъде решен в полза на обществото, то хората ще пристъпят към гражданско неподчинение и блокиране на възлови булеварди в Пловдив. Те все още очакват и прокуратурата да се самосезира за поголовната сеч в парка.", "date": "2019.03.12", "title": "Общински съветници подозират корупционни схеми зад изсичането на пловдивски парк"}
{"url": "http://www.cross.bg/zadurzhano-oruzhie-momcheto-1598907.html", "text": "/КРОСС/ Непълнолетно момче е задържано като извършител на въоръжен грабеж на 500 лева от магазин за алкохол и цигари. Момчето извършило грабежа вчера след заплаха с оръжие, съобщиха от варненската полиция.След разследване и издирване невръстният грабител е бил задържан. Той се оказал известен на МВР.Материалите по случая са докладвани в Районна прокуратура. Момчето е задържано за денонощие. ", "date": "2019.03.12", "title": "Непълнолетен задигна оборота на магазин след заплаха с оръжие "}
{"url": "http://www.cross.bg/sunya-chesto-vodi-1598843.html", "text": "/КРОСС/ 15 март е Световен ден на съня. Целта на отбелязването е да се насочи общественото внимание към проблемите, свързани със съня, тъй като те често са пренебрегвани. На 16 март специалисти ще се съберат на конференция  \"Качественият сън осигурява качествен живот\".Стресът води до безсъние, а безсънието прави хората раздразнителни. Счита се, че по-често то засяга жените и възрастните хора.\"С течение на възрастта, за съжаление, поради натрупването на други заболявания, поради промяна на циркадния ритъм на мелатонина, който е естествения хормон на съня, все повече след 65 -70, 75 -годишна възраст нарушенията на съня и безсънието се задълбочават\", обясни в предаването \"Нощен Хоризонт\" проф. Иван Стайков, началник на Клиниката по неврология и медицина на съня в болница Токуда.Безсънието има много форми и води до влошаване на качеството на живот, подчерта той. \"Човек не се чувства добре, когато не е наспан. На следващия ден е изморен. Нарушава се концентрацията и вниманието.\"Безсънието често може да е симптом на друго заболяване, допълни проф. Стайков. той посочи обструктивната сънна апнея като част от нарушенията на съня.\"Около 15 до 20 процента от катастрофите в световен мащаб са следствие на заспиване на волана, като огромна част от тези заспивания на волана се дължат на сънна апнея.\"При хора с нелекувана обструктивна сънна апнея, рискът от мозъчен инсулт се увеличава 2 - 2,5 пъти. \"Увеличава се възможността за сърдечно-съдови заболявания, за ритъмни нарушения, засилват се и са известни т. нар. абсолютна аритмия, както и т. нар. инсулинова резистентност също се променя\", добави професор Иван Стайков.Самолечението е много погрешен начин за справяне с проблема с безсънието. Употребата на алкохол пък е вредна за спокойното протичане на съня, коментират още медиците.Всяко събуждане в определено време или през един-два часа е фрагментирано безсъние, уточни д-р Анелия Симеонова - невролог и специалист по съня.\"Голяма част от пациентите, които сравнително лесно заспиват, но това, което те споделят с нас е, че след като заспят, в рамките на 30-40 минути започват едни многократни пробуждания с възможност или съответно невъзможност да възстановят до сутринта съня си.\"Работата на смени може да предизвика нарушения в съня, категорични са специалистите. Работата на смени с продължителност над един месец може реално да доведе до по-трайни разстройства на съня.Дневният сън не е качествен заместител на нощния, предупреди още д-р Симеонова. \"Хората отиват, изкарват своето нощно дежурство и, връщайки се, те лягат да спят, но дневния сън не е еквивалент по структура на нощния сън. И в никакъв случай това не води до наваксване на съня. Като продължителност да, но като качество на сън и съответно наспиване определено - не.\" ", "date": "2019.03.12", "title": " Безсънието често е симптом за друго заболяване "}
{"url": "http://www.cross.bg/signal-prebiha-leva-1598859.html", "text": "/КРОСС/ Пребиха 65-годишен мъж от с. Слатино за 2 лева. На 11 март е подаден сигнал в полицията от дъщерята на мъжа. Той е удрян с бухалка по тялото и главата. Настанен е в дупнишка болница с комоцио. Извършителят на грабежа е мъж от селото.Подаден е и друг сигнал за грабеж на 350 лв. и златни накити от 64-годишна жена. Двама маскирани са проникнали в дома й, удряли са я и са я заплашили с убийство. ", "date": "2019.03.12", "title": "Пребиха мъж в село край Дупница за 2 лева "}
{"url": "http://www.cross.bg/putishta-ysloviya-repyblikanskite-1598851.html", "text": "/КРОСС/ 195 машини са почиствали републиканските пътища през изминалата нощ в районите със снеговалеж. Настилките се обработват и работата на снегопочистващите машини продължава, за да се осигури безопасността на движението по високопланинските проходи. Няма въведени ограничения по пътната мрежа. Най-обилен в момента е снеговалежът на проходите Петрохан и Троянски, където падналият нов сняг е около 10 см. Агенция „Пътна инфраструктура\" напомня на шофьорите да тръгват на път само с автомобили с подгодящи гуми, да карат внимателно и със скорост, съобразена с метеорологични условия, да не предприемат резки маневри и рискови изпреварвания.  Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.03.12", "title": "АПИ: Шофьорите да се съобразяват с метеорологичните условия"}
{"url": "http://www.cross.bg/fraktyra-teatura-stolichna-1598858.html", "text": "/КРОСС/ 33-годишен актьор от благоевградския драматичен театър „Никола Вапцаров\" е транспортиран за столична клиника с фрактура на черепа и мозъчен хематом след падане от 3-4-метрова височина, предаде БГНЕС.Инцидентът е станал към 1.30 ч. тази нощ, в сградата на театъра, където снощи бе премиерата на постановката „Портретът на Дориан Грей\" по Оскар Уайлд, режисьор Стайко Мурджев. В края на представлението, състояло се непосредствено след откриването на реконструирания централен площад, е даден коктейл.Как се е стигнало до произшествието с актьора все още не е ясно. Той бил откаран в МБАЛ-Благоевград, а след направените му изследвания са установени фрактура на черепа и мозъчен хематом. В 5 ч. тази сутрин пострадалият е транспортиран за МБАЛ „Света Анна\" в София. Актьорът е контактен и без опасност за живота.Преди малко повече от година след падане и тежка черепно-мозъчна травма в столична клиника почина тогавашният директор на театъра Николай Кимчев. ", "date": "2019.03.12", "title": "Актьор падна от 4 метра височина след премиера в благоевградския театър"}
{"url": "http://www.cross.bg/slyzhiteli-sutrydnichestvo-politziya-1598863.html", "text": "/КРОСС/ Извършител на множество въоръжени грабежи, представящ се с 53 различни самоличности, бе задържан в Бургас при проведена специализирана полицейска операция от служители на група \"Издирване\" към отдел \"Криминална полиция\" при ОДМВР-Бургас, съобщава Флагман.бг Сигнал за местонахождението на обявения за международно издирване с издадена европейска заповед за арест от властите в Кралство Великобритания 41-годишен английски гражданин постъпил около 11.45 ч. на 11.03.т.г., чрез дирекция \"Международно оперативно сътрудничество\" /ДМОС/. Полицейските служители локализирали мъжа за по-малко от час и в резултат на съвместните действия със служители на ДМОС го задържали около 13.00 ч. в близост до Гимназията за изучаване на чужди езици \"Васил Левски\" в к-с \"Лазур\". Англичанинът е приведен в ареста на ОДМВР-Бургас, като предстои процедура по екстрадиране и предаването му на британските власти. По случая са уведомени дирекция \"Международно оперативно сътрудничество\" и Бургаска окръжна прокуратура.", "date": "2019.03.12", "title": "Бургаската полиция задържа опасен престъпник, издирван в цяла Англия "}
{"url": "http://www.cross.bg/brekzit-strasbyrg-predi-1598870.html", "text": "/КРОСС/ Европейският съюз и Великобритания се договориха за \"правно обвързващи промени\" по сделката за Брекзит. Това стана ясно след проведените късно снощи извънредни разговори на премиера Тереза Мей в Страсбург.Часове преди обсъжданията на ключовия вот за Брекзит в Камарата на общините Мей се срещна с председателя на Европейската комисия Жан-Клод Юнкер.Това е втори шанс, но трети такъв няма да бъде даден, категоричен беше Жан Клод-Юнкер на съвместната пресконференция с Тереза Мей след продължилите близо 2 часа разговори в Страсбург.Видимо развълнуван, председателят на Европейската комисия върна лентата до референдума \"за\" и \"против\" членството през юни 2016 г.\"Беше тъжен ден, но трябва да уважаваме решението на британския народ\", каза Юнкер, според когото Брюксел и Лондон застават изцяло зад промените, целящи да прекратят безизходицата около споразумението за напускане.\"Изборът е кристално ясен - или тази сделка, или Брекзит никога няма да се случи\".Тереза Мей подчерта, че постигнатите \"правно обвързващи промени\" в споразумението за развода ще гарантират, че Европейският съюз не може да действа с намерението да използва безкрайно \"предпазния механизъм\" по отношение на статута на Северна Ирландия. От Страсбург британският премиер се обърна към депутатите в Камарата на общините преди очакваното тази вечер гласуване на условията за развода с Брюксел:\"Сега е времето да се обединим и да подкрепим тази по-добра сделка за Брекзит\".Междувременно председателят на Европейската комисия Жан-Клод Юнкер заяви, че Великобритания трябва да напусне ЕС преди изборите за Европейски парламент през май.Агенция Ройтерс посочва, че според него в противен случай Лондон трябва да избере свои евродепутати.Лидерът на опозиционната Лейбъристка партия Джеръми Корбин обяви, че преговорите са се провалили и призова днес да се гласува против сделката с Брюксел в парламента в Лондон. ", "date": "2019.03.12", "title": "ЕС и Великобритания договориха “правно обвързващи промени“ за Брекзит "}
{"url": "http://www.cross.bg/sofiya-spasi-organizatziyata-1598867.html", "text": "/КРОСС/ \"Сменете опасните \"перки на акули\" по Графа\". С този призив, гражданската организация Спаси София представи свои предложения до зам.- кмета по транспорт на София Дончо Барбалов и шефа на КАТ комисар Тенев за решаване на проблема, който от месеци вълнува обществото. \"Следващият спънал се пешеходец може да попадне под колелата на преминаващ трамвай.\", заяви Борис Бонев от организацията и допълни, че всяко действие на Общината след подобен инцидент ще е твърде закъсняло и решителни мерки са необходими сега.Организацията излезе с конкретни предложения за алтернативи, които час по скоро да заменят острите гранични блокове. \"Още при поставянето им заявихме, че размерът, формата и цветът им ги прави трудно забележими и опасни за всички. Отказът на автора им - арх. Пантелеев и неговия клиент г-жа Фандъкова, да коментират поредния кървав инцидент е недостойно поведение за уж отговорни и ангажирани професионалисти.\", заяви Гергин Борисов от организацията. Той обясни, че Спаси София предлага три възможни решения: поставянето на така наречените тактилни ограничители от неръждаема стомана, на ивица настилка в различен цвят от сега съществуващата или на фабрично скосени каменни плочи, по подобие на тези, които в момента се монтират на ул. Цар Иван Шишман, част от същия проект за реконструкция. Според организацията, всяко едно от тези решения съчетава необходимостта от ясно визуално разграничение между трамвайното трасе и тротоарите и значително подобрена пътна безопасност за пешеходците.\"Градската среда трябва да бъде приветлива, а не враждебна към пешеходците. Не може целта на българските градостроители винаги да бъде поставянето на физически ограничения и забрани. Съвременното разбиране за планирането на средата е за максимално много споделени пространства, в които хората да се чувстват добре. Поставените ограничители на ул. Граф Игнатиев, вече многократно доказаха, че не осигуряват удобство и безопасност, а вместо това са предпоставка за сериозни инциденти. Надяваме се, че инат или нежелание да се признае допусната грешка, няма да са причина за липса на конкретни действия за смяна на съществуващите ограничители\", заключи Борис Бонев и допълни, че Столичната община и проектантът имаха на разположение години, а строителят десетки милиони, за да гарантират, че тази знакова за София улица ще получи достойна реконструкция, но вместо това цялото общество стана свидетел на повсеместен хаос, грозни и некачествени резултати.Припомняме ви, че именно след направено разследване на Спаси София за нередности в обществената поръчка за реконструкция на ул. Граф Игнатиев, предишният зам.-кмет Евгени Крусев подаде оставка, а сега е разследван от прокуратурата. Организацията е сред основните критици на качеството и неспазените срокове на ремонта и от месеци призовава кмета и общинския съвет да наложат санкции на фирмата изпълнител и да гарантират качествено изпълнение. ", "date": "2019.03.12", "title": "\"Спаси София\" предлага премахване на „перките на акули“ от Графа"}
{"url": "http://www.cross.bg/granichari-tzonkov-opravdani-1598865.html", "text": "/КРОСС/ Делото срещу четиримата български граничари, обвинени за смъртта на турски бракониер, започва в Наказателния съд в Къркларели. Случаят е от пролетта на 2008 г., когато рибарят Ялчън Ерджан, заедно със свои колеги, влязъл в наши териториални води за незаконен улов на калкан. Вдигнатият по тревога екип от граничари - Михаил Цонков, Николай Петков, Живко Петков и Николай Костов се доближил до гемията с щурмова гумена лодка. Но в отговор бракониерите скочили с канджи. При последвалата схватка, пистолетът на Цонков заплел в мрежите и произвел изстрел, който пронизал Ерджан. На път за болницата в Царево той починал от раната.У нас, въпреки че българските граничари бяха оправдани от всички съдебни инстанции,  като приеха, че безспорно става въпрос за нещастен случай, Тежкият наказателен съд в Къркларели възобнови разследването срещу българите.Според най-песимистичните прогнози южната ни съседка може да поиска екстрадицията на Цонков и колегите му.Граничарите няма да присъстват на процеса. Те ще бъдат представлявани от нает от българската държава и упълномощен от тях турски адвокат. Той ще поиска производството да бъде прекратено и граничните полицаи да бъдат оправдани. ", "date": "2019.03.12", "title": "В Турция: Съдят днес български граничари за смъртта на бракониер "}
{"url": "http://www.cross.bg/chachov-strelcha-kmet-1598868.html", "text": "/КРОСС/ Кметът на Община Стрелча Стойно Чачов се проверява от „Икономическа полиция\". По неофициална информация причина е съставяне на документи с невярно съдържание. Според източници на NOVA, през 2016 година, когато встъпва на длъжност, той е накарал цялата общинска администрация да попълни молби за напускане и да ги подпише, без обаче да има вписана дата.Преди дни Чачов и главният инженер са имали скандал помежду си и служителят е освободен точно с такава заповед.Чачов седна в стола на общински кмет на Стрелча, след като предшественикът му Иван Евстатиев беше арестуван и осъден на 4 години затвор за изнасилване на 16-годишно момиче. Евстатиев беше предсрочно освободен. Според официалната биография на Чачов той е международен съдия по минифутбол и официален делегат на БФС. Женен е за „Мисис Баба\" Дони Василева от 2017 година. Чачов е кмет от АБВ.  ", "date": "2019.03.12", "title": "„Икономическа полиция” влезе в Община Стрелча (обновена)"}
{"url": "http://www.cross.bg/danchev-zayavi-predstavitel-1598846.html", "text": "/КРОСС/ \"Въпросът с данъчната амнистия, която получава Главно мюфтийство, не е просто политически и не само религиозен, а морален и социален\". Това каза народният представител от ПГ на \"БСП за България\" Димитър Данчев пред БСТВ. Той коментира, че ако тези дългове са натрупани в резултат на социална дейност, е съгласен те да бъдат опростени, но не и след като са трупани от неплатени към държавата суми. \"Тук, обаче, виждаме сделката между ГЕРБ и ДПС и вече знаем, каква е стойността на първата вноска за продължаването на живота на това Народно събрание - 8,2 млн. лв.\", заяви Данчев. Народният представител уточни, че  това са средства, дадени от всички нас - българските граждани. \"Ние сме хората, които плащаме цената за продължаването на живота на този парламент\", каза още той. Димитър Данчев коментира още, че е много  вероятно да има и други вноски, които няма да са по-малки от тази.  \"Страхът на ГЕРБ е изключително голям, защото ако и ДПС напусне парламента, в него не би останала и онази формална опозиция, която да оправдава живота му. А и Цветан Цветанов едва ли не призна, че кворумът в парламента зависи от ДПС\", каза още депутатът от левицата. Данчев коментира и твърденията, че това опрощаване на данъци ще подпомогне запазването на мира в страната. \"То поставя нови разделителни линии в обществото, а премиерът е този, който със своите действия застрашава националната сигурност на страната. Типично за него, той нескопосано се опита да прикрие нещата, събирайки на една обща снимка патриарха и главния мюфтия, но не се получи\", категоричен бе Данчев.  \"Управляващите раздават националното богатство, като за последно. Само преди няколко дни през парламента бе прокарана нова промяна  в закона за концесиите. Тази промяна цели да ускори процедурата по отдаване на Летище \"София\" на концесия, а с нея се прави абсолютно невъзможно спирането на процедурата\", каза още Димитър Данчев. Той уточни, че  в законопроекта е вкаран специален текст, който казва, че всяка концесия, която касае трансгранични услуги, може да бъде прекратена само с решение на международен арбитраж. \"Това се прави умишлено от управляващите, защото БСП ясно заяви, че ако получи доверието на хората, веднага ще прекрати концесията. По този начин ще подхождаме и към плажовете и друга важна инфраструктура\", заяви народният представител.Димитър Данчев коментира и предстоящата смяна на касовите апарати и заяви, че условията, заложени в наредбата, са изключително неясни. \"Това създава голям риск за малкия и средния бизнес. С тази ненужна и свръхтежка регулация мнозинството тласка малките и средни предприятия към сивия сектор\", категоричен бе той. Народният представител заяви, че това не е просто поредната смяна на касовите апарати, която се прави в последните четири години, а поредният опит за рекет.   ", "date": "2019.03.12", "title": "Данчев: Страхът на ГЕРБ е ДПС да не напусне парламента"}
{"url": "http://www.cross.bg/myuftiiistvoto-finansirane-polychavat-1598847.html", "text": "/КРОСС/ Въпросът за етническият мир трябва да го зададете на разузнавателните служи. ДПС не може да говори от името на тези служби. БСП се изкушават да пришият ДПС към ГЕРБ. При гласуване, което е в НС по въпроси за ограничаване на правата, ние гласуваме заедно. Службите са тези, които трябва да отговорят. Премиерът наблегна на разузнавателните служби.Ако искаме религиозните общности да са независими, те трябва да получават пари от държавния бюджет.2 млн., които пристигат от Дианета, е от много време. Те са за финансиране на религиозните училища. Парите, които се дават сега, са за заплати на свещенослужители. Всички вероизповедания получават външно финансиране.ДПС не управлява имотите на Мюфтийството. Ако има единични случаи на офиси на ДПС в имоти на Мюфтийството, какъв е проблемът?! ", "date": "2019.03.12", "title": "Хасан Адемов: ДПС не управлява имотите на Мюфтийството"}
{"url": "http://www.cross.bg/stolcheta-kolani-dali-1598841.html", "text": "/КРОСС/ Специализирана акция на КАТ за колани и детски столчета. Акцията е в ход още от вчера и тя тече на територията на цялата страна. Освен в България, тя се провежда и във всички страни членки на ЕС.Проверките, които ще осъществяват служителите на Пътна полиция са свързани с установяване на нарушения от гледна точка на неизползване на предпазни колани, предпазни каски за мотористите, също така и неправилен превоз на деца, липса на обезопасителни системи, липса на столчета, в които трябва да се возят децата и така нататък. Това каза във включване в сутрешния блок на БТВ „Тази сутрин\" инспектор Илия Георгиев от Пътна полиция. Отговорност на водачите на автомобили е да отговарят за доброто състояние на системите в колите им, включително и предпазните колани, както и носят отговорност и по отношение на това дали пътниците, които превозват, имат поставен предпазен колан. Отговорността, която носят водачите за това нещо е глоба в размер на 50 лева, ако превозват пътник, който не е поставил колан и отнемане на 6 контролни точки, каза още служителят на Пътна полиция. Обект на проверката са и обезопасителните системи за превоз на деца - ще се проверява наличието на такива детски столчета, дали те са поставени правилно, дали коланът е поставен правилно, дали детето е обезопасено както трябва, каза още комисар Георгиев. Информацията за резултатите от акцията ще бъде обобщена и съобщена, след нейното приключване, добави той. ", "date": "2019.03.12", "title": "Специализирана акция на КАТ за колани и детски столчета"}
{"url": "http://www.cross.bg/donor-golyama-bulgariya-1598849.html", "text": "/КРОСС/ Рекордно голяма листа на чакащи за трансплатация на бъбрек. Кога ще има национална програма за донорство? В България за донор чакат 1100 души, а поне 8000 са на хемодиализа.През годините пътят е трънлив, а борбата е голяма във всички посоки. Първо обществото да се подготви за този вид дейност, църквата, чисто медицински това е една пионерска дейност, която няма как от самото начало да тръгне по  възможно най-гладкия път.  Това заяви началникът на клиниката по урология в УМБАЛ „Александровска\"доц. Марин Георгиев  в ефира на Нова телевизия „Здравей, България\". Пикът на трансплантациите в България е 1999 година, когато са направени близо 100. Доц. Георгиев обясни, че са необходими редица изследвания ,за да се определи потенциален донор, а  липсва и достатъчно финансиране.Това е един денонощен труд на много хора, за да се подаде един донор в продължение на понякога повече от 72 часа. Това обаче не се финансира. Не е привлекателна тази дейност, обясни той. По думите му, според наредба, директорите на болници могат да дадат до 20% за допълнително материално стимулиране. \"Става една сума, която, когато се разпредели, се получават жълти стотинки\", поясни доц. Георгиев.Според  ръководителят на катедрата по урология в Медицински университет в София доц. Красимир Янев основна част от проблема е липсата на организация. Проблемът не е в хората. Той е в организация. всичко е кампанийно. Това е в ръцете на Министерството на здравеопазването и Агенцията по трансплантации. Трябва да се направи една програма, да се определи какъв ресурс е необходим, искаме ли станем член на \"Евротрансплант\", каза доц. Янев. ", "date": "2019.03.12", "title": "Рекордно голяма листа на чакащи за трансплатация на бъбрек"}
{"url": "http://www.cross.bg/webit-godina-subitieto-1598848.html", "text": "/КРОСС/ Според последната голяма сделка в събитийната индустрията най-голямото в Европа събитие за технологии бе привлечено от общината на Лисабон с помощта на правителството на Португалия за крупната сума от 110 милиона евро, като ефектът му за икономиката на страната е изчислен на 300 милиона евро на събитие. Преди това то беше създадено и се случваше няколко поредни години в Дъблин, Ирландия, от където Лисабон го привлече с финансиране.България до тази година също е домакин на един по-малък брат на това събитие , който преди 11 години стартира като една мечта на основателя му за създаване на предприемаческа екосистема и повече възможности за България -  Webit.Festival.Днес събитието е домакин на над 15 тематични конференции и изложение и е място, на което 10 000 посетители от над 110 държави правят бизнес и сверяват часовниците си с последните технологии и бъдещето на индустриите.Сред над 400-те световни лектори са основатели на най-едни от най-големите и успешни компании в света, откриватели, изследователи, предприемачи, инвеститори, роботи, летящи хора, киборги и много знаменитости като Марк Кюбан (с 4.5 милиарда лично богатство). Всички те кацнат в София за Webit на 14 и 15 май тази година.Фондация Webit ежегодно подпомага и стартъп екосистемата като избира 200 (от над 4000 кандидатстващи) стартиращи компании от България, Европа и света и им предоставя възможност да имат щанд на събитието, безплатни билети, както и да представят проектите си пред топ инвеститори. А победителят в грандиозната церемония на „Игрите за предприемачи\", която се състои на втория ден Webit си тръгва с чек за 200 000 евро от събитието.И тази година на 14 и 15 май бъдещето на киберсигурността, образованието, градовете, медиите, маркетинга и рекламата, медицината, отбраната, парите и финансовите технологии, климатичните промени и човечеството във века на изкуствения интелект ще бъдат дискутирани от едни от най-големите умове на света в рамките на 15 събития под покрива на Webit в и пред НДК.Докато подготвят единадесетото издание на форума, във Фондация Webit са и в процедура по избор на нова дестинация за изданието на събитието през 2020 година.27 града от цяла Европа , сред които Амстердам, Париж, Лондон, Мадрид, Ротердам, Валенсия, Виена, Тел Авив, Брюксел, Будапеща и много други се състезават да бъдат домакин на Webit.Festival Europe 2020.Според публично предоставена информация и оценка, икономическият ефект за страната-домакин на Webit възлиза на над 60 милиона на събитие.Webit стана причина световните медии сред които Форбс, Економист, Ал Джазира и много други да заменят използваното в миналото определение за София, като „столицата на най-бедната държава в ЕС\" с респектиращото - „София - дигитална столица\".Къде ще отиде европейското издание на Webit през 2020 тепърва предстои да разберем, но през 2019 София отново е домакин на форума и билетите за тази година вече се изчерпват. ", "date": "2019.03.12", "title": "Ще летят ли хора и роботи на Webit festival? "}
{"url": "http://www.cross.bg/mobilnost-paket-parkingi-1598856.html", "text": "/КРОСС/ Искаме пакет „Мобилност\" да бъде отложен, защото в момента този ЕП не е способен да постигне балансиран текст заради предстоящите избори. Това каза пред БНР евродепутатът Андрей Новаков.В предаването „Преди всички\" на програма „Хоризонт\" той коментира и публикуван анализ на Еврокомисията за нуждата от безопасни паркинги за камионите. Според ЕК е необходимо изграждането на 400 хил. сигурни и охраняеми зони за паркиране в ЕС.Този анализ идва много навреме и показва, че пакетът „Мобилност\" е неприложим и не дава решение. Ако се стигне до там ЕС да изгражда такива паркинги - да, но към момента такова предложение не е направено... Ще направя предложение тези 400 хил. паркинга да бъдат оценени, да видим колко средства ни трябват за тях. Моите очаквания са това да бъдат колосални средства. И да го направим така - поетапно, в годишните бюджети на ЕС за следващите 5-10 години, да започне поетапно изграждане и то най-вече по най-натоварените транспортни коридори в Съюза, но не и да задължаваме общините и държавите да го правят за своя сметка\", каза евродепутатът.„Няма как да задължаваме шофьорите да спират и да почиват в хотели и охраняеми паркинги, защото такива липсват. Второ - не просто липсват, а то е колосална липса. За 400 хил. паркинга в цяла Европа огромна сума трябва да се инвестира и това би отнело много дълго време, за да се изградят. Има дълъг списък от държави, в които няма нито един паркинг, на който може да почиваш. На мен това ми се струва финалният акорд в опита пакет „Мобилност\" да бъде прекаран. Именно вносителят на пакета - това официално признава, че няма как да задължим шофьорите да почиват на такива паркинги - това го казва институцията, която предлага пакет „Мобилност\". Това е голямо признание за това, че българската позиция е била права от самото начало\", добави Андрей Новаков.ой подчерта обаче, че подкрепящите пакета не разбират тези аргументи и продължават опитите да го прокаран отново, за четвърти път:„Три пъти го отхвърляме в ЕП. Знам, че има опити той да бъде прекаран отново. Разбира се, ние не спим по темата. Всички необходими действия сме ги предприели. Остават  още 2-3 седмици, в които трябва да удържим на тези опити. Това означава, че пакет „Мобилност\" ще се отложи за неопределено време\". ", "date": "2019.03.12", "title": "Андрей Новаков: ЕП не е способен да приеме балансиран пакет „Мобилност“ "}
{"url": "http://www.cross.bg/internet-ryski-mrezha-1598853.html", "text": "/КРОСС/ Армията на Русия създава затворен интернет - „военен, красив и суверенен\". Цялата важна информация ще се пази единствено на сървърите на министерството на отбраната в Москва, пише в. „Известия\", цитиран от БТА.Затворената система за размяна на дигитални данни ще се нарича мултисървисна транспортна мрежа за свръзка (МТМС). Първият етап от работата по нея ще приключи още тази година, а до две години тя ще бъде изградена изцяло, съобщи за вестника министерството.МТМС ще разполага със собствена търсачка, а за да работи тя независимо, военните ще прокарат влакнесто-оптичен канал през Арктика. Според експерти опитът от създаването на системата ще се използва и при формирането на национална мрежа. Според експерти по кибернетична сигурност МТМС ще гарантира електронната сигурност на страната наред със защитения руски сегмент от интернет, чието създаване се обсъжда сега във федерацията, пише изданието.Военната мрежа за размяна на информация би могла да стане сегмент от защитения руски интернет сектор и да се използва в бъдеще в народното стопанство на Русия - например за покупки и контрол върху качеството на продукцията, напомня бизнес аналитикът Сергей Вилянов готвения руски закон за „суверенен интернет\".Предвижда се този закон да обхване гражданската инфраструктура, за да може при поява на сериозни геополитически проблеми руската система да премине към автономна работа, пояснява Урван Парфентиев, координатор на Центъра за безопасен интернет в Русия. ", "date": "2019.03.12", "title": "Руската армия създава затворен интернет"}
{"url": "http://www.cross.bg/ogranichitelite-aleksandra-opasni-1598850.html", "text": "/КРОСС/ Поредна жертва на ограничителите на бул. „Граф Игнатиев\". Възрастен мъж се спъна и нарани в ограничителите за трамваите. Още с поставянето им граждани предупредиха, че може да са опасни за пешеходците. Александра вижда падналия пенсионер минути след инцидента.Чух удара, видях го, че една минута две лежа, после го изправиха. Имаше ожулвания и кръв по лицето. Острите ъгли на ограничителите са наистина опасни, каза Александра Иванова, която работи в магазин на булеварда.Откакто Общината сложи предпазните гранитни приспособления, Александра и колегите й на улицата често виждали минаващите да се спъват в тях, дори тя самата става жертва на ограничителите. А за да не се стига до инциденти, според Александра, предпазният материал трябва да бъде или в различен цвят от основната настилка, или с по-голяма форма, за да се откроява отдалече. Сред минаващите по емблематичната улица, мненията са на двата полюса. Част от тях са на мнение, че ограничителите са опасни, а другите, че трябва да бъдем по-внимателни, когато вървим.От Общината казаха, че ограничителите са поставени по изискване на Пътна полиция, а от Полицията пък отговарят, че са посъветвали общинарите да разделят двата вида движение - пешеходното от трамвайното, но не са били уточнили как точно да стане това.В края на миналия месец, ограничителите на  „Графа\" пратиха жена в болница. След разходка по ремонтираната улица бивша ватманка  се сдобива  с разбит нос и пукната ръка. ", "date": "2019.03.12", "title": "Поредна жертва на нескопосания ремонт на ул. „Граф Игнатиев” – възрастен мъж се нарани"}
{"url": "http://www.cross.bg/pazara-gorivata-komisiyata-1598854.html", "text": "/КРОСС/ Комисията за защита на конкуренцията не откри монопол на пазара на горивата. В секторния анализ регулаторът дава единствено препоръка за електронна платформа в складовете. От извършения анализ на цените на дребно на бензин А95 и дизеловото автомобилно гориво през миналата година в различните географски региони на страната е видно, че увеличението на цената се наблюдава за кратък период и е осъществено постепенно.Характеристиките на пазара позволяват такова поведение, смятат от Комисията за защита на конкуренцията и обясняват това с конкурентната среда, разходите за дистрибуция, количеството и обема на продажбите и търсенето.В допълнение се посочва, че нетните цени на бензин Евро 95 и дизеловото гориво в страната са едни от най-ниските в сравнение с останалите страни-членки на ЕС.Според Комисията новите нормативни разпоредби в Закона за горивата и ефектът от приложимите нормативни режими в сектора биха могли да доведат до извеждането от пазара на част от участниците и да се превърнат в непреодолима бариера за осъществяване на дейност. ", "date": "2019.03.12", "title": "КЗК не откри монопол на пазара на горивата"}
{"url": "http://www.cross.bg/mitev-mladezhite-samo-1598857.html", "text": "/КРОСС/ Сред младото поколение в България няма сериозна почва нито националният нихилизъм, нито евроскептицизмът. Това каза пред БНР проф. д-р Петър-Емил Митев относно мащабно изследване на младежта, проведено от „Галъп интернешънъл\", резултатите от което ще бъдат представени днес.Международният изследователски проект е проведен едновременно в 10 страни от Югоизточна Европа. Целта му е да идентифицира, опише и анализира младежките нагласи и модели на поведение в съвременното общество. Проф. Митев посочи положителните нагласи сред младото поколение в България:„Нашата младеж е в много добро здравословно състояние. Над 50% от младите казват, че са в отлично здраве, 30% казват - много добро, малък процент го определят като добро и само 1% казват „средно\". Нашата младеж живее в условия на висока техническа въоръженост. Не открихме респондент, който да няма мобилен телефон. Изчезнали са разликите между града и селото по отношение на компютризацията, освен в броя на компютрите. 94% от българските младежи притежават компютър в семейството си, а 44% посочват, че имат повече от 1 компютър. Младежта има постоянен достъп до интернет. Само 11% от младежите нямат автомобил в семейството. 87% от тях имат самостоятелна стая. 40% от младежите се чувстват граждани на света, а 55% се чувстват европейци, 90% се чувстват българи. 54% от младите турци и 28% от ромите се гордеят с това, че са българи\".Лошата новина от изследването обаче е това, че маргинализирането на българските роми продължава да стига до болезнени мащаби както по отношение на образование, така и по отношение на работа, отбеляза проф. д-р Петър-Емил Митев. По думите му дистанциите богат - беден се преплитат с етническите дистанции. „Младите хора посочват неочаквано много за наличието на корупция в системата на образованието. При нас разминаването на образователната подготовка и трудовата реализация е съществено - за едно учиш, а след това работиш друго\", коментира социологът. По думите му въпреки това има висок стремеж към висше образование.„Това е по-спокойно поколение, липсва онази нервност, която беше характерна за времето на прехода\", каза в заключение проф. Митев.Той подчерта, че е изчезнал страхът от безработица, но е висока младежката чувствителност към социалната несправедливост.Политическото отчуждение е нараснало, отбеляза още той и добави, че това се отнася също за участието в изборите и политическата кариера. Само 3-4% от младежите проявяват такъв интерес, освен това те не са от най-добрите:„Рискуваме да се влоши качеството на политическия елит, защото към такива длъжности се ориентират не най-добрите и подготвени младежи\". ", "date": "2019.03.12", "title": "Само 4% от младежите у нас искат да станат политици "}
{"url": "http://www.cross.bg/nyama-moskovskiii-oleg-1598845.html", "text": "/КРОСС/ Световно известният руски акробат Олег Александров ще демонстрира без предпазен колан смъртоносно опасен номер по време на цирковото шоуто у нас, заявиха от „Большой Московский цирк\" на братята Запашни.Олег Александров е на 29 г. Той е потомствен дресьор и акробат. Работи с кучета и мечки. Майка му е въздушен акробат. Стъпва за първи път на манежа когато е едва 4-годишен заедно с баща си.Олег живее „втори живот\" в буквалния смисъл на думата. На 2 юни 2017 г. Той пада от 18 метра по време на репетиция преди поредния спектакъл. Остава жив по чудо, но напълно потрошен - чупи много кости. Следват няколко изключително сложни операции и продължително лечение в Германия. Лекарите напълно го отписват от кариерата му.Затворен в стените на болницата и съзерцавайки тавана, той отново мечтае за манежа. И въпреки, че лекарите му казват, че никога повече няма да може да се занимава с цирково изкуство, той не се отказва. Волята, инатът и вярата надделяват и Олег побеждава недъга. С физиотерапия, търпение, труд и сила на волята само след година и половина той се завръща на манежа и отново лети във въздуха без страх.„Циркът, акробатиката е адреналин. Веднъж вкусиш ли го, няма отказване. Акробатиката е моят живот, ако не летя във въздуха, ако не усещам дишането на публиката по време на номера ми не бих могъл да живея. Екстремната акробатика е моят Феникс, който ме възроди от пепелта. Искам да усетя затаения дъх и на българската публика, защото това, което ще ви покажа никъде другаде няма да го видите! Елате, и вижте. Нека нашите пулсът ни бие в един ритъм!\", каза специално за Епицентър.бг Олег Александров.Номерът се казва \"Стройка\" в превод \"Строежът\" където Олег прави изключително опасни каскади във въздуха на огромна височина без предпазен колан.След невероятния успех на високо технологичните програми \"Circus 2.0\" и \"UFO\", \"Большой Московский Цирк\" се завръща с двучасов спектакъл \"OFU - Приземяването\", който ще бъде показан пред българска публика за първи път.Премиерните представления ще се играят на 21 март в Русе Арена \"Монбат\", на 24 март - Пловдив \"Колодрум\", на 26 март - София Арена \"Армеец\". Децата до 7 годишна възраст се допускат без билет и с право на отделно място. За целта е необходимо родителите или придружителите да носят копие на акта за раждане на детето, съобщиха организаторите.Неочаквани сюжетни обрати, изненади, рискови ситуации, опасни приключения, каскади с коне и кучета, \"агенти в черно\" и едно изгубено извънземно за два часа ще пренесат българския зрител в един приказен свят от който няма да му се иска да си тръгне,\" разказа за Епицентър.бг Асколд Запашний, който освен, че е художествен ръководител на цирка, е и заслужен и народен артист на Русия.„Фен базата на \"Большой Московский Цирк\" е огромна - от световни рок легенди като Мерилин Менсън, до политическата фигура номер 1 в Русия - Владимир Путин.Кралското семейство на Монако не пропуска спектаклите на трупата, когато са във Франция.\"Большой Московский Цирк\" няма еквивалент в света и предлага неповторимо зрелище за всички възрастови групи. Обещавам, че шоу спектакълът \"OFU - Приземяването\" ще остави трайна следа в съзнанието ви с невиждани циркови номера, каскади с животни, впечатляващи видео и лазерни ефекти, ярки костюми, авторска музика и много други изненади\", допълни той.В мащабната продукция участват повече от 100 души - акробати, еквилибристи, фокусници, клоуни и дресьори на животни. На арената на цирка ще излязат едни от най-добрите циркови артисти в света - водещи имена на руския цирк, лауреати на престижни фестивали и майстори на спорта от международна класа.Оля Ал АхмедИзточник  ", "date": "2019.03.12", "title": "Руски акробат със смъртоносно опасен номер идва у нас (Снимки)"}
{"url": "http://www.cross.bg/shoiigy-armiyata-sili-1598827.html", "text": "/КРОСС/ Руската армия е поръчала над 1000 нови летателни машини и хиляди танкове през последните няколко години в рамките на мащабни модернизационни усилия на фона на напрежението със Запада, обяви в парламента руският министър на отбраната Сергей Шойгу, цитиран от Асошиейтед прес и БТА. Шойгу се похвали с постиженията на военните за шестте години, откакто той заема този пост. В изказване пред депутатите в руския парламент той заяви, че въоръжените сили са станали изключително мобилни, както и че са способни да демонстрират мощ в далечни райони.Шойгу отбеляза, че между 2012 и 2018 г. армията е получила над 1000 бойни самолети и щурмови хеликоптери и над 3700 танка. Той добави, че въоръжените сили са получили 109 междуконтинентални балистични ракети с наземно базиране, както и 108 с базиране на подводници. По думите му са сформирани и десет бригади, въоръжени с най-усъвършенствани ракети с малък обсег \"Искандер\".Шойгу заяви, че кампанията в Сирия, която Русия води от 2015 г., е демонстрирала руската военна мощ и е позволила на армията да изпита в реална бойна обстановка новото си въоръжение, включително крилати ракети с голям обсег, изстрелвани от кораби и от въздуха.Той отбеляза, че с бързи темпове се е увеличил и арсеналът на армията от безпилотни летателни апарати, артилерийски снаряди с лазерно насочване и други прецизни оръжия.Министърът подчерта, че наброяващият 1 милион души личен състав на армията включва около 400 000 професионални войници и сержанти, сериозна промяна за въоръжени сили, които в близкото минало разчитаха изключително на наборна военна служба, отбелязва Асошиейтед прес.Шойгу заяви, че нарастването на броя на професионалните войници е позволило на армията да сформира 136 батальона с изцяло професионален личен състав. Подобни батальонни тактически групи са основните тактически подразделения, което позволява на въоръжените сили да се разгръщат бързо в даден район. Той каза, че всяка бригада или полк в руската армия сега разполага с по два батальона професионални войници и един, съставен от наборници. Министърът добави, че наборници не се пращат на бойни мисии.Батальонните тактически групи изиграха ключова роля при анексирането от Русия на украинския полуостров Крим през 2014 година. Украйна и Западът също така обвиниха Русия, че праща свои военнослужещи в подкрепа на сепаратистите в Източна Украйна - твърдения, които Москва отрича, отбелязва Асошиейтед прес.Шойгу спомена и усилията на армията да укрепи присъствието си в Крим. Той отбеляза също, че въоръжените сили са разширили присъствието си в Арктика чрез разполагането там на 475 обекта. ", "date": "2019.03.12", "title": "Руската армия поръча хиляди танкове и самолети"}
{"url": "http://www.cross.bg/snegorina-chakat-snega-v-sofiya-1598836.html", "text": "/КРОСС/ 117 машини снегопочистваща техника са разположени на  стоянките и при необходимост ще започнат работа в районите на София, съобщиха от столична община.  През нощта са извършвани обработки със смеси против заледяване на улиците, по които се движи градският транспорт  в район „Кремиковци\" и общински пътища в район „Панчарево\".  Опесъчени са и пътищата в природен парк „Витоша\".", "date": "2019.03.12", "title": "117 снегорина чакат снега в София"}
{"url": "http://www.cross.bg/arabadzhievi-informatziya-aresta-1598833.html", "text": "/КРОСС/ Испанският съд не насрочи дело за екстрадицията на задържаните Ветко и Маринела Арабаджиеви, въпреки че 72-часовият срок в ареста вече изтече. Нито една институция в България все още не знае къде е задържаното семейство.По неофициални информация дъщеря им Александра е била в Барселона и им е осигурила адвокат, каза специалният ни пратеник.Арабаджиеви бяха задържани при акция на испанската полиция. Заедно с тях беше арестуван и Георги Семерджиев, който ги е приютил. Той е издирван от швейцарските власти, но те са се отказали от ареста му и Семерджиев е освободен.Българската специализирана прокуратура ще чака уведомление от Испанския национален съд, който е в Мадрид,. Ще се чака решение за екстрадиция или директно информация кога ще се състои тя, т.е. кога ще бъде полетът, с който Арабаджиеви ще бъдат върнати в България.Не е ясно в кой съд и арест са Ветко и Маринела, не се дава информация, понеже искането за задържане и за екстрадиция е отправено с европейска заповед от Специализираната прокуратура до испанските власти. Те са под чужда юрисдикция. ", "date": "2019.03.12", "title": "Дъщерята на Арабаджиеви им е осигурила адвокат?"}
{"url": "http://www.cross.bg/sredstva-prevozni-putni-1598840.html", "text": "/КРОСС/ От 08.00 до 15.00 часа на 13.03.2018 г. се забранява престоят и паркирането на пътни превозни средства по ул.„6-ти септември\" между бул. „Евлоги и Христо Георгиеви\" и ул. „Любен Каравелов\". От 11.30 до 14.30 часа на 13.03.2019 г. само при необходимост и по преценка на отдел „Пътна полиция\" при СДВР, се забранява влизането на пътни превозни средства по ул. „6-ти септември\" между бул. „Евлоги и Христо Георгиеви\" и ул. „Любен Каравелов\".", "date": "2019.03.12", "title": "Промени в движението около Унгарското посолство"}
{"url": "http://www.cross.bg/sustoyanie-masovi-ostavki-1598837.html", "text": "/КРОСС/ Масови оставки в Очна болница във Варна. От 7 април лечебното заведение може да остане без голям брой от своя персонал. 26 лекари и специализанти, както и медицинските сестри са подали едномесечно предизвестие за напускане на работа. Причината за решителните действия на лекарите е недоволството от условията, в които работят, лошото състояние на сградата и тежкото финансово състояние на болницата.", "date": "2019.03.12", "title": "Масови оставки в Очната болница във Варна"}
{"url": "http://www.cross.bg/prodykti-tzenite-tzeni-1598842.html", "text": "/КРОСС/ С близо 10 стотинки са поскъпнали млечните продукти и някои зеленчуци само за седмица. Това показват данните на Държавна комисия за стоковите борси и тържищата. Кои цени на едро са се повишили и на какво се дължи товаНай-голямо увеличение се наблюдава в цените на сиренето, млякото, картофите и доматите.По думите на Владимир Иванов, председател на Държавна комисия за стоковите борси и тържищата, тенденция към сериозно увеличение на средните цени няма. Към момента всичко е нормално, наблюдават се сезонни вариации в цените, допълни той.Няма основание търговците на дребно да повишават цените на хранителните продукти, категоричен е Иванов. ", "date": "2019.03.12", "title": "Поскъпват или поевтиняват основните хранителни продукти на пазара "}
{"url": "http://www.cross.bg/simeonov-valeri-patrioti-1598838.html", "text": "/КРОСС/ Предварителна договорка ли е решението за опрощаване на дълговете на Главното мюфтийство и ще има ли размествания в политическия пъзел след спорните промени в Закона за вероизповеданията - темата в Сутрешния блок на БНТ коментира Валери Симеонов, депутат от ПГ на Обединени патриоти, председател на НФСБ.Опрощаването на дълговете е порочна практика, при която се насърчава нарушител на закона да не плаща данъци, като те му се опрощават. Мантрата за националната сигурност и тези шаблонни заклинания да няма етническо напрежение, всъщност водят до едно решение, което най-вероятно ще мине и на второ четене, смята Симеонов.Валери Симеонов, депутат от ПГ на Обединени патриоти, председател на НФСБ: Много често, да не кажа винаги, когато има някаква непочтена сделка или действие, то се прикрива или под маската на секретност или националната сигурност. В случая става въпрос за един некоректен длъжник, който продължително време не си плаща данъците. Сделката е между Борисов и Доган. Това решение не е съгласувано с Обединените патриоти, което е елементарна коалиционна етика. Това решение е с натиск отгоре и с него държавата се отказва от взимания, които вече е постигнала със съдебни дела.За заплати на имамите се получават по два милиона от Турция, категоричен е Симеонов.Валери Симеонов, депутат от ПГ на Обединени патриоти, председател на НФСБ: Основната част от тези осем милиона дългове са натрупани от загубени дела по отношение на претенциите на Главното мюфтийство за вакъфските имоти, които са трайно, изконно, собственост на държавата, за които има споразумение между България и Турция, с което турската държава се отказва от тях. Само от тези дела Главното мюфтийство дължи над пет милиона лева - държавата трябва да получи тези пари.Главният мюфтия е лице, което е осъждано, той не може да бъде източник на достоверна информация, категоричен е Симеонов.Валери Симеонов, депутат от ПГ на Обединени патриоти, председател на НФСБ: Подходът при финансиране на вероизповеданията трябва да бъде променен - защо всички да сме длъжни да плащаме данъци - ние може да сме атеисти, например?Може да вземем успешни подходи от други държави, например Унгария. Тук цялата работа е да се прикрие схемата на източване на българската държава от мюфтийството, категоричен е бившият вицепремиер. Той заяви, че директно отправя упрек към министър-председателя, който е в основата на това опрощаване.По темата за строителство на АЕЦ \"Белене\", Симеонов заяви, че трябва да изчакаме появата на реален инвеститор, който е готов да завърши централата.Валери Симеонов, депутат от ПГ на Обединени патриоти, председател на НФСБ: Медведев каза, че Русия е готова да построи АЕЦ \"Белене\", а не да участва при условията, поставени от българска страна.Най-вероятно ще се явяваме самостоятелно на евроизборите, каза в заключение Симеонов. ", "date": "2019.03.12", "title": " Валери Симеонов: Сделката за опрощаването на дълговете е между Борисов и Доган "}
{"url": "http://www.cross.bg/venetzyela-pravitelstvoto-ponedelnik-1598844.html", "text": "/КРОСС/ САЩ ще изтеглят тази седмица целия дипломатически персонал, който все още е в посолството ни в Каракас, поради задълбочаването на кризата във Венецуела, написа късно в понеделник в Туитър държавният секретар Майк Помпейо, предаде АФП.Това решение e взето в резултат на влошаването на обстановката във Венецуела, където пети пореден ден няма ток заради авария във ВЕЦ, зад което правителството вижда насърчен от САЩ саботаж. Още на 24 януари - дни след като опозиционният венецуелски лидер Хуан Гуайдо се самопровъзгласи за президент, Държавният департамент на САЩ нареди на голяма част от дипломатите си да напуснат страната. И призова всички американци във Венецуела да обмислят същата стъпка.По-рано в понеделник Помпейо взе на мушка Куба и Русия за тяхната подкрепа за президента социалист Николас Мадуро. Той отхвърли твърдението на държавния глава, че САЩ са отговорни за аварията с тока и посочи с пръст към социалистическия характер на правителството на Венецуела. ", "date": "2019.03.12", "title": "САЩ изтеглят дипломатите си от Венецуела "}
{"url": "http://www.cross.bg/v-ndk-otkrivat-natzionalni-dni-na-karierata-1598839.html", "text": "/КРОСС/ Националните дни на кариерата се откриват днес в НДК. Те събират на едно място представители на над 170 български и международни компании от различни сектори и млади хора в началото на професионалния им път. Това е 18-то поредно издание на най-големия кариерен форум у нас. След София той ще продължи в още седем академични града в страната.", "date": "2019.03.12", "title": " В НДК откриват \"Национални дни на кариерата\" 2019 "}
{"url": "http://www.cross.bg/deloto-razpiti-dade-1598829.html", "text": "/КРОСС/ Започват разпити по делото „КТБ\"= Първи разпити по мегапроцеса „КТБ\" се очакват днес.След като с промени в Наказателно-процесуалния кодекс беше спряно изчитaнeтo на над 5-те хиляди страници обвинителен диспозитив, Специализираният наказателен съд даде ход по същество на делото за източването на над 2,5 милиарда лева от фалиралата през 2014 г. Корпоративна търговска банка.До разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес са ĸpeдитополучители.На миналото съдебно заседание адвокатът на Василев - Константин Симеонов,  изненадващо заяви, че клиентът му иска да даде обяснения по повдигнатите му обвинения.Прокуратурата се противопостави, напомняйки, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г.Симеонов контрира, че Василев е там, защото се съмнявал, че у нас ще получи справедлив процес.Решението на съда беше да се проучат техническите възможности за разпит на основния подсъдим, което съдия Петрова мотивира с думите:„Никога съдът не може да лиши подсъдим от правото да дава обяснения\".Подобен задочен разпит може да се реализира чрез видеоконферетна връзка или с разпит в Сърбия с молба за правна помощ.  ", "date": "2019.03.12", "title": "Започват разпити по делото „КТБ“ "}
{"url": "http://www.cross.bg/vali-bulgariya-obyad-1598830.html", "text": "/КРОСС/ Облачен и предимно дъждовен ще е днешният ден. Валежи се очакват в цялата страна - преди обяд повече на север, а след обяд - на юг. Сняг ще вали по високите места на Западна България и в планините. Температурите през деня ще са между 3 и 8 градуса.Предупреждения за опасно време има в 21 области на страната. Там, където вали дъжд се очакват до 20 литра на квадратен метър за денонощието. Там, където вали сняг снежната покривка ще достигне между 5 и 10 сантиметра, в планините - до 15 сантиметра.Силен вятър се очаква днес в областите около Черноморието, в Югоизточна България около Малко Търново, Тополовград и Елхово и в Югозападна България - в районите на Благоевград, Дупница, Кюстендил и Гоце Делчев. До края на седмицата дневните температури постепенно ще се повишават. Утре денят ще е с разкъсана облачност до слънчево време. В четвъртък отново очакваме превалявания в резултат на нов средиземноморски циклон. През почивните дни облачността ще се разкъсва и времето ще се установи сухо и топло. ", "date": "2019.03.12", "title": "Дъжд, сняг и вятър в цялата страна"}
{"url": "http://www.cross.bg/zakona-godina-pishe-1598823.html", "text": "/КРОСС/ Премиерът Бойко Борисов взе на ръчно управление скандала с опрощаването на задълженията на религиозните общности и покани на разговор патриарх Неофит и главния мюфтия Мустафа Хаджи, пише \"ТРУД\".Вестникът цитира думите на Борисов: \"Българската държава да си плаща, да не плащат други държави\".\"ДУМА\" провежда думите на Николай Панков - бивш шеф на кабинета на председателя на Висшия мюсюлмански съвет по времето на Недим Генджев. Според Панков Главното мюфтийство печели над 30 млн. лева от ренти и наеми на притежаваните от него 4 700 имота, отбелязва публикацията.Комисията за защита на конкуренцията предложи амнистия на търговците на горива, които работят в \"сивия\" сектор. Идеята е те да не бъдат преследвани за предишни административни и данъчни нарушения и задължения, ако доброволно излязат на светло, пише вестник \"СЕГА\".Задава се нова икономическа криза и тя ще бъде дори по-лоша от тази през 2008 година, цитира \"ЗЕМЯ\" изказването на преподавателя по икономика Красимир Петров пред БНР. Той обясни, че през 2008 година кризата е била \"дългова\", но за последните 10 години борчовете на държавите са нараснали два пъти, уточнява публикацията.Собствениците на коли, които отговарят на стандарти Евро 4,5,6 да използват отстъпка от данъка, дори и в талона на автомобила категорията да не е посочена, пише 24 ЧАСА, като уточнява, че такава договореност е постигната след разговор на вицепремиера Томислав Дончев с ръководството на МВР.Ако детето не посещава редовно училище, помощите за отопление за семейството му ще бъдат орязани. Това предложение ще бъде внесено с готвените промени в Закона за социалното подпомагане и Закона за семейните помощи за деца, посочва \"МОНИТОР\".Българинът е намалил драстично хляба, но за сметка на това е увеличил бирата. Това показват данни на националната статистика за периода 2010 - 2017 година, цитирани от \"ТЕЛЕГРАФ\". Данните показват още, че цените на основните хранителни продукти са се повишили драстично за 7 години.Стълбите във входовете задължително да се мият всеки ден или всяка седмица. А веднъж на 5 години задължително да се освежават общите части на блока чрез боядисване на стените.Това са част от промени в Закона за етажната собственост, които са изпратени до регионалното министерство, съобщава \"ТРУД\". ", "date": "2019.03.12", "title": "Преглед на вестниците "}
{"url": "http://www.cross.bg/karierata-lazarov-forym-1598872.html", "text": "/КРОСС/ Хората с висше образование и особено младежите висшисти до 24-годишна възраст са най-малко застрашени от безработица. Едва 7% тях са официално безработни. Коефициентът на заетост на висшистите е над 80%, съобщи зам.-министърът на труда и социалната политика Лазар Лазаров при откриването на младежкия кариерен форум „Национални дни на кариерата\".Лазаров обаче предупреди: „Дигитализация, глобализацията, водят и до други процеси, които ние наричаме поляризация на заетостта. На много хора, високо квалифицирани, ще им се наложи да заемат и работни места, които не отговарят на тяхната квалификация\". Лазар Лазаров посочи още, че в близките години близо 30% от дейностите в работната среда ще бъдат механизирани и автоматизирани.  Днес и утре в НДК в София се провежда най-големият кариерен форум „Национални дни на кариерата - добра кариера, добър живот\".От началото му преди 18 години 45 хил. младежи са намерили реализация на трудовия пазар. Най-мащабният форум за студентски стаж и работа в страната е вече утвърден като място, от където започва кариерата на хиляди амбициозни млади хора.На събитието тази година персонал ще търсят повече от 170 български и международни компании от различни бизнес сектори. Така форумът отговаря както на потребностите на младежите да влязат на пазара на труда, така и на компаниите да намерят квалифицираните кадри, от които се нуждаят. В рамките на месец форумът ще обиколи 8 академични града в страната, като след София са Варна, Бургас, Русе, Свищов, Велико Търново, Габрово и Бургас. ", "date": "2019.03.12", "title": "Едва 7% от младите хора с висше образование са официално безработни "}
{"url": "http://www.cross.bg/kakao-cocoa-mondeliiiz-1598881.html", "text": "/КРОСС/ Монделийз Интернешънъл оповести амбициозни и водещи за индустрията планове за защита и възстановяване на горите в регионите, в които се отглежда какао, в подкрепа на усилията за гарантиране на устойчиво бъдещо развитие на производството на какао чрез повишаване на гъвкавостта и възможностите за възстановяване на фермите във връзка с климатичните промени.Плановете обхващат двата най-големи за компанията източника за доставка на какао в Гана и Кот д‘Ивоар, както и третия по големина в Индонезия.Ангажираността с концепцията за устойчиво производство на какао отразява целите на компанията, свързани с предоставянето на възможност на хората да консумират правилно т.нар. \"снаксове\". От позицията си на един от най-големите производители на шоколад в света, в продължение на много години компанията се стреми да стимулира промените във веригата на доставки на какао и през 2012 г. стартира своята 10-годишна програма \"Cocoa Life\" на стойност 400 милиона щ. долара, с която си поставя за цел да достигне до повече от 200 000 фермери в шест държави.\"В нашите планове за борба с обезлесяването е предвидено до края на 2019 г. 100% от фермите, снабдяващи Монделийз Интернешънъл с какао, да бъдат включени в програмата \"Cocoa Life\"\", споделя Седрик ван Кутсем, зам.- директор, отдел Оперативен, \"Cocoa Life\". \"Картографирането и мониторингът на фермите ще ни даде възможност да разберем по-добре нуждите на фермерите, което ще ни помогне да направим необходимата ефективна промяна. Освен това, нашите планове включват финансови инициативи, които да стимулират фермерите и общностите да опазват и възобновяват горските масиви.\"През 2015 г., Монделийз Интернешънъл е първата компания, която повдига въпроса за обезлесяването в сектора за производство на какао на конференцията за климатичните промени COP21 в Париж и е първият производител на шоколад, подписал меморандум за разбирателство (MoUs) с правителствата на Гана и Кот д‘Ивоар.\"Монделийз Интернешънъл е ключов партньор в инициативата \"Cocoa & Forests\" в Кот д‘Ивоар. Техният план за действие съответства изцяло на стратегията за опазване, рехабилитация и разширяване на обхвата, приета от правителството през януари 2019 г.\", каза Алан-Ричард Донуахи, министър на горите и водните ресурси на Кот д‘Ивоар. \"Впечатлен съм от последователната политика на компанията по отношение на ангажираността й с проблемите за опазването и възстановяването на горите, която се доказва и с този план за действие. Надяваме се заедно да създадем една динамична и стабилна верига за доставка на какао и същевременно да трансформираме поминъка на фермерите и техните общности.\"Планът за действие на компанията, като учредител на Инициативата за какаото и горите (CFI), е съобразен с трите сфери, върху които се фокусира CFI - опазване и възстановяване на горите, устойчиво производство и поминък на фермерите и социално приобщаване и ангажираност на общностите, като акцентира върху следните ангажименти:Монделийз Интернешънъл е една от първите компании, производители на шоколад, която се е ангажирала чрез ключовите механизми на програмата \"Cocoa Life\" да обхване 100% от фермерите на какао до края на 2019, за да се гарантира, че нe обработват земя, попадаща в горски масиви. Компанията вече е картографирали 70% от тези ферми чрез Global Forest Watch, за да се оцени риска от загуба на дърветаМонделийз е първата организация, въвела инициативите чрез споразуменията за плащания за услуги, свързани с околната среда (PES) в контекста на отглеждането на какао, с които се стимулират фермерите да опазват и възстановяват горите. Сред целите е да се сключат споразумения с 33 000 фермери до 2022 г.Компанията знае, че обезлесяването е проблем, с който фермерите не могат да се справят сами, поради което се включва цялата общност. До 2022 г., почти 1 300 общности, в които се отглежда какао, ще имат активни програми за възстановяване и защита на горите чрез \"Cocoa Life\".\"Монделийз Интернешънъл заслужава адмирации за отговорността и отношението към съхраняването на природните ресурси в осигуряването на устойчив поминък, както и към необходимостта от активното участие на общността за опазването на местните природни ресурси,\" казва Дейвид Маклафлин, Старши консултант по Международната стратегията за съхраняването на ресурсите и \"Cocoa Life\". \"Ясно е, че ландшафтното възстановяване ще бъде ключов елемент за контролирането на климатичните промени и нашата надежда е, че другите ще последват техния пример.\"За по-подробна информация за нашите планове за действие срещу обезлесяването Cocoa Life, кликнете .Световната фондация за какао е публикувала също съвместни планове за действие, които можете да видите . ", "date": "2019.03.12", "title": "Монделийз Интернешънъл разширява програмата за борба с обезлесяването в регионите, в които се отглежда какао"}
{"url": "http://www.cross.bg/avtomobili-postradalite-sgrada-1598831.html", "text": "/КРОСС/ Тежък инцидент в Пампорово едва не взе жертви. Огромно количество сняг падна от козирката на хотел върху паркирани автомобили. Смачканите коли са четири. Инцидентът е станал на оживен паркинг. По чудо никой не е пострадал.Един от пострадалите автомобили е на семейство от Варна, дошло в Пампорово на почивка. „Паркирахме колата  и малко след това снегът падна от хотела. В колата бяхме аз, съпругата ми  и малкото ни дете, което е на 2 години. То беше в детско столче. Точно там покривът на автомобила е огънат. Общо бяхме паркирали на мястото шест коли, три от тях пострадаха значително\", коментира Красимир Костадинов - собственик на един от пострадалите автомобили.По думите му вече има предупредителни колчета, но преди това ги е нямало. „Автомобилът е застрахован. Сега ще имам претенции към собственика на хотела. Единствено аз имам застраховка, другите автомобили нямат\", каза още Костадинов.„Тази сграда не е наша собственост. Не знаем към момента на кого е тази сграда, тъй като от години е неизползваема и не сме виждали някой да я използва. Поставили сме табели, които да ограничат паркирането и достъпът до самата сграда. Потърпевшите в момента са настанени при нас. Готови сме да съдействаме с каквото можем\", коментира Николай Ангелов - управител на хотел.От община Чепеларе заявиха, че ще направят проверка по случая. Кметът Славка Чакърова съобщи за NOVA, че не може да глоби собственика на сградата за това, че не е почистил снега от покрива си. Само за миналата година в смолянско полицията е издала 100 служебни бележки за премазани автомобили от снежни маси и от паднали дървета. От началото на годината до момента пострадалите автомобили при подобни инциденти са 20. ", "date": "2019.03.12", "title": "Паднал от покрив сняг премаза няколко автомобила в Пампорово"}
{"url": "http://www.cross.bg/lokomotivi-remont-kompaniya-1598824.html", "text": "/КРОСС/ „БДЖ-Пътнически превози\", част от „Холдинг-БДЖ\", е сключило договор с чешката компания SSS Trade Czech Republic за доставка на части за ремонт на електрически мотриси, пише Seenews. Подписаната на 18 февруари сделка е на стойност 1.1 млн. лв.Търгът е пуснат на 5 ноември 2018 г., а чешката компания печели 2 от 8 обособени позиции. В срок от една година от сключване на договора, тя трябва да достави 880 необработени бандажи за локомотиви серия 44,45 и 46, както и 16 необработени бандажи за локомотиви серия 77.През миналата седмица държавната железница обяви плановете си да отдели 65 млн. лв. за ремонт на 50 локомотива и електрическите „Сименси\". Тези разходи са заложени в бизнес плана за 2019 г. на дружеството. От БДЖ уточняват, че за подобряване на услугата ще се направят общо над 71 млн. лв. капиталови инвестиции. Част от парите за ремонт на локомотиви ще дойдат от неизразходените разходи за миналата година.Освен това от компанията уточниха, че планират да ремонтират и включат в експлоатация по 15 вагона на месец до края на 2019 г. В съобщение от дружеството се казва, че към момента са напълно обновени 25 вагона, които са включени към композициите на влаковете по основните направления в страната. ", "date": "2019.03.12", "title": "Чешка компания ще достави части за мотрисите на БДЖ срещу 1.1 млн. лв."}
{"url": "http://www.cross.bg/galaktiki-sega-forma-1598826.html", "text": "/КРОСС/ Милиони галактики във Вселената в момента се сблъскват. Две от тези галактики се виждат на снимка, направена от телескопа \"Хъбъл\", съобщи ЮПИ.За разлика от автомобилните катастрофи, сблъсъка на астероид с планета или междупланетните сблъсъци, които са мигновени, сблъсъците между галактики продължават милиони години. Това предоставя достатъчно време на астрономите и ползваните от тях наземни и космически телескопи, за да документират този феномен. Астрономите кръстили NGC 6052 междугалактичния сблъсък на снимката, направена от \"Хъбъл\".Когато за пръв път забелязал NGC 6052 през 1774 г., Уилям Хершел го класифицирал като галактика с неправилна форма. Учените сега знаят, че NGC 6052 не е една-единствена галактика със странна форма, а две галактики, като всяка от тях е притеглена от гравитацията на другата.\"Много отдавна гравитацията събрала заедно двете галактики в хаотичното състояние, което сега наблюдаваме\", се казва в комюнике на Европейската космическа агенция. \"Звездите от двете първоначални галактики сега следват нови траектории в резултат на новия гравитационен ефект.\" Двете галактики, които формират една цялост със странна форма, са кръстени NGC 6052A и NGC 6052B. Очертанията на всяка от тях скоро няма да се различават, а това свидетелства, че NGC 6052A и NGC 6052B са в последните етапи от сливането си.", "date": "2019.03.12", "title": "„Хъбъл“ засне две сблъскващи се галактики"}
{"url": "http://www.cross.bg/glavnoto-velislava-oproshtavaneto-1598832.html", "text": "/КРОСС/ Скандалът с опрощаването на дълговете на Главното мюфтийство беше предизвикан от ГЕРБ и ДПС. От срещата вчера между Бойко Борисов, главния мюфтия и патриарха стана ясно, че има сделка. Аз бях поразена от скандалното поведение на главния мюфтия, който на въпроса - имате ли 4700 имота, от които получавате годишно 30 милиона лева наем, факт, който беше изнесен в студиото на вашата телевизия вчера, той отговори - аз не се занимавам със счетоводни сметки. Това каза в сутрешния блок на БТВ „Тази сутрин\" журналистът Велислава Дърева. Той направи нещо недопустимо - едва ли не в прав текст каза, вие бъдете благодарни, че не сме ви спретнали едно Косово, добави тя. От кога етническия мир се крепи на неплатените задължения към държавата на Главното мюфтийство, запита още журналистката. През декември, когато в парламентарната комисия по вероизповеданията е поставен този въпрос, изобщо няма никакъв проблем с националната сигурност и с етническия мир и през цялото време хората от ГЕРБ казват, че това е политическо решение - опрощаването на тези дългове и то идва от Министерството на финансите. Изведнъж през февруари се оказва, че има заплаха за националната сигурност - нещо да се е случило през това време? Нищо не се е случило. Просто има политическа сделка, заяви Велислава Дърева. Тя оприличи опрощаването на парите дължими от Главното мюфтийство като плащане на рекет и заяви, че по този начин се легитимира и приема, и узаконява рекета, шантажа и изнудването като политическо средство и инструмент.", "date": "2019.03.12", "title": "Велислава Дърева: Откога етническият мир се крепи на дълговете на мюфтийството"}
{"url": "http://www.cross.bg/zhivotni-svoite-zayavi-1598825.html", "text": "/КРОСС/ Планинарите, които преминават през австрийските алпийски пасища, ще трябва да спазват по-строги правила, след като крава намушка и уби туристка, предават ДПА и Ройтерс.\"Ако не следват новия правилник, срещу тях ще бъдат предприети юридически мерки\", заяви австрийският канцлер Себастиан Курц по време на пресконференция във Виена.Местните фермери се надигнаха, след като миналия месец съд в Инсбрук се произнесе срещу стопанин на животни, чието стадо излязло извън огражденията. Подразнени от кучето на немска туристка, кравите се спуснали срещу нея, а една от тях я намушкала фатално. Случката се разиграла през 2014 година.\"Ние не желаем планинските пасища да бъдат изцяло оградени. Поради тази причина сме длъжни да информираме туристите за по-отговорно поведение в тези райони, където има диви и селскостопански животни\", заяви министърката на устойчивото развитие и туризма Елизабет Кьостингер. Правилата за поведение, които ще бъдат въведени през април, указват как да се придвижват планинарите, които са в компанията на своите домашни любимци.Понякога майките крави отчаяно защитават своите телета срещу кучетата. Стопаните на домашните любимци трябва да ги водят на поводи и да ги освобождават от тях, когато биват нападнати.Ще бъде променен и гражданско-процесуалният кодекс, така че при инциденти да не бъдат държани отговорни само собствениците на селскостопанските животни, а също и туристите, ако не съблюдават правилата. ", "date": "2019.03.12", "title": "Австрия затяга мерките за туристи, след като крава уби планинар "}
{"url": "http://www.cross.bg/izostaven-bagazh-zatvori-metrostantziya-vitosha-1598835.html", "text": "/КРОСС/ Временно , поради изоставен багаж е  затворена за пътници  метростанция „Витоша\"- Влаковете се движат до метростанция „Джеймс Баучер\" . След извършване на проверка движението на влековете ще бъде възстановено до метростанция „Витоша\".", "date": "2019.03.12", "title": "Изоставен багаж затвори метростанция Витоша"}
{"url": "http://www.cross.bg/boing-nyakolko-aktziite-1598834.html", "text": "/КРОСС/ Акциите на авиокомпанията \"Боинг\" се сринаха след самолетната катастрофа в Етиопия, отнела живота на 157 души. При започването на търговията в Ню Йорк книжата на компанията поевтиняха с над 12 процента.Експерти предупреждават, че това може да се окаже най-големия спад от атентатите на 11 септември 2001 година. \"Боинг\" също така отложи представянето на новия си самолет.Заради инцидента, станал в неделя, няколко страни спряха полетите с модела \"737 Макс\". Американските авиационни власти на свой ред обявиха, че тези машини са годни за полети. Това беше втора катастрофа на самолет от този вид за последните няколко месеца. ", "date": "2019.03.12", "title": "Акциите на  \"Боинг\" се сринаха след катастрофата в Етиопия"}
{"url": "http://www.cross.bg/teofan-boga-bednite-1598815.html", "text": "/КРОСС/  Преподобни Теофан се родил в Цариград в VІІІ век от знатни родители, които били роднини на императора. Останал рано без баща, той бил поверен на грижите на император Константин Копроним, който, съгласно желанието на майката, го сгодил още малък за дъщерята на един от най-знатните сановници на империята. По такъв начин от най-ранни години земното величие било дял на Теофан. От баща си той наследил богатството и знатността на рода. Достойнствата му скоро му спечелили всеобщо уважение: за него бил отворен пътят към почести и слава, но младият Теофан останал равнодушен към всички тия предимства. Сърцето му горяло само от любов към Бога и той желаел едно: да се посвети на служение Господу, като се отрече от слава, богатство и световни радости, защото считал всичко това опасно за душата. Той грижливо изучавал закона Господен, помагал на бедните, но не могъл да изпълни своето намерение да се отрече от света, понеже се боял да не би да огорчи майка си, която желаела да го ожени. Теофан изпълнил нейното желание.След женитбата Теофан открил на съпругата си своя начин на мисли, казал й за своето желание да се отрече от света и да живее в бедност, труд и любов към Господа.\"Ти знаеш, възлюбена - казал й той, - че настоящият наш живот е кратковременен, че часът на нашата смърт е неизвестен и че осъждане очаква тия, които са забравили Бога всред житейските радости. Спомни си кого облажава светото Евангелие: не богатите и силните на тоя свят, но бедните, скърбящите, гладуващите, гонените и оскърбяваните заради Господа Иисуса Христа. Тесен път води към вечния живот, а просторният и удобният път води към гибел. Затова аз винаги съм желаел да раздам имота си на бедните и да служа на Бога в смирение, труд и безкористие. Ако и ти си съгласна на това, нека постъпим тъй, когато това бъде възможно.\"Младата жена на Теофан изявила пълна готовност за това. Насън и двамата видели ангел, който благословил тяхното намерение. Срез дворцовото великолепие, обкръжени от разкош и суетни удоволствия, благочестивите съпрузи водели живот, всецяло предаден на Бога, изучавали Неговия закон, изпълнявали Неговите заповеди и пазели душевна чистота.  ", "date": "2019.03.12", "title": "Преп. Теофан. Св. Григорий Двоеслов. Преп. Симеон, Нови Богослов "}
{"url": "http://www.cross.bg/dyshi-zagivat-znameto-1598816.html", "text": "/КРОСС/  1860 г. - За пръв път е отслужена църковна служба на български език.1872 г. - Иларион Ловчански е избран за Български екзарх.1894 г. - Започва продажбата Coca-Cola в бутилки.1907 г. - При експлозията на френския броненосец Йена загиват 118 души.1912 г. - Основан е Футболен клуб „ПФК Ботев (Пловдив)\".1933 г. - В Германия е свалено знамето на републиката и е издигнато знамето със свастиката на Националсоциалистическата партия.1935 г. - Персия се преименува на Иран.1938 г. - Аншлус: По заповед на Хитлер германски войски нахлуват в Австрия. Присъединяването на страната към Третия райх е утвърдено с референдум месец по-късно.1938 г. - Подписан е първият таен българо-германски протокол за доставка на военна техника на България в размер на 30 000 000 марки за две години.1940 г. - Сложен е края на Зимната война между Финландия и Съветския съюз.1945 г. - Завършва Първият конгрес на Отечествения фронт.1946 г. - Екзекутиран е унгарският националсоциалистически лидер Ференц Салаши.1946 г. - НС приема Закон за трудовата поземлена собственост, според който земя над 200 дка (за Добруджа - над 300 дка) се национализира.1947 г. - Обявена е Доктрината Труман, която има за цел да ограничи разпространението на комунизма.1974 г. - Съветският космически апарат Марс-6 е спуснат успешно на повърхността на Марс.1981 г. - Явлението Фотоелектретно състояние на веществата е вписано като откритие на акад. Георги Наджаков в Държавния регистър за открития.1985 г. - В Женева САЩ и СССР започват преговори по контрол върху въоръженията.1988 г. - Тодор Живков излага основните моменти в „новата стратегия по възродителния процес\".1999 г. - Бившите членове на Варшавския договор, Чехия, Унгария и Полша се присъединяват към НАТО.1999 г. - Национално Сдружение Фотографска Aкадемия Янка Кюркчиева е организация с идеална цел и е учредена на 12 март.2000 г. - Папа Йоан Павел II иска публично извинение за прегрешенията на католическата църква пред човечеството.2001 г. - Софийски съд обявява Националната авиокомпания Балкан във фалит.2003 г. - Зоран Джинджич, министър-председателят на Сърбия е убит в Белград.2004 г. - При поредица от бомбени атентати в Бомбай, Индия загиват 300 души и хиляди са ранени. ", "date": "2019.03.12", "title": "12 март  в историята"}
{"url": "http://www.cross.bg/rozhdenitzi-na-mart-1598818.html", "text": "/КРОСС/ Александър Дойнов, актьорБожил Колев, легендарен защитник на Черно море и ЦСКАВаня Цветкова, актриса („Лавина\",  „Комбина\", „Адио Рио\", „Другият наш възможен живот\")Георги Торнев, продуцент и режисьор на клипове и тв предавания Проф. Искра Баева, историк Мартин Герасков, актьор, син на семейството актьори Ивайло Герасков и Милена Живкова. Мехмед Атаман, ексдепутат от ДПС в 43 НСАндрей Жеков - волейболистАнелия Шуманова - оперетна певицаБоян Йорданов - волейболистВенцеслав Начев - писател, преводачДимитър Младенов - футболистДинко Динев - актьорМариана Коцева - генерален директор на генерална дирекция \"Евростат\"Иво Стефанов - юристМюмюн Тахир - писател  ", "date": "2019.03.12", "title": "Рожденици на 12 март  "}
{"url": "http://www.cross.bg/strahyvaiite-greshi-pravi-1598814.html", "text": "/КРОСС/ Не греши този, който не прави нищо! Не се страхувайте да правите грешки - страхувайте се да не ги повтаряте!      Теодор Рузвелт", "date": "2019.03.12", "title": "Не греши този, който не прави нищо"}
{"url": "http://www.cross.bg/brekzit-tereza-predi-1598828.html", "text": "/КРОСС/ Европейският съюз и Великобритания се договориха за \"правно обвързващи промени\" по сделката за Брекзит. Това стана ясно след проведените късно снощи извънредни разговори на премиера Тереза Мей в Страсбург.Часове преди обсъжданията на ключовия вот за Брекзит в Камарата на общините Мей се срещна с председателя на Европейската комисия Жан-Клод Юнкер.Това е втори шанс, но трети такъв няма да бъде даден, категоричен беше Жан Клод-Юнкер на съвместната пресконференция с Тереза Мей след продължилите близо 2 часа разговори в Страсбург.Видимо развълнуван, председателят на Европейската комисия върна лентата до референдума \"за\" и \"против\" членството през юни 2016 г.\"Беше тъжен ден, но трябва да уважаваме решението на британския народ\", каза Юнкер, според когото Брюксел и Лондон застават изцяло зад промените, целящи да прекратят безизходицата около споразумението за напускане.\"Изборът е кристално ясен - или тази сделка, или Брекзит никога няма да се случи\".Тереза Мей подчерта, че постигнатите \"правно обвързващи промени\" в споразумението за развода ще гарантират, че Европейският съюз не може да действа с намерението да използва безкрайно \"предпазния механизъм\" по отношение на статута на Северна Ирландия.От Страсбург британският премиер се обърна към депутатите в Камарата на общините преди очакваното тази вечер гласуване на условията за развода с Брюксел:\"Сега е времето да се обединим и да подкрепим тази по-добра сделка за Брекзит\".Междувременно председателят на Европейската комисия Жан-Клод Юнкер заяви, че Великобритания трябва да напусне ЕС преди изборите за Европейски парламент през май.Агенция Ройтерс посочва, че според него в противен случай Лондон трябва да избере свои евродепутати. ", "date": "2019.03.12", "title": "ЕС и Великобритания договориха “правно обвързващи промени“ за Брекзит "}
{"url": "http://www.cross.bg/novovuvedeniya-otpadutzi-sotzialni-1598862.html", "text": "/КРОСС/  Кандидати от България имат шанс да спечелят финансиране в годишния конкурс за социални нововъведения, организиран от Европейската комисия.В новото издание на конкурса се търсят идеи, които да водят до намаление на пластмасовите отпадъци, като целят системна промяна на местно, национално и европейско равнище.Целта е да се подкрепят инициативи, които осигуряват намаление на пластмасовите отпадъци и замърсяването с тях чрез подобряване на съществуващите процеси или чрез въвеждане на съвсем нови продукти и начинания. С помощта на тези нововъведения трябва да се понижи количеството на създаваните пластмасови отпадъци или да се осигурят условия и да се насърчат повторната употреба и рециклирането им.Независими съдии ще определят три проекта, всеки от които ще бъде награден с 50 000 евро през октомври 2019 г.Заявления за участие може да се подават до 4 април, четвъртък, 12:00 ч. на обяд централноевропейско време. Всички необходими сведения може да намерите на следния адрес: Създаден в памет на първопроходеца в социалните нововъведения Диого Васконселуш, европейският конкурс за социални нововъведения се провежда от Европейската комисия във всички държави - членки на ЕС, и всички асоциирани държави по „Хоризонт 2020\". На седмата година от съществуването си конкурсът вече служи като маяк за социалните новатори в Европа, тъй като използва доказана методика за подкрепа на идеи на ранен етап и за поддържане на мрежа от радикални новатори, които променят обществото към по-добро. Всяка година конкурсът е посветен на различен въпрос, засягащ Европа. Тази година темата е „Справяне с пластмасовите отпадъци\".Въпроси за конкурса може да изпращате на: info@socialinnovationprize.eu ", "date": "2019.03.12", "title": "Европейски конкурс за социални нововъведения за 2019 г. с награден фонд 150 000 евро"}
{"url": "http://www.cross.bg/ombydsmanut-otgovorite-informatziya-1598821.html", "text": "/КРОСС/ Омбудсманът Мая Манолова ще представи пред медиите отговорите на „Топлофикация София\" ЕАД, получени по Закона за достъп до обществена информация на 11 март 2019 г. Омбудсманът ще коментира предоставената информация и дали има разминаване с отговорите на столичното топлофикационно дружество, спрямо други официални източници.Припомняме, че съдебната  сага на омбудсмана с „Топлофикация\"  продължи близо три години, тъй като ръководството отказваше да даде исканата информация за какво са похарчени събраните през 2015 г. юрисконсултски възнаграждения за милиони левове чрез започнати дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство.  Омбудсманът зададе 10 въпроса - тук: https://www.ombudsman.bg/news/4993На 25 февруари т.г. с Решение № 1149 Административен съд София-град отмени отказа и изпрати преписката на изпълнителния директор за предоставяне на информацията, изрично и изчерпателно посочена в заявлението на омбудсмана.", "date": "2019.03.12", "title": "Мая Манолова ще представи отговорите на „Топлофикация София“ по ЗДОИ "}
{"url": "http://www.cross.bg/chasa-provede-sofiyaot-1598819.html", "text": "/КРОСС/ София.От 10.00 часа в зала „Изток\" на Народното събрание председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще участва в кръгла маса „Управление на миграционната политика в контекста на изборите за Европейски парламент\". Сред основните говорители на форума ще бъдат Мария Габриел - еврокомисар по цифрова икономика и цифрово общество, Младен Маринов - министър на вътрешните работи на България и др.***София.От 10.30 часа Общественият съвет към Комисия по взаимодействието с неправителствените организации и жалбите на гражданите ще заседава в зала 142 в сградата на Народното събрание на пл. „Княз Александър I\" №1.***Перник.От 15.30 часа министърът на регионалното развитие и благоустройството Петя Аврамова ще присъства на официалното откриване на обновената и санирана сграда на Община Перник. Oт 16.00 часа, в Общински комплекс „Дворец на културата\" - Перник тя ще участва в граждански диалог на тема „Европа в нашия дом\". ***София.От 09.30 часа ще започне седмичното заседание на Съдийската колегия към Висшия съдебен съвет.***София.От 10.00 часа в Националния пресклуб на БТА ще бъде представено изследването „Българската младеж 2018/2019\" на „Галъп Интернешънъл\" и Института по социология „Иван Хаджийски\".***София.От 10.00 часа в НДК ще бъде открит форумът „Национални дни на кариерата - добра кариера, добър живот\".***София.От 11.00 часа на брифинг в институцията омбудсманът Мая Манолова ще представи пред медиите отговорите на „Топлофикация София\" ЕАД,***София.От 11.00 часа в зала 6 на НДК ще се проведе церемония по награждаване, във връзка с кампанията „Достойните българи\".***София.От 11.00 часа в хотел „Феста\" ще се проведе семинар на тема: „Политика на ЕС в област екология. Право на ЕС за опазване на околната среда и оценката на въздействието върху околната среда\". Лектори на обучението са съдиите от Върховния административен съд Сибила Симеонова и Николай Гунчев, които имат дългогодишен опит в прилагането на екологичното право на България и ЕС.***София.От 11.00 часа 5 състав на Комисията за защита от дискриминация ще проведе заседание по преписка, образувана по жалба на Ц.Ц. от Аксаково, майка на ученик.***София.От 12.00 часа в Първа зала на Столичната община в присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. В пресконференцията ще вземат участие зам.-кметът Йоана Христова и представители на общините Бургас, Велико Търново, Монтана, Русе и Стара Загора.***София.От 12.00 часа 5 състав на Комисията за защита от дискриминация ще проведе заседание по преписка, образувана по жалба на Д.М. от Бургас срещу „Артстрой\" - Бургас.***София.От 13.00 часа в хотел „Метрополитън\" ще се състои пресконференция на участниците в срещата на земеделските камари от Европа за постигнатите резултати от срещата.***София.От 13.30 часа 5 състав на Комисията за защита от дискриминация ще проведе заседание по преписка, образувана по жалба на 55 служители на „Софийска вода\" АД.***Асеновград.От 11.30 часа на площад „акад. Николай Хайтов\" ще се проведе тържествено честване на Деня на ракетните войски и артилерията на Българската армия и 91 години от създаването на 4-ти артилерийски полк.***Благоевград.От 09.30 часа в зала „22-ри септември\" ще се проведе извънредно заседание на Общински съвет - Благоевград.***Бургас.От 13.30 часа общинският съветник Живко Табаков ще има приемен ден за граждани в централата на Движение „България на гражданите\" (ДБГ) - Бургас на ул. „Фердинандова\" 2 Б.***Варна.Oт 10.00 часа в Община Варна ще се проведе информационно събитие по програмата за морско дело и рибарство 2014-2020 (ПМДР).***Варна.От 14.00 часа до 16.00 часа в офиса на ПП ГЕРБ (ул. „Георги Бенковски\") общинският съветник Николай Георгиев ще проведе приемна за граждани.***Враца.От 17.00 часа в Конферентната зала на Общински съвет-Враца ще се проведе обществена консултация във връзка с промени в Наредбата местните такси, с които се предвижда понижаване на цените на таксите за депониране, транспортиране и термично оползотворяване на неопасните производствените отпадъци на територията на Общината.***Враца.От 17.00 часа в Конферентната зала на Общински съвет - Враца ще се проведе обществено обсъждане на предложение за закупуване на нов подвижен състав за обществения градски транспорт на територията на Общината.***Вълчедръм.От 10.30 часа в Зала 1 на Община Вълчедръм ще се състои встъпителна пресконференция по проект за изграждане на компостираща инсталация за разделно събрани зелени и/или биоразградими отпадъци за общините Вълчедръм и Якимово.***Габрово.От 12.00 часа зам.-министърът на труда и социалната политика Зорница Русинова и кметът на Габрово Таня Христова ще посетят Център за настаняване от семеен тип за деца/младежи с увреждания с потребност от постоянна медицинска грижа в кв. „Велчевци\" №1. От 12.20 часа епредвиден брифинг за медиите.***Габрово.От 13.30 часа във физкултурния салон на Основно училище „Св. Св. Кирил и Методий\" заместник-министърът на труда и социалната политика и ръководител на Управляващия орган на ОПРЧР Зорница Русинова и кметът на Община Габрово Таня Христова ще участват в „Открит урок\" под надслов „Влез в света на другия\".***Добрич.От 10.00 часа в в Бизнес-залата на Община град Добрич ще се проведе заключителна пресконференция и церемония по официално откриване на обекти, обновени по проекта за енергийно обновяване на многофамилни жилищни сгради.***Добрич.От 10.30 часа в Голямата заседателна зала на Община град Добрич ще се проведе информационна среща на тема „Европейски средства за образованието\".***Казанлък.От 15.00 часа в офиса на Обществения посредник на община Казанлък ще се проведе информационна среща за родители по въпроси, които касаят общата и допълнителна подкрепа за личностно развитие на децата.***Перник.От 14.00 часа в заседателната зала на Община Перник ще се проведе пресконференция във връзка с реализирането на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\", който се финансира по Оперативна програма „Региони в растеж\".***Пловдив./ с. Калековец.От 10.30 часа кметът на община „Марица\" Димитър Иванов ще направи първа копка на детска градина в село Калековец.***Русе.От 10.00 часа в Зала 1 на Областна администрация Русе ще заседава Постоянната комисия в областта на индустрията и новите технологии.  ", "date": "2019.03.12", "title": "Предстоящи събития в страната на 12 март  "}
{"url": "http://www.cross.bg/litza-bezrabotni-kompetentnosti-1598820.html", "text": "/КРОСС/ Изпълнителният директор на Агенцията по заетостта Драгомир Николов подписа днес договори със социалните партньори за реализацията на проекти по Националния план за действие по заетостта през 2019 г.Проектите ще осигурят възможност на 8 292 безработни лица да се включат в обучения за придобиване на професионална квалификация и/или ключова компетентност, като минимум 40 % от тях ще бъдат включени в заетост след това. Обученията са насочени към уязвими групи на пазара на труда, а именно: безработни лица до 29 г. или над 50 г., продължително безработни, лица с ниска или нетърсена на пазара на труда про онална квалификация и недостиг на ключови компетентности, в т. ч. с ниско образование, както и към лица извън работната сила, обезкуражени лица и други.Проектите на социалните партньори, които ще се изпълняват през 2019 г., са:ПРОЕКТ „ТРУДОВА АКТИВНОСТ\" на БСК цели подобряване на човешкия капитал с оглед подкрепа на ръста на икономиката и постигане на баланс на пазара на труда чрез подготовка на кадри за работни места и по професионални направления с необезпечено търсене на труд. В общо 38 общини ще се проведат обучения на тема „Управление на промяната\", „Мултикултурни и социални аспекти в обслужването на клиенти\", „Умение за управление и оценка на риска\" и професионални обучения по 20 специалности за 1 186 безработни. Проектът ще осигури заетост на 544 безработни лица по придобитата от обученията професия.ПРОЕКТ „КАТАЛОЗИ\" на БТПП ще подготви кадри за работни места и по професионални направления с необезпечено търсене. Ще се осигури активиране на неактивните лица и изпреварващо обучение на работната сила за повишаващото се търсене от страна на бизнеса, както и по-успешно адаптиране към външните и вътрешните предизвикателства. Проектът предвижда 1 280 безработни лица от 26 общини да се включат в обучение за придобиване на една от 3 вида ключови компетентности. Тези лица ще могат да придобият квалификация по различни професии като: „Оператор на компютър\", „Помощник в строителството\", „Шивач\", „Готвач\", „Продавач-консултант\", „Камериер\", „Оперативен счетоводител\", „Офис секретар\", „Фризьор\", „Екскурзовод\" и т.н. На близо 512 от включените в проекта ще бъде осигурена минимум 3-месечна заетост по придобитата от обученията професия.ПРОЕКТ „НИЕ СЪЩО МОЖЕМ 2\" на КНСБ предвижда провеждане на обучения по ключови компетентности „Обществени и граждански компетентности\" на 599 безработни лица и обучения по професии „Болногледач\", „Социален асистент\" и „Работник в озеленяването\" на общо 1 168 безработни лица. Общо 650 от обучените ще бъдат наети на работа по придобитата професия в общински администрации, държавни и бюджетни предприятия. Проектът ще се реализира в 19 от 28-те области в страната, а целта ще бъде подобряване на достъпа до пазара на труда на рискови групи безработни лица чрез предоставяне на пакет от услуги за придобиване на умения, компетентности, квалификация и заетост по придобитата професия.ПРОЕКТ „НОВО НАЧАЛО ЗА РАБОТА\" на КРИБ ще даде възможност на 1 190 безработни лица от 16 общини в страната да преминат обучения по ключови компетентности и за придобиване на професионална квалификация по една от 14-те предложени професии. След успешното приключване на професионалното обучение над 490 безработни ще бъдат насочени за стажуване или работа на позиции, съобразени с придобитите умения и квалификация.ПРОЕКТ „ХОРИЗОНТИ 4\" на КТ „ПОДКРЕПА\" предвижда повишаване на конкурентоспособността и подобряване на достъпа до пазара на труда на неравнопоставените групи чрез осъществяването на комплекс от обучения по ключови компетентности и професионално обучение. По проекта общо 1 080 безработни лица от 31 общини ще придобият квалификация по професии в 11 направления, както и ключови компетентности „Умение за работа в екип\" или „Обществени и граждански компетентности\". След успешно приключване на обученията ще бъде осигурена  заетост или стажуване на близо 440 лица.ПРОЕКТ „Успешни ЗАЕДНО - За Едно Достойно Ново Образование\" на ССИ ще повиши компетентността и професионалната пригодност на безработните лица. Неактивните ще бъдат активирани чрез изпреварващо обучение с оглед обезпечаване на работните места от професионални направления с недостиг на кадри. Предвидено е включване на 1 138 безработни лица в обучения за „Умение за учене\" и „Инициативност и предприемачество\". На безработните ще бъде предоставена възможност да преминат и професионално обучение по една от предвидените общо 22 професии. Това ще даде шанс на минимум 643 от тях да бъдат устроени на подходящи работни места, съобразно придобитите квалификация и умения.ПРОЕКТ „ПРЕДИЗВИКАТЕЛСТВА\" на АИКБ предвижда включване на 1 250 безработни лица в обучение за придобиване на ключови компетентности и професионално обучение в 10 професионални направления. На работа ще бъдат устроени най-малко 500 лица, като основната цел на проекта е създаване на устойчива заетост на лица от най-неравнопоставените групи на пазара на труда, както и повишаване и/или придобиване на професионална квалификация и ключови компетенции и умения по търсени на пазара на труда професии. Проектът ще се реализира на територията на 31 общини в страната.При реализацията на проектите на социалните партньори Агенцията по заетостта ще прилага комплексен подход. Ще бъдат предоставяни специализирани услуги за консултиране и мотивиране на безработните лица за активно включване в предвидените обучения за професионална квалификация и ключови компетентности, търсени на пазара на труда. Голяма част от успешно завършилите професионално обучение ще бъдат наети за период не по-малък от 3 месеца на първичния пазар на труда или на субсидирани работни места, като финансирането ще бъде споделено между държавата и работодателите.По сключените днес договори предстои от утре да стартира приемът на заявки за подбор на безработни лица - кандидати за обученията. Повече информация за всеки проект и предлаганите по него възможности за обучение и заетост може да бъде намерена на официалната електронна страница на Агенция по заетостта и на място в бюрата по труда, на чиято територия е предвидено да се реализират проектите.  ", "date": "2019.03.12", "title": " Близо 8 300 безработни ще бъдат включени в обучения по проекти "}
{"url": "http://www.cross.bg/april-chasa-letishte-1598822.html", "text": "/КРОСС/ Преместването на летището на Истанбул е планирано за 5-6 април. Операцията ще започне в 03.00 часа през нощта на петък, 5 април, ще трае 45 часа и ще завърши в 23.59 часа в нощта на 6 април, съобщи ТРТ Хабер.Летище Истанбул и летище Ататюрк ще бъдат затворени за редовни полети между 02.00 и 14.00 часа на 6 април. Ще бъде прехвърлено оборудване с обща маса 47 300 тона (тежестта на 5000 ТИР-а) от едната аерогара до другата. В транспортирането ще участват над 1800 работници и служители.Операцията по прехвърляне първоначално беше планирана за откриването на аеропорта, после отложена за нощта на Нова година.Ще бъдат разменени и международните авиационни кодове на двете летища. От 03.00 часа на 6 април новото летище Истанбул ще получи кода \"IST\", който по класификацията на IATA понастоящем се използва от летище Ататюрк. Настоящият код на летище Истанбул \"ISL\" ще бъде прехвърлен на летище Ататюрк. То обслужва граждански полети от 1953 г. След промяната ще бъде използвано за тренировъчни и ВИП полети, авиационни изложения и други цели. ", "date": "2019.03.12", "title": "Преместването на летището на Истанбул е планирано за 5-6 април"}
{"url": "http://www.cross.bg/league-geiiming-gaming-1598861.html", "text": "/КРОСС/ Най-новата гейминг лига у нас -,  ще достигне кулминацията на своя първи сезон на 23 март в зала 3 на НДК. Освен финалните срещи на голямата гейминг сцена, организаторите предвиждат и отделни фен зони, в които всички желаещи посетители ще могат да играят Fortnite, League of Legends, FIFA19, Brawl Stars и да се състезават за специалните награди, осигурени от партньорите на лигата - OMEN by HP, Huawei и Red Bull.След плейофната фаза през февруари, която беше проследена от над 25 000  зрители онлайн, класиралите се ще се борят за купата на А1 Gaming League и наградата от 15 000 лева, част от общия годишен награден фонд от 50 000 лева. През деня на 23 март финалистите ще мерят сили в пет от най-популярните в световен мащаб игри: League of Legends (отборно), CS:GO (отборно), FIFA19 (индивидуално), Hearthstone (индивидуално), Clash Royale (индивидуално).Новата състезателна гейминг лига на България - А1 Gaming League, беше обявена официално през септември 2018 година по време на най-голямото младежко събитие у нас - Aniventure Comic Con. Само за 5 месеца лигата регистрира над 4 500 участници, турнири всеки уикенд и плейофи, които отличиха най-добрите отбори и играчи.По време на първия сезон в лигата взеха участие и някои от най-успешните съвременни български геймъри, които вече се радват на отличия в света на електронните спортове. Сред тях е Иван Чуров, един от най-добрите FIFA играчи у нас, наскоро подписал с е-спорт дивизията на Манчестър Сити, както и Сезер Сабриев, бронзов медалист от отборното Световно първенство по FIFA19.Освен с последен модел гейминг конфигурации и периферия за финалистите, зала 3 на НДК ще бъде оборудвана и с допълнителни машини и последни модели телефони в отделните зони, на които могат да играят и всички посетители в паузите между финалните срещи. В специално обособената зона на А1 ще се провеждат и турнири по Fortnite, в които ще могат да се включат до 240 играчи, записванията стават на място. Red Bull пък ще предизвика играчите, харесващи отборните игри, с 2vs2 турнир по FIFA19 с нестандартни правила - победител ще бъде отборът, вкарал два последователни гола на съперника си. Голямата награда тук ще бъде изживяване от света на Red Bull. В зоната на OMEN by HP ще се проведе 1v1 турнир по League of Legends, а мобилният гигант Huawei ще организира първи турнир по Brawl Stars - записванията и за двете игри ще стават на място в зоните.Билетите са на цена от 5 лева и са в продажба в билетния център на НДК, в бензиностанциите OMV, в мрежата на Eventim и онлайн .  На място билетите ще бъдат на цена от 10 лева.  ", "date": "2019.03.12", "title": "НДК ще е домакин на първите финали от A1 Gaming League"}
{"url": "http://www.cross.bg/tema-zhivo-gost-1598817.html", "text": "/КРОСС/ Тема:  Български учен е най-големият познавач на ретината в света - д-р Владимир Кефалов от Вашингтон специално за БНТ;Тема:  Закон за вероизповеданията и рестарт на АЕЦ \"Белене\" - коментар на Валери Симеонов;Тема:  Поскъпват или поевтиняват основните хранителни продукти - какви са цените на борсата?Тема:  Как приемането на еврото ще се отрази на цените и доходите?Тема:  Две авиокатастрофи с Боинг 737 Макс - ще бъде ли спрян моделът завинаги?Тема: Бой между деца в Габрово! На живо: Каква е реакцията на институциите?Тема:  Репортерът Емил Митев ще ни разкаже защо язвир „Пясъчник\" се превърна в най-охранявания водоем у нас с помощта на модерните технологии?Тема:  Как издирваната за измами в цял свят Ружа Игнатова стана бизнесдама на годината?Тема:  Защо премиерът Бойко Борисов поиска среща с патриарха и главния мюфтия?Тема:  Tръгна процедурата за избор на стратегически инвеститор за АЕЦ „Белене\"! Има ли кандидати - в студиото министърът на енергетиката Теменужка Петкова;Тема: Необходими ли са законови промени, за да спрат измамите с пенсии? Гост - председателят на социалната комисия в парламента Хасан Адемов;Тема:  На живо: Специализирана акция на КАТ за колани и детски столчета. Какви ще са глобите за наружителите?Тема: Доброволци събраха тонове боклук от столична градинка. На живо: Кое ще е следващото им предизвикателство?Тема: Как Софийската опера и балет ще отбележи юбилея на Панчо Владигеров? Гост - академик Пламен Карталов.Тема: „Кметовете на Созопол и Златица с обвинения за злоупотреби с милиони левове? Защо това се случва точно сега?\". В предаването ще видите още:Тема: Кой стои зад схемите с деца на български граждани за източване на социалната система в Германия?Тема: Сняг от козирка на хотел в Пампорово премаза няколко автомобила - ще обезщетят ли собствениците?Тема: Последен сняг за тази зима - с колко ще паднат температурите през следващите дни?Тема: В „Дръжте крадеца!\" - кражба на алкохол от бургаски магазин.Тема: Как училище се сдоби с пешеходна пътека след репортажите на Румен Бахов?Тема: Поредна жертва на ограничителите на ул. „Граф Игнатиев\" - възрастен мъж се спъна и нарани.Тема: Рекордно голяма листа на чакащи за трансплатация на бъбрек. Кога ще има национална програма за донорство?Тема: Коя река е по-дълга - Нил или Амазонка? И защо два учебника дават различни отговори на този въпрос? Разговор с известния учител по география Димо Падалски.Тема: Как двама рибари спасиха жена от удавяне в морето край Бургас? ", "date": "2019.03.12", "title": "Теми и гости в сутрешните блокове на телевизиите"}
