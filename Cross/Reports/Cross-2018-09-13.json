{"url": "http://www.cross.bg/chasa-septemvri-cherni-1583793.html", "text": "/КРОСС/ От 00.30 часа на 14 септември до 24.00 часа на 15 септември се забранява влизането на пътни превозни средства по бул. „Арсеналски“ в участъка от бул. „Витоша“ до бул. „Черни връх“.От 0.30 часа на 14 септември до 24.00 часа на 15 септември  автобусите по линия 102 ще се движат по променен маршрут: В посока кв. „Овча купел“  от бул. „Св. Наум“ надясно по бул. „Черни връх“,  наляво по бул. „България“, надясно по бул. „Академик Ив. Ев. Гешов“ и по маршрута си двупосочно. Автобусите от линия 102 ще спират на всички съществуващи автобусниспирки в променения участък на маршрута.  За същото време се закриват и местата за почасово паркиране по бул. „Арсеналски“ в участъка от ул. „Богатица“ до бул. „Черни връх“. ", "date": "2018.09.13", "title": "Промяна в организацията на движение във връзка с ремонтните дейности на бул. „Арсеналски“"}
{"url": "http://www.cross.bg/konkyrsa-aviv-evroviziya-1583782.html", "text": "/КРОСС/ Международният песенен конкурс \"Евровизия 2019\" ще се състои от 14 до 18 май в Тел Авив, предаде ТАСС. Това оповести пресслужбата на организаторите на конкурса.Шестдесет и четвъртият конкурс \"Евровизия\" ще се състои на 14 май, вторник, 16 май, четвъртък и 18 май, събота в Тел Авив, се казва в съобщението.Решението е взето, след като от израелската обществената корпорацията за радио и телевизионно разпространение \"Кан\" било поискано да представи най-малко два града-кандидати за провеждане на конкурса.Били разгледани също предложения, свързани с градовете Ерусалим и Ейлат. Организаторите отбелязват, че Тел Авив представил много креативна и привлекателна заявка в съответствие с всички необходими критерии.Израел получи право за провеждане на конкурса след победата на певицата Нета Барзилай в \"Евровизия 2018\". След събитието израелският премиер Бенямин Нетаняху обеща песенният конкурс да бъде проведен в Ерусалим.По-късно вследствие на възраженията на редица страни участнички в конкурса бе взето решение за провеждането му в друг град.", "date": "2018.09.13", "title": "\"Евровизия 2019\" ще се състои в Тел Авив"}
{"url": "http://www.cross.bg/radev-rymen-chlenki-1583791.html", "text": "/КРОСС/ Европейският съюз се нуждае от много по-ефективен механизъм за вземане на решения, особено в кризисни ситуации. Нерядко кризите вече са факт, а в ЕС успяваме да постигнем консенсус за дадено решение след година. Това заяви държавният глава Румен Радев на срещата на държавните глави от групата „Арайолуш“, която се провежда в столицата на Латвия, Рига. Форумът за политически диалог обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността.Българският президент подчерта, че дори и при наличието на кризи, които засягат всички държави членки, ЕС невинаги успява да бъде единен и да търси устойчиво и дълготрайно решение. По думите на Румен Радев това с особена сила важи по отношение на миграцията. „Ако вложим всичките си усилия в превръщането на Европа в крепост и не се обърнем към причините за миграцията, рискуваме да загубим тази крепост. ЕС трябва да изнася не само стоки, но и реално да подкрепи развитието на образованието, културата и социалната стабилност в държавите, от които произхождат мигрантите“, подчерта президентът.Държавният глава призова страните членки да преосмислят следваните подходи към сигурността, която не зависи само от обмен на информация между службите за сигурност, но и от способността на ЕС да отстоява своите позиции в международен план. Според президента Радев без наличието на адекватен отбранителен капацитет, ЕС не е в състояние да осигурява сигурността на държавите членки в съседните региони, които продължават да генерират рискове и да провокират миграционни вълни.Трябва да си отговорим и на въпроса дали имаме достатъчно адекватни механизми, за да идентифицираме и предотвратим потенциални кризи както извън ЕС, така и вътре в Европа, в отделните общества и по отношение на днешните социално-икономическите процеси, заяви още Румен Радев. Държавният глава добави, че държавите в света не се делят на големи и малки, а в зависимост от амбициите и целите, които си поставят в отстояване на своите интереси. ", "date": "2018.09.13", "title": "Румен Радев: ЕС се нуждае от много по-ефективен механизъм на вземане на решения в кризисни ситуации"}
{"url": "http://www.cross.bg/otbranata-voiiski-inzhenernite-1583790.html", "text": "/КРОСС/ „Изразявам уважението и признателността си към инженерните специалисти, които компетентно и всеотдайно изпълняват задачите си по трите мисии на Въоръжените сили“. Това заяви днес, 13 септември, директорът на Щаба на отбраната бригаден генерал Радостин Илиев, който поздрави от името на ръководството на Министерството на отбраната присъстващите в зала „Концертна“ на Централния военен клуб по случай 140 години от създаването на инженерните войски. Той прочете приветствено слово от името на началника на отбраната генерал Андрей Боцев. В него се посочва, че военното ръководство на Министерството на отбраната оценява по достойнство дейността на всеки един, който работи за повишаването на военните способности в областта на военноинженерното осигуряване за реализиране на бойната инженерна поддръжка и инженерната поддръжка на силите. Акцентира се на професионализма на инженерните военни специалисти в областта на неутрализирането на невзривени бойни припаси и на важността на тяхната експертиза за противодействие на импровизирани взривни устройства. Подчертава се важността и на дейността им по оказване на помощ на населението при овладяване и преодоляване на последствията от бедствия.„С думи на голяма признателност се обръщам днес към воините от запаса, които служиха с чест в мирно време, работиха за усъвършенстване на организацията, осигуряването със съвременна инженерна техника и повишаване на оперативно-тактическата подготовка на инженерните поделения“, обърна се бригаден генерал Илиев към офицерите, сержантите и войниците от запаса. Приветствено слово по случай празника произнесе и началникът на отдел „Инженерно осигуряване” в дирекция „Операции и подготовка“ в Щаба на отбраната полковник Антон Манчев.Със заповеди на министъра на отбраната и началника на отбраната бяха наградени офицери, сержанти, войници и цивилни служители за постигнати високи резултати при изпълнение на служебните задължения. Отличени бяха и офицери от запаса с принос в развитието на инженерното осигуряване. От името на ръководството на Съвместното командване на силите награди връчи и началникът на щаба флотилен адмирал Димитър Йорданов.Отбелязването на празника продължи с музикална програма от Представителния ансамбъл на Въоръжените сили от Националната гвардейска част.", "date": "2018.09.13", "title": "Инженерни войски днес отбелязват 140 години от своето създаване"}
{"url": "http://www.cross.bg/spravki-dostup-dostuput-1583789.html", "text": "/КРОСС/ В Националния осигурителен институт постъпиха сигнали на граждани и медии, че на  интернет страницата на  института може да се осъществи невалидиран достъп за справки по ЕГН и ПИК на Националната агенция по приходите (НАП). В момента се извършва интензивна проверка на случая и до пълното изясняване на обстоятелствата достъпът до тези справки е блокиран. Всички други електронни услуги със свободен или ограничен достъп функционират нормално.", "date": "2018.09.13", "title": "Временно е спрян достъпът до справки по ЕГН и ПИК на НАП през сайта на НОИ"}
{"url": "http://www.cross.bg/klas-bulgariya-ychenitzi-1583792.html", "text": "/КРОСС/ Участваха над хиляда деца от България, Русия, Молдова и др. Авторитетно жури от известни учени, художници, поети и писатели оцени детските творби. Отличените 103 ученика и 50 учители бяха наградени с грамоти и предметни награди на тържествена церемония в Руския културно-информационен център. Отличените български ученици на второ място и отличените с първо място ученици от Русия и Молдова бяха наградени с почивка в Санаторно-оздравителен комплекс „Камчия“ и с  участие в международен ученически поход-урок „По стъпките на Руско-турската Освободителна война“ /Бяла, Шипка, Плевен/. Научен ръководител на проекта е доц. Емилия Лазарова.Отличените на първите места в различините раздели на Международния ученически конкурс „Заедно в XXI век“ по традиция получават награда посещение в Москва предоставена от Фондация „Устойчиво развитие за България“.Тази година това са учениците:   - 6 клас, ОУ „Св.св. Кирил и Методий“ гр. Кърджали  – 11 кл. СУ „Сава Доброплодни, гр. Шумен – 7 клас,  СУ „Йордан Йовков“, гр. Тутракан- - 11 клас,  ППМГ „Екзарх Антим I“,  гр.Видин- – 9 клас,  СУ „Св. Климент Охридски“, ЦПЛР,  гр.Троян- – 10 клас, СУ „Йордан Йовков“,  гр.Тутракан – 6 клас, СУ „Георги Бенковски“, гр. Тетевен – 6 клас, ОУ „Христо Никифоров“, гр. Ловеч – 7 клас, ШИИ „Живопис“, ОДК „Св. Иван Рилски“, гр. Казанлък – 11 клас, 17 години, ПГЧЕ „Васил Левски“, гр. Бургас – старши учител, ръководител на Школа по изобразително изкуство към Общински детски комплекс „Св. Иван Рилски“ гр. КазанлъкЕкскурзията на децата тази година се осъществява и с подкрепата на Фонд „Русский мир“.  По време на престоя си в руската столица наградените посетиха Кремъл, Третяковската галерия, Музея на Великата Отечествена война, Музиея на Пушкин, Музея на космонавтиката, Мосфильм и др. забележителности.На 7 септември талантливите български ученици се срещнаха с г-н Атанас Кръстин - Извънреден и пълномощен посланик на Република България в Руската Федерация, на когото сме изключително благодарни за радушния прием. В приятелска атмосфера децата разказаха за своите успехи и участието си в конкурса, прочетоха свои стихове, подариха свои филми и др. творби. Посланикът разговаря с всеки от групата, поздрави децата и изтъкна, че е изключително впечатлен от познанията и таланта им. Приятелски напътства младите хора, особено тези, които изразиха желание да продължат висшето си образование в Русия. Групата подари  на г-н Кръстин книги и пъзели, посветени на Освобождението, издадени от Фондация „Устойчиво развитие за България“.В Музея на Великата отечествена война се състоя особено вълнуваща среща на българските ученици с Вицеадмирал Кир Георгиевич Лемзенко – първи зам.-председател на общоруската организация „Съюз на приятелите на България“. Той сподели спомени от блокадата в Ленинград където е бил като момче, от работата си във флота, от годините в България където работи като военновъздушен и военноморски аташе в руското посолство, както и за приятелството между България и Русия.Красотата и величието на руската столица и руското гостоприемство оставиха прекрасни впечатления и стимулираха желанието на българските деца да изучават руския език, литература, история, култура. ", "date": "2018.09.13", "title": "Наградени ученици в Международен ученически конкурс  „Заедно в XXI век“ посетиха Москва"}
{"url": "http://www.cross.bg/rezolyutziya-ybiiitzi-evropeiiskiya-1583784.html", "text": "/КРОСС/ Европейският парламент прие резолюция, с която призовава за международна забрана на разработването, производството и използването на \"роботи убийци\", предаде Ройтерс.Става дума за оръжия, които убиват, без човек да взима решението за произвеждане на изстрела.\"Роботите убийци\" са машини, програмирани да избират и да атакуват мишени с помощта на изкуствен интелект и без човешки контрол. Критиците им се опасяват, че те могат да станат неконтролируеми при кибератака или при грешка в програмирането.\"\", заяви ръководителката на европейската дипломация Федерика Могерини на обсъждането на проблема в Европейския парламент.Приетата от ЕП резолюция цели да се попречи на създаването и употребата на \"роботи убийци\".Държави като САЩ, Китай, Израел, Южна Корея, Русия и Великобритания са все по-близо до създаването на автономни оръжейни системи.Руската агенция ТАСС съобщи миналата година, че концернът \"Калашников\" е разработил автоматизирано оръжие, способно да \"\".Повечето от членовете на Европейския парламент подкрепиха във вторник по време на дискусията приетата резолюция, но някои изразиха тревога, че приемането на подобно законодателство може да ограничи научния прогрес при изучаването на изкуствения интелект, предназначен за всекидневни нужди.Други изтъкнаха, че ЕС може да си навреди в областта на сигурността, ако забрани използването на роботизирани оръжия, а другите страни не го направят.Приетата резолюция призовава Европейския съюз да изгради обща позиция преди международните преговори по темата в ООН, планирани за ноември, отбелязва Ройтерс.", "date": "2018.09.13", "title": "ЕС иска забрана за \"роботите-убийци\" "}
{"url": "http://www.cross.bg/shymen-katastrofa-selo-1583788.html", "text": "/КРОСС/Директорката на основното училище в шуменското село Лятно Айлин Мустафа е загиналата в тежката катастрофа северно от Шумен, съобщи ОДМВР ШУМЕН.Малко след 14,00 часа бил приет сигнал, че на пътя от новопазарското село Избул към село Върбяне е станала катастрофа. Към мястото на произшествието били насочени екипи на полиция, пожарна и спешна помощ.След пристигане на място било установено, че 36-годишната А.М. от Шумен загубила контрол над своя Опел Корса, излязла вляво от пътя по посока на движението, и се блъснала в крайпътно дърво. Загинала е на място.Заради теч на гориво от катастрофиралия автомобил било предприето обливане с вода и пяна.По случая е образувано досъдебно производство, а експертизи трябва да установят причините за катастрофата. Предполага се, че нещо е отвлекло вниманието на шофьорката. След удара в дървото стрелката на километража е останала в положение 70 километра в час, съобщава Shum.bg. ", "date": "2018.09.13", "title": "Директорка на училище загина в тежка катастрофа край Шумен "}
{"url": "http://www.cross.bg/deiinost-oblekla-kroyalen-1583761.html", "text": "/КРОСС/Търговско дружество „Интендантско обслужване“ ЕАД отбелязва утре, 14 септември, 62-ата годишнина от своето създаване с реновиран и модернизиран кроялен цех. В откриването на обновения цех в производствената база на дружеството в гр. Калофер ще участва министърът на отбраната Красимир Каракачанов.Обновеният цех е оборудван с нов и съвременен кроялен робот, който  ще повиши производствените мощности и конкурентоспособността на търговското дружество.„Интендантско обслужване” ЕАД е с основна дейност производство на горно облекло. Дружеството развива производствена и търговска дейност, инженерно-внедрителска, проектно-конструкторска и технологична дейност в областта на изработването на униформени, специални и работни облекла, фуражки и украса към тях, цивилни облекла по еталон с материал на клиента (гражданска продукция), военнополево имущество, парашути и други. ", "date": "2018.09.13", "title": "Красимир Каракачанов ще открие нови производствени мощности в „Интендантско обслужване“ ЕAД"}
{"url": "http://www.cross.bg/nastanyavane-zvezdi-mestata-1583786.html", "text": "/КРОСС/ Приходите на българските хотелиери се повишават през юли въпреки неблагоприятните климатични условия в страната през втория летен месец на годината, показват данните на Националния статистически институт (НСИ).Приходите от нощувки през юли достигат 336,1 млн. лв., или с 6% повече в сравнение с юли 2017 година. Регистрирано е увеличение на приходите както от чужди граждани - с 6,5%, така и от българи - с 3,9%.Юли месец регистрира спад в броя на нощувките в местата за настаняване. Броят име е 5,94 милиона, или с 1,1% по-малко в сравнение със същия месец на предходната година, като най-голямо намаление на нощувките (с 5,4%) се наблюдава в местата за настаняване с 1 и 2 звезди. През юли в хотелите с 4 и 5 звезди са реализирани 62,2% от общия брой нощувки на чужди граждани и 24,3% - на българи. В местата за настаняване с 3 звезди са осъществени 27,4% от нощувките на чужденци и 26,4% - на българи, докато в останалите места за настаняване (с 1 и 2 звезди) те са съответно 10,4 и 49,3%.Броят на пренощувалите лица в местата за настаняване през юли се увеличава с 1,1% в сравнение със същия месец на 2017 г. и достига 1,23 милиона, като е регистрирано увеличение с 4% при чужденците и намаление с 3,7% при българите. Българските граждани, нощували в местата за настаняване през юли, са 439,9 хил. и са реализирали средно по 3.3 нощувки. Чуждите граждани са 793,4 хил., като 63.5% от тях са нощували в хотели с 4 и 5 звезди и са реализирали средно по 5.7 нощувки.През втория летен месец на годишна база общият брой на местата за настаняване се увеличава с 3%, а леглата в тях намаляват с 2,5%. В страната са функционирали 3 206 места за настаняване с над 10 легла. Броят на стаите в тях е 136.4 хил., а на леглата - 312.8 хиляди.Общата заетост на леглата в местата за настаняване през юли е 61.8%, като намалява с 1.0 процентен пункт в сравнение с юли 2017 година. Най-висока е заетостта на леглата в хотелите с 4 и 5 звезди – 75,8%, следват местата за настаняване с 3 звезди – 61,9%, и с 1 и 2 звезди – 41,3%.", "date": "2018.09.13", "title": "НСИ: Приходите от нощувки в туризма с ръст от 9,3% за периода януари-юли 2018 г."}
{"url": "http://www.cross.bg/italiya-bulgariya-obmen-1583787.html", "text": "/КРОСС/ Държавите по външните граници на Европейския съюз като България и Италия се нуждаят от солидарност и активна подкрепа от страна на своите партньори по отношение на миграцията. Тази позиция споделиха на среща в Рига президентите Румен Радев и Серджо Матарела. Двамата бяха единодушни, че  без общ европейски подход този проблем ще продължи да разделя държавите от ЕС.   България и Италия имат отлично сътрудничество и ще продължат да разширяват партньорството си в сферата на отбраната и сигурността, беше позицията на двамата президенти. Откроен беше и приносът на Италия за модернизацията на българските въоръжени сили.Серджо Матарела прие поканата на Румен Радев да посети страната ни за откриването на културно-информационен център на Италия в България, стана ясно на срещата. Активното сътрудничеството в областта на образованието, науката и културата създава възможност за много по-активен обмен на студенти и е пример за увеличаващия се взаимен интерес към културите на двете държави.„Много млади българи избират да получат висшето си образование и да работят в Италия, като впоследствие тяхната експертиза се влага в развитието на връзките между бизнеса и насърчава културния обмен. Те са истинският потенциал за последващото развитие на връзките между България и Италия“, подчерта Румен Радев. Подчертано беше и значението на активния двустранен икономически обмен, който се равнява на 4 млрд. евро  и също дава своя принос за изграждането на близките и приятелски отношения между България и Италия. ", "date": "2018.09.13", "title": "Президентите на България и Италия подчертаха необходимостта от солидарност с държавите по външните граници на ЕС "}
{"url": "http://www.cross.bg/dogan-firmata-papazov-1583777.html", "text": "/КРОСС/ Почетният председател на ДПС Ахмед Доган купи част от активите на ТЕЦ „Варна”. Срещу заплащане Доган е придобил 70% от дяловете на фирма „Сигда” ООД, която е собственик на топлоелектрическата централа, съобщава Нова Телевизия.Негови съдружници във фирмата са синът и дъщерята на бившия транспортен министър в кабинета „Орешарски” Данаил Папазов.Именно от тях почетният председател на ДПС е купил своите дялове във фирмата, показва справка в Търговския регистър., коментира пред NOVA Данаил Папазов.", "date": "2018.09.13", "title": "Ахмед Доган купи част от активите на ТЕЦ \"Варна\""}
{"url": "http://www.cross.bg/pavlikeni-tazi-trayr-1583776.html", "text": "/КРОСС/ Община Павликени ще обяви ден на траур в памет тази нощ в района на свищовското село Горна Студена на главния път Плевен-Русе.Това са играещият помощник-треньор и нападател Димитър Кушев, Генчо Стефанов, Георги Вълчев и Ивелин Иванов. Те са на възраст между 19 и 40 години. Близките на загиналите ще бъдат подпомогнати финансово, съобщи за програма \"Хоризонт\" кметът на Павликени Емануил Манолов:“Първо да кажа, че сме потресени от тази лоша новина. И четиримата са действащи футболисти в ОФК „Павликени“. Връщайки се от футболна среща с ФК „Козловец“ за аматьорската лига, нощес е станало, тази сутрин разбрахме. Повечето от тях са семейни, оставят малки деца, съпруги. Отборът осиротява. Млади момчета, активни. Футболният клуб ще подпомогне близките. Ще обявим ден за траур за град Павликени или за цялата община“, разясни кметът Манолов.Четиримата са се прибирали от мач от турнира за Купата на аматьорската лига.По първоначална информация, причина за катастрофата е неспазване на знак „Стоп“ от водача на лекия автомобил.", "date": "2018.09.13", "title": "Община Павликени обявява траур "}
{"url": "http://www.cross.bg/hlyaba-tzenata-porozhanov-1583783.html", "text": "/КРОСС/ Има реални предпоставки за увеличение на цената на хляба. Това заяви в старозагорското село Могилово министърът на земеделието и храните Румен Порожанов. Той коментира още, че относно цената на хляба е започнал поредица от срещи с големите търговски вериги, на които се обсъжда надценката, която слагат на насъщния. Румен Порожанов ще се срещне и с финансовия министър Владислав Горанов, за да дискутират ДДС за хляба. ", "date": "2018.09.13", "title": "Министър Порожанов: Има реални предпоставки цената на хляба да се увеличи"}
{"url": "http://www.cross.bg/zaev-evropeiiskiya-gurtziya-1583781.html", "text": "/КРОСС/ За първи път в историята днес македонски премиер говори пред Европейския парламент в Страсбург. Зоран Заев се обърна към евродепутатите на македонски и нарече исторически договорите, които Скопие успя да сключи с България и Гърция, и които очертаха пътя на страната за членство в Европейския съюз и НАТО.Според Заев, референдумът за името в края на септември е много повече от референдум за споразумението от Преспа, той е референдум за независимостта на Македония.Македонският министър-председател благодари на премиерите на Гърция и България Бойко Борисов и Алексис Ципрас за постигнатите договорености. Според него договорът от Преспа би могъл да се превърне в модел и за другите държави на Балканите за това как се решават междусъседски спорове.Заев заяви, че всички националности, които живеят в Македония, включително българите, искат страната да стане член на ЕС. Речта на Заев пред парламента е само ден преди посещението на върховния представител по въпросите на сигурността и външната политика Федерика Могерини в Скопие.", "date": "2018.09.13", "title": "За първи път в историята: Македонски премиер с реч пред Европейския парламент"}
{"url": "http://www.cross.bg/avgyst-mesetz-inflatziya-1583785.html", "text": "/КРОСС/ През август потребителските цени в България се повишиха слабо спрямо предходния месец, но годишната инфлация остана за втори пореден месец в най-високо ниво от началото на 2013 година, показват данни на Националния статистически институт (НСИ).Индексът на потребителските цени (CPI) се повиши през август с 0,1% спрямо юли, когато нарасна с цели 0,7 на сто.На годишна база инфлацията през август се повиши за втори пореден месец с 3,5%, отбелязвайки най-високо ниво от февруари 2013 година насам.Средногодишната инфлация за периода септември 2017 - август 2018 година нарасна с 2,6% спрямо периода между септември 2016 и август 2017 година.                      През август цените на хранителните продукти и на безалкохолните напитки останаха на равнището от предходния месец, докато цените на алкохолните напитки и на тютюневите изделия отчетоха повишение с 0,1%, а цените на облеклото и обувките - намалени с цели 3,8 на сто.Цените на жилища, вода, електроенергия, газ и други горива, се увеличиха с 0,4%, тези за здравеопазване - с 0,1% и за съобщения - с 0,3%, докато цените на транспорта се увеличиха с 0,6 на сто.Хармонизираната инфлация (индексът HICP според общите европейски стандарти) се повиши през август с 0,3% на месечна база, докато на годишна база хармонизираната потребителска инфлация в нашата страна се ускори до 3,7% след повишение с 3,6% през месец юли.Данните на НСИ са ясен знак за продължаващото ускоряване на потребителската инфлация стабилно над нивото от 3% за трети пореден месец.", "date": "2018.09.13", "title": "НСИ: Слабо повишение на месечната инфлацията в България при пореден силен ръст на годишна база"}
{"url": "http://www.cross.bg/vchera-natisk-vzima-1583780.html", "text": "/КРОСС/ Предложението за освобождаване на главен комисар Младен Маринов от поста главен секретар е постъпило в Президентството вчера, обявиха оттам за БНТ. След като вчера правителството гласува това предложение, то е било изпратено към президентската институция.От прессекретриата на държавния глава потвърдиха, че предложението за осбвобождаване на Младен Маринов от поста е получено в президентската институция вчера в 11ч. и 37 мин. Напомнят, че издаването на указ от президента изисква спазването на всички установени процедури.Подчертават, че не може да се очаква от държавния глава да взима кадрови решения под натиск, още повече когато те касаят националната сигурност на страната. Припомняме, че Конституцията не предвижда срок за подписване на указа.От прессекретариата подчертават, че медийните публикации и политическите заявки, направени в общественото пространство, не са част от регламентирания ред, предвиден в Устройствения правилник на МС и на неговата администрация.Депутатите в крайна сметка отложиха гласуването до постъпването на указа в НС. От ГЕРБ коментираха отлагането с думите, че са готови да чакат и две седмици. ОП се надяват действията на президента да нямат умисъл, насочена към създаването на правителствена криза, а ДПС коментираха лаконично, че не са ясни фактите около този указ, но че отношенията между институциите очевидно куцат.", "date": "2018.09.13", "title": "Президентът не взима кадрови решения под натиск, съобщиха от \"Дондуков\" 2"}
{"url": "http://www.cross.bg/chasa-praznik-otbelyazvat-1583751.html", "text": "/КРОСС/ На 14 септември българските пожарникари отбелязват професионалния си празник. Официалната церемония ще започне в 10 часа с полагането на венци пред мемориала на загиналите огнеборци в двора на ГД „Пожарна безопасност и защита на населението”. От 16.30 часа пред сградата на УПБЗН – Нови Искър /ул. Стое Джуров/ ще бъде открит паметник на пожарникаря инж. Богдан Личев. ", "date": "2018.09.13", "title": "На 14 септември служителите на ГДПБЗН отбелязват своя професионален празник"}
{"url": "http://www.cross.bg/evro-kriza-miliarda-1583779.html", "text": "/КРОСС/ Финансовата криза е струвала няколко десетки милиарда евро на германските данъкоплатци. Това стана ясно от отговор на депутатски въпрос, зададен на германското правителство от ПГ на „Съюз 90/Зелените“, предаде „Зюддойче Цайтунг“ и БГНЕС.Разходите на държавния бюджет в края на 2017 г. са достигнали 59 милиарда евро. Тази сума включва предоставянето на гаранции, заеми и вливания в капитала. Но посочената сума е ориентировъчна, защото предоставянето на финансова помощ не е приключило, се посочва в отговора. Новите данни показват, че държавните разходи могат да надхвърлят 68 милиарда евро.„Банковата криза в Германия още не е приключила“, заяви експертът по финансовите въпроси в ПГ на „зелените“ в Бундестага Герхард Шик. Той нарече този баланс разорителен. Според него всяко 4-членно германско семейство е платило за спасяването на банкрутиралите банки над 3000 евро. Към това трябва да бъдат добавени и косвените издръжки на банковата криза, по-конкретно последиците от политиката на нулеви лихви, смята експертът. ", "date": "2018.09.13", "title": "Финансовата криза струва близо 60 млрд. евро на германците"}
{"url": "http://www.cross.bg/borisov-georgi-svilenski-1583768.html", "text": "/КРОСС/ \"Действията на Борисов, ГЕРБ и управляващото  мнозинство са неадекватни и показват паника. Това води и до допускане на  грешка след грешка. Случилото се  днес  с номинирания за министър на транспорта показва за пореден път неспособността на Борисов да управлява както собственото си правителство, държавата, така и да подбира кадрите, с които да провежда политиката\". Това заяви зам.-председателят на ПГ на \"БСП за България\" Георги Свиленски пред БНР. По думите му след инцидента в Своге, премиерът Борисов, търсейки вариант да спаси собственото си управление и личността си, се е опитал да прехвърли отговорности върху министри, на които да поиска оставката. \"Те, предоставяйки оставките си като морален акт, предизвикаха дебат -дели трябва да бъдат приети, защо трябва да си отидат, кога ще бъдат гласувани в парламента. Последваха коалиционни съвети на малката и на голямата коалиция, отново препирни за власт, за пари и интереси\", изброи той .Георги Свиленски изтъкна, че БСП във \"Визия за България\" иска да се сложи край на този порочен модел-свързаност на власт, пари, интереси и олигархия. Депутатът подчерта, че днес е трябвало в парламентарната зала да бъдат гласувани министерските оставки и гласуването отново бе отложено, след като вчера предложението  е внесено извънредно. \"Явно причините не са само в неиздадения указ на президента, а е имало и други причини и те започват една по една да излизат. Повече от месец не говорим тези министри каква политика ще водят, а говорим за това- кой ги издига, кой ги предложи на Борисов, Цветанов съгласен ли е с това предложение или не е съгласен. Говори се за преразпределение на интереси  и сфери на влияние. Това не води до нищо добро за България. Пътят на Борисов и на ГЕРБ оттук нататък е само надолу\", заключи Георги Свиленски.", "date": "2018.09.13", "title": "Георги Свиленски: Действията на Борисов показват неспособността му да управлява"}
{"url": "http://www.cross.bg/pozitziya-georgi-klasirane-1583765.html", "text": "/КРОСС/ С доста уверено темпо и постоянно присъствие в челото, тандемът Георги Дончев/Давид Ян отведе Porsche-то с номер 168 до две трети места в генералното класиране в Endurance надпреварите, затвърждавайки втората си позиция в шампионата. Това е равносметката след девети и десети кръг на престижната надпревара, които се проведоха изминалия уикенд на митичната белгийска писта Спа.„Това е най-доброто ми представяне досега на Спа в цялата ми кариера, тази година бях по-уверен и темпото ми беше много по-близо до най-бързите в шампионата, а хора, с които до миналата година нямах шанс да се боря, сега често са зад мен. Това много ме мотивира, но и не мога съвсем да се зарадвам, защото виждам, че можеше представянето ми да е още по-добро“, самокритично определи своето класиране българският пилот. В съботния ден, по време на квалификацията за Super Sports Cup, българският пилот даде време от 2:25.701, което бе 9-то в генералното класиране и 6-то в класа, на едва 2 десети от секундата зад 5-тия. В първия старт, след доста сериозно преследване в групичка от 3-4 автомобила от неговия клас, Дончев бе изпреварен от един от своите съперници в хода на състезанието, но в последствие спечели две позиции в много умела маневра на прочутия шикан на „автобусната спирка“. В крайна сметка пилотът с номер 168 завърши на 8-ма позиция (5-то място в класа), като наказание за един от конкурентите на Георги замалко да му осигури изкачване с още една стълбичка нагоре. Неделният ден започна със затвърждаване на блестящото темпо от тренировките на Давид – в квалификацията за Endurance-а той постави време от 2:22.143, което бе второ в генералното и първо в класа, с повече от секунда пред следващия в битката в 5f. Това отреди на тандема стартова позиция на първа редица за неделните състезания за издържливост и сериозна заявка за подиум. Във вторият спринт от Super Sports Cup, Дончев стартира от 8-мата позиция от предишния ден и без драми и борба я запази до края на състезанието, като тя съответстваше на 6-то място в класа. Тук обаче започна интересното. Предстояха 50-минутните надпревари от Endurance сериите, а спечелената 2-ра стартова позиция обещаваше сериозна битка. Георги Дончев седна в Porsche-то за първия стинт и още в първата обиколка в края на правата Кемел успя да изпревари състезаващия се в горния клас автомобил пред него и да поведе колоната. Българинът задържа преднината в първите обиколки, но бе изпреварен от един от най-бързите пилоти в колоната, малко след което излезе кола за сигурност заради инцидент на пистата и темпото се успокои. Малко преди да се прибере safety car-а, българският пилот отстъпи мястото си на Давид Ян. Той излезе от бокса на трета позиция и имаше всички шансове да се бори за по-предно класиране, докато не бе наказан с преминаване през бокса заради пресичане на границите на трасето, което костваше ценни секунди на отбора. За щастие drive through-то не коства много позиции на Давид и той успя до края на състезанието да навакса загубеното и в крайна сметка да завърши трети в генералното класиране и втори в класа. Във второто състезание, този път от трета стартова позиция, Георги отново тръгна уверено, още в първата обиколка поведе колоната и продължи напред, увеличавайки преднината си. Малко по-късно, обаче, той отново бе застигнат от Даум и Беслер, които с малко по-добро темпо успяха да се промъкнат пред него. Последва смяната на пилотите и за Давид оставаше да запази позицията и да завърши. Това и стана и тандемът заслужено получи още едно трето място на подиума. Със спечелените през уикенда едно второ и едно трето място в класа си Георги Дончев е на второ място в генералното класиране за клас 5f в Endurance сериите, на по-малко от 30 точки след първия Беслер, докато в Super Sports Cup е на 8-ма позиция с много малки разлики с пилотите отпред, което гарантира сериозна интрига в последното състезание за сезона, което предстои на 20-21 октомври на Хокенхайм, където в момента Георги тества автомобила си за участието в кръга от Carrera Cup следващата седмица. ", "date": "2018.09.13", "title": "Георги Дончев извоюва два подиума на митичната Спа"}
{"url": "http://www.cross.bg/yslygi-kachestvoto-detza-1583778.html", "text": "/КРОСС/ Нова агенция ще следи за качеството на социалните услуги. Структурата ще е изпълнителна към ресорното министерство. Това обяви министъра на труда Бисер Петков.Органът ще отговаря за лицензирането на доставчици за социални услуги и контрол върху качеството им. При нарушения ще бъдат налагани санкции. Предвижда се още и създаване на общодостъпни безплатни услуги.В момента от такива могат да се ползват само деца и пълнолетни без доходи. До края на годината трябва да има и нов регистър за хората с увреждания.обясни социалният министър Бисер Петков.", "date": "2018.09.13", "title": "Нова агенция ще следи за качеството на социалните услуги"}
{"url": "http://www.cross.bg/solsburi-izvestna-grad-1583767.html", "text": "/КРОСС/ Двамата руснаци, обвинени в опит за убийство на бившия шпионин Сергей Скрипал и неговата дъщеря, дадоха интервю. Пред телевизия  те заявиха, че нямат нищо общо със случая и че са посетили Солсбъри като туристи. Именно там през март беше извършено нападението с „Новичок”.Миналата седмица британските власти идентифицираха двамата предполагаеми извършители, които действали под фалшиви имена. Британската полиция заяви, че мъжете, появили се по телевизията, имат известна прилика със заподозрените, но не могат да потвърдят самоличността им.Двамата руснаци обаче обявиха, че на охранителни записи от камери в Солсбъри са именно те. Нашите приятели от дълго време ни съветваха да посетим този прекрасен град, каза единият от тях за Солсбъри. „Това е туристически град. Там има катедрала, която е известна по цял свят”, допълни другият.\n\t\t\t\t\t", "date": "2018.09.13", "title": "Обвинените за отравянето на Скрипал: Бяхме в Солсбъри само като туристи (видео)"}
{"url": "http://www.cross.bg/mobility-electro-elektromobili-1583770.html", "text": "/КРОСС/ Първото специализирано изложение за електромобили в България отвори вратив Sofia Ring Mall. В рамките на 4 дни – от днес до неделя - изкушените от чистите технологии за задвижване и иновациите в автомобилостроенето ще могат да видят концепциите за нова мобилност и постиженията на 18 световни и български марки електромобили, скутери, велосипеди, батерии, зарядна инфраструктура. Събитието се провежда под патронажа на министъра на околната среда и водите Нено Димов и включва 4-дневна изложба, конференция, тест драйв и демонстрации.„Изложението са роди от мечтата ни да предизвикаме бъдещето в транспорта, каза организаторът на изложението Арман Бабикян от агенция „Манира“. Направихме изложение, защото експозицията дава шанс на всички производители да се покажат докъде са стигнали, а на хората - да видят новите технологии, да ги изпробват и да ги поискат. Даваме и трета възможност, организирайки конференция в рамките на ELECTRO MOBILITY EXPO – тук са хората с опит, които създават целия комплекс от услуги, инфраструктура и политики, оформящи транспорта на бъдещето“, подчерта Бабикян.  ELECTRO MOBILITY EXPO 2018 бе разгледано от председателя на Комисията по околната среда и водите към Народното събрание Ивелина Василева и заместник-министъра на околната среда и водите Николай Кънчев. „Мотото на изложението „Предизвикай бъдещето“ е пожелание, но  и обещание“, каза зам.-министър Кънчев при откриването  на конференцията „Развитие на електромобилността в България“ в Cine Grand. Зам.-министър Кънчев подчерта, че схемата на Националния доверителен екофонд е първата, която цели да насърчи използването на електромобили от централната и териториалната администрация на изпълнителната власт. 43 проекта в обществения сектор се изпълняват по програмата  в момента, а набирането на проекти тази година ще приключи на 1 октомври.продължава до неделяв Sofia Ring Mall и представя изцяло електрически модели на TESLA, JAGUAR, RENAULT, NISSAN, KIA, VOLKSWAGEN, HYUNDAI, SIN CARS, INOKIM, ECOBIKE, JONWAY, Wellow Taxi – електрически велосипеди, лекотоварните METRO 500 и триколесните на Телком Инженеринг, зарядни станции на LEGRAND Electric и ЕЛПРОМ ЕМЗ ШАБЛА, както и прототипът на Team Formula Student BG от Техническия университет - София. По време на изложението за първи път пред българската публика Hyundai представя електрическия кросоувър KONA  Electric, който ще може да бъде изпробван и на тест драйв. Входът за изложението е свободен.", "date": "2018.09.13", "title": "За първи път в България се провежда специализирано изложение за електромобили"}
{"url": "http://www.cross.bg/ivancheva-deloto-petrova-1583772.html", "text": "/КРОСС/ Специализираният наказателен съд даде ход на делото срещу отстранената от длъжност кметица на „Младост\" Десислава Иванчева, съобщава радио Хоризонт.На 7 септември това не се случи, защото Иванчева не беше получила навреме обвинителния си акт.Съдът отказа да върне делото на прокуратурата за допуснати нарушения, въпреки исканията на адвокатите на Иванчева и бившата ѝ заместничка Биляна Петрова. Поисканите съдебно-медицински експертизи са готови, а вещите лица присъстват в залата.Иванчева и Петрова вече са пети месец в ареста, след като на 17 април бяха показно задържани за искане на подкуп. ", "date": "2018.09.13", "title": "Съдът даде ход на делото срещу Иванчева"}
{"url": "http://www.cross.bg/tochki-subraha-kaleiin-1583773.html", "text": "/КРОСС/ България спечели първи медал от световното първенство по художествена гимнастика в София. Катрин Тасева, Невяна Владинова и Боряна Калейн си осигуриха второто място в отборното класиране при индивидуалното, след като събраха актив от 150.975 точки.Днес българките играха на лента, където Боряна Калейн заслужи оценка от 18.025 точки, а Катрин Тасева имаше неточности в изпълнението и получи 16.650 точки.Калейн си гарантира и място във финала на лента по-късно тази вечер.Пред българките завършиха само представителките на Русия Дина Аверина, Арина Аверина и Александра Солдатова, които събраха актив от 161.325 за златото в отборното подреждане.На третото място на почетната стълбичка в отборното класиране ще се качат италианките в състав Александра Аджурджукулезе, Милена Балдасари и Алесия Русо, които събраха актив от 147.550 точки и изпревариха тима на Израел, който остана четвърти със 147.200 точки.", "date": "2018.09.13", "title": "Гимнастичките ни с първи медал от световното"}
{"url": "http://www.cross.bg/povedencheski-analiz-detza-1583775.html", "text": "/КРОСС/ С грижата и обучението на деца с разстройства от аутистичния спектър се запозна председателят на Държавната агенция за закрила на детето д-р Елеонора Лилова. Тя посети Центъра по приложен поведенчески анализ на Сдружение „Аутизъм днес“. В него специално обучени специалисти – поведенчески терапевти, работят с 36 деца и техните семейства. Използва се познатата в световен мащаб техника за лечение на аутистични разстройства - Приложен поведенчески анализ (Applied Behavior Analysis).Терапията е индивидуална, а в досието на децата се добавят и различни графики, чрез които може да се отчете постигнатия напредък. Методите, които се използват, са считани за най-напредналите терапевтични и образователни интервенции за деца с аутизъм и развитийни разстройства. „За да се постигне по-добър резултат и развитие на знанията и уменията на децата от аутистичния спектър, нашето сдрежуние организира тренинги за родители и за учители“, информира Владислава Цолова от „Аутизъм днес“. Председателят на ДАЗД беше впечатлена от използваните иновативни методи и покани специалистите от Центъра за приложен поведенчески анализ да се включат в подготовката на новата Национална стратегия на детето, като представят своите идеи и мнения по планираните приоритетни области и цели.    ", "date": "2018.09.13", "title": "Председателят на ДАЗД се запозна с работата на Центъра по приложен поведенчески анализ"}
{"url": "http://www.cross.bg/zadurzhan-muzhut-oruzhiya-1583771.html", "text": "/КРОСС/ Швейцарец, пътуващ до сирийския град Идлиб е задържан на граничния пункт „Капитан Андреево”, съобщиха от прокуратурата. Мъжът искал да влезе в Турция.В управлявания от него джип с швейцарска регистрация са открити три пушки, пистолет, около 400 патрона за тях, както 24 ножа.Мъжът и автомобилът са били обявени за издирване от швейцарските власти в Шенгенската информационна система. Неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси.Вчера на швейцарския гражданин са повдигнати от Специализираната прокуратура обвинения за тероризъм и контрабанда на оръжия през държавната граница. Той е задържан за срок до 72 часа. На обвиняемия е назначена и съдебно-психиатрична експертиза.Според първоначалните му обяснения, задържаният искал да окаже помощ на цивилни граждани в Сирия.", "date": "2018.09.13", "title": "Задържаха швейцарец с цял боен арсенал на „Капитан Андреево”"}
{"url": "http://www.cross.bg/zapasa-stranata-dokyment-1583774.html", "text": "/КРОСС/ „Визия за България” е отворен документ, с който ще запознаем всички български граждани. В края на годината този стратегически документ за бъдещето на страната ще бъде изготвен в завършен вид.” Това заяви Атанас Зафиров, член на НС на БСП на среща с Клуб „Тил” към Съюза на офицерите и сержантите от запаса и резерва. На нея присъстваха и народните представители Петър Витанов, ген. Кольо Милев, както и експерти от НС на партията. Зафиров запозна присъстващите с основните стълбове на визионерския документ на левицата. Наблегна на крайната необходимост от повишение на доходите, стабилизиране на икономиката, здравеопазването, което да е насочено към хората и доброто образование. Пред събралите се председателят на клуба полковник о. з. Иван Йорданов беше категоричен, че военните от запаса не може да гледат безучастно катастрофата, в която се намира страната. Той добави, че в демографски план България ще трябва да възстановява прираста си поне още 100 години, за да върне баланса от преди 1990 година. „За сектор „Отбрана”  сме се фокусирали на два основни принципа. Първият е, че отбраната е неизменен елемент от сигурността на страната. Затова всяка инвестиция за отбрана е инвестиция и за сигурността на гражданите. Вторият елемент е – човекът. Той е в основата и центъра на въоръжените сили. Каквато и модернизация на армията не може да се прави  без хората.  Затова предвиждаме мерки за стимулиране на служителите в армията и връщане на авторитета на професията „войник”. Това заяви на срещата народният представител от ПГ на „БСП за България” Петър Витанов. Военните от запаса се ангажираха да предадат писмено предложенията си за допълнения на „Визия за България”.", "date": "2018.09.13", "title": "БСП обсъди \"Визия за България\" с военни от запаса и резерва"}
{"url": "http://www.cross.bg/zhena-zastrelyal-raiiona-1583753.html", "text": "/КРОСС/ Мъж откри стрелба в Бейкърсфийлд, Калифорния убивайки 5 човека, включително жена си, преди да се самоубие, съобщиха от местната полиция, предаде телевизия .Стрелбата на няколко места в града вероятно е „инцидент, свързан с домашно насилие“, заяви лейтенант Марк Кинг от шерифския офис в окръг Кърн.Властите са получили първия сигнал около 17:19 ч местно време в сряда от района на транспортна кампания, където започнала стрелбата.Там открили телата на трима души, като нападателят, който бил въоръжен с голямокалибрен пистолет, избягал.Стрелецът първо убил мъж във фирмата за превоз с камиони, след това съпругата си. Той преследвал свидетел на престъплението, като застрелял и него.След като избягал отишъл в къща, където застрелял мъж и жена.Полицията след това получила сигнал от жена, която казала, че е похитена колата ѝ, но тя и дете в нея успели да се измъкнат. Започнало преследване, при което мъжът отбил във фирма, излязъл от колата и се застрелял.Всичко - от първия изстрел до самоубийството, станало в рамките на 10-15 минути.Жертвите са от района на Бейкърсфийлд, на 145 км северно от Лос Анджелис, като полицията не огласи имената им.", "date": "2018.09.13", "title": "Мъж е убил 5-има души в Калифорния и себе си"}
{"url": "http://www.cross.bg/radev-rymen-gurtziya-1583759.html", "text": "/КРОСС/ България и Гърция споделят обща отговорност за укрепване на стабилността в Югоизточна Европа и за развитието на добросъседски отношения в нашия регион. Това беше общата позиция на президентите на България и Гърция, Румен Радев и Прокопис Павлопулос, които проведоха днес среща в Рига в рамките на XIV среща на държавните глави от групата „Арайолуш“.Държавите членки на ЕС от Балканите трябва да бъдат много по-активни при формирането и запазването на фокуса върху цялостния процес на европейска интеграция в региона, подчертаха Румен Радев и Прокопис Павлопулос. Реализацията на европейската перспектива за страните от Балканите, които се стремят към пълноправно членство в ЕС, е процес, който изисква както външна подкрепа, така и ясна политическа воля и реални реформи от страна на нашите съседи, за да отговорят на критериите за членство, беше посочено още на срещата. Румен Радев беше категоричен, че не трябва да се допуска фрагментацията на региона дори и когато възниква напрежение между отделни държави в Югоизточна Европа.И Румен Радев, и Прокопис Павлопулос, откроиха позитивната тенденция на увеличаване на двустранния стокообмен между България и Гърция, който надхвърля 3 млрд. евро през 2017 г., и по думите на двамата президенти развитието на свързващата двете държави инфраструктура и туризма е  фактор за последващо увеличение на взаимните инвестиции. Според президента Радев окуражаващите сигнали за възстановяване на гръцката икономика след финансовата криза в страната ще стимулират както двустранната търговия, така и икономическия обмен в региона. ", "date": "2018.09.13", "title": "Румен Радев и Павлопулос: България и Гърция споделят обща отговорност за стабилност на Балканите"}
{"url": "http://www.cross.bg/yefa-provezhdane-iiork-1583755.html", "text": "/КРОСС/ Президентът на УЕФА Александър Чеферин отрече информацията, че финалът на Шампионската лига в близко бъдеще може да се проведе в Ню Йорк.\"Тази идея изобщо не беше обсъдена. УЕФА няма намерение да провежда финала на Шампионската лига извън Европа\", заяви Чеферин.По-рано директорът на испанската медийна група \"Mediapro\" Хайме Роса обяви възможността за провеждане на финалния мач в Ню Йорк.Той отбеляза, че УЕФА споделя позицията на лидерите на шампионата на Испания, които са подписали договор за провеждане на мачове от Ла Лига в САЩ.", "date": "2018.09.13", "title": "УЕФА: Финалът на ШЛ няма да е в Ню Йорк"}
{"url": "http://www.cross.bg/fandukova-g-zha-podpiskata-1583757.html", "text": "/КРОСС/  Предадох подписката относно травеститите, проституцията и хамалите на бул. „Христо Ботев\" на г-жа Фандъкова. Това каза общинският съветник от групата на МК „БСП - Лява България\"Николай Николов пред журналисти по време на днешното заседание на Столичния общински съвет, предаде Агенция „Фокус\". „Това, което обещах пред гражданите, когато събирахме подписите, е, че на първото заседание лично ще я дам на г-жа Фандъкова. В понеделник заедно с мое запитване аз внесох ксерокопие на подписката, на всичките тези 1031 подписа. Днес преди сесията, лично спрях г-жа Фандъкова и ѝ предадох самите оригинали на тази подписка, така че тя вече е запозната с проблема\", коментира Николов.По повод пропадналия строеж на сграда в кв. „Овча купел\" до блок 412 и протестите около случая, общинският съветник заяви, че този протест вече се развива от 3 седмици. По думите му той и гражданите са били уверени от районния кмет, че няма никакъв проблем, а само 12 часа след това е пропаднала улицата с тротоара в изкопа заедно с една кола.„По щастливи обстоятелства няма жертви. Тази вечер от 18.30 часа има широко обществено обсъждане на случая в 88-мо училище. Имаше странни твърдения, че институциите добре са реагирали. Не, институциите не реагираха бързо. ДНСК дойдоха със 6 часа закъснение. Институциите в този ден реагираха много мудно и некомпетентно\", заяви още той. ", "date": "2018.09.13", "title": "Николай Николов: Предадох подписката относно травеститите, проституцията и хамалите на кмета Йорданка Фандъкова"}
{"url": "http://www.cross.bg/devoiikite-metra-godini-1583763.html", "text": "/КРОСС/ Спортният талант на „Еврофутбол“ Ева Петкова стана втора на 1 500 м на Европейските детски атлетически игри, които се проведоха в гр. Бърно, Чехия.В дисциплината й се състезаваха общо 32 участнички, родени през 2003 година, като на първо място завърши представителка на домакините. Ева спечели сребърния медал, като финишира с време 4:51.88 минути.                          През 2018 г. талантът на „Еврофутбол“ стана шампионка на България на 400 м и 800 м при девойките до 16 години и вицешампионка на 800 метра при девойките под 18 години в зала. В надпреварата на открито тя спечели златен медал на 800 метра и сребърен на 1500 метра при девойките под 18 години, а в своята възрастова група (под 16 години) завоюва два златни медала в същите дисциплини.", "date": "2018.09.13", "title": "Талантът на \"Еврофутбол\" Ева Петкова е вицешампионка на 1500м в Бърно"}
{"url": "http://www.cross.bg/kazanluk-otbranata-brigada-1583760.html", "text": "/КРОСС/ Министърът на отбраната Красимир Каракачанов ще участва в откриването на първия Национален събор на запасното воинство, което ще се състои от 11.00 ч. на 15 септември (събота) в местността „Крънска кория“ край град Казанлък. Организатор на събитието е Съюзът на офицерите и сержантите от запаса и резерва със съдействието на Министерството на отбраната и община Казанлък. В Националния събор на запасното воинство ще участват представители на военно-патриотичните организации в страната.  В различните прояви по време на събора на 15 и 16 септември ще се включат военнослужещи от 68-ма бригада „Специални сили“ и 61-ва механизирана бригада от състава на Сухопътните войски. В първия ден на събора военнослужещите от 68-ма бригада ще демонстрират своите умения при изпълнения на бойни техники и елементи от мисиите на специалните сили, а  на втория ден - военнослужещите от 61-ва механизирана бригада ще представят образци военна техника и оръжия.В художествената програма на събора ще участва Представителният ансамбъл на въоръжените сили.Предишния ден, на 14 септември (петък), в Дома на културата на „Арсенал“ АД в гр. Казанлък ще се проведе конференция на тема „Ролята на доброволната служба в армията и службата в резерва и запаса за укрепване отбраната и сигурността на страната“. Тя е организирана от Съюза на офицерите и сержантите от запаса и резерва (СОСЗР), Военна академия „Г. С. Раковски“ и Централното военно окръжие. Форумът ще бъде открит в 13.00 ч. от председателя на  СОСЗР генерал о.з. Златан Стойков. В работата на конференцията ще участва министърът на отбраната Красимир Каракачанов, който ще се включи в 15.30 ч. в дискусиите. ", "date": "2018.09.13", "title": "Първи национален събор на запасното воинство ще се проведе в община Казанлък"}
{"url": "http://www.cross.bg/sredstvo-prevoznoto-yikend-1583762.html", "text": "/КРОСС/ Винетните такси да бъдат годишна, тримесечна, месечна, седмична и уикенд, решиха депутатите. Винетките ще бъдат електронни и ще важат от деня, посочен като начална дата при заплащането им. Минималната пътна такса, която се дължи за ползване на платената пътна мрежа, е тази за уикенд винетка, според приетите окончателно промени в Закона за пътищата,съобщава Фокус.Винетките ще се заплащат след деклариране на регистрационния номер на превозното средство и ще важат само за него. В случай на прехвърляне на собствеността на превозното средство, винетката ще запазва валидността си. На винетката ще бъде регистрационният номер на пътното превозно средство, категорията му, датата на плащане и валидността.Винетна таксаще се заплаща от МПС за превоз на пътници и за превоз на товари, както и такива с повишена проходимост. Ако към превозното средство има ремарке и за него ще се заплаща винетна такса.С направените промени в Закона за пътищата предстои и въвеждането на смесена система за таксуване на различните категории пътни превозни средства. Размерът на таксите за движение по платената пътна мрежа ще се определя от министрите на финансите и на регионалното развитие.Електронната система за събиране на пътните такси ще се поддържа от Агенция „Пътна инфраструктура\", които ще могат да се заплащат по електронен и банков път, както и на определените за това пунктове. АПИ ще определи и къде да бъдат разположени терминалите за самотаксуване.Тол системата трябва да заработи на 16 август 2019 г., а винетките стават електронни от 1 януари 2019 г.", "date": "2018.09.13", "title": "Въвеждат се електронни уикенд винетки"}
{"url": "http://www.cross.bg/balkani-ramkite-zapadnite-1583766.html", "text": "/КРОСС/ Заместник-министър на вътрешните работи Милко Бернер участва в министерска конференция „Сигурност и миграция – насърчаване на партньорства и устойчивост“, която се провежда на 13-14 септември 2018 г. във Виена в рамките на Австрийското председателство на Съвета на ЕС. Дискусиите в първия ден са свързани със задълбочаване на сътрудничеството на ЕС с региона на Западните Балкани, а през втория ден – с региона на Северна Африка.Обсъдени са конкретните действия за прилагане на мерките в областта на сигурността и вътрешните работи, набелязани в Декларацията от срещата на върха ЕС-Западни Балкани в София през май, както и в Стратегията на ЕК за Западните Балкани от февруари 2018. Поставен е акцент върху подобряването и ускоряването на обмена на информация, с цел укрепване на оперативното сътрудничество, както и върху по-активното участие на държавите от Западните Балкани в дейностите в рамките на компетентните европейски агенции – Европол, Фронтекс, СЕПОЛ, ЕСПОУ.В рамките на конференцията държавите, страни по Конвенцията за полицейско сътрудничество в Югоизточна Европа (Австрия, Албания, Босна и Херцеговина, България, Унгария, Македония, Молдова, Черна гора, Румъния, Словения и Сърбия), подписаха споразумение за автоматизиран обмен на ДНК данни, дактилоскопични данни и данни за регистрация на МПС. Споразумението дава възможност за въвеждане в държавите от Югоизточна Европа на вече утвърдените в рамките на ЕС стандарти за сътрудничество в тези области (Решенията Прюм).", "date": "2018.09.13", "title": "Милко Бернер представя България на конференцията „Сигурност и миграция – насърчаване на партньорства и устойчивост“"}
{"url": "http://www.cross.bg/tzatzarov-arabadzhievi-vurnat-1583764.html", "text": "/КРОСС/ Прокуратурата действа по реда на НПК и не приема уведомления, казани пред микрофони. Това каза главният прокурор Сотир Цацаров по повод твърденията на адвоката на Ветко и Маринела Арабаджиеви Илиян Василев, че те ще се върнат доброволно у нас до дни.  „Не сме пощенска станция, която да получава потвърждения. Кой е заявил, че ще се върнат? Това са изявления на адвоката”, подчерта Цацаров.Той потвърди за тримата задържани вчера в рамките на разследването за данъчни престъпления и пране на пари, по което бяха обвинени членове на фамилия Арабаджиеви и техни служители.На този етап Цацаров не даде подробности има ли връзка на задържаните с Арабаджиеви.И за този случай, както и за бизнесмена Миню Стайков, главният прокурор отбеляза, че всички действия са координирани с ръководството на прокуратурата.Заявявам, че действията ще продължат, категоричен беше Цацаров. Той потвърди, че има изпратено искане за екстрадиция на Димитър Желязков по надлежния ред, но разглеждането му е от компетентността на турския съд.", "date": "2018.09.13", "title": "Цацаров: Не приемаме уведомления, казани пред микрофони"}
{"url": "http://www.cross.bg/kachestvo-prodyktite-dvoiinoto-1583769.html", "text": "/КРОСС/Европейският съюз /ЕС/ ще предприеме мерки срещу двойното качество на продуктите на единния пазар, за да няма двойни стандарти при храните и другите потребителски продукти между държавите от Западна и Източна Европа. Това стана ясно от гласувания и приет с мнозинство на пленарната сесия в Страсбург доклад за двойното качество на продуктите на евродепутата от Групата на социалистите и демократите към ЕП Олга Сехналова.В окончателния текст на доклада бяха приети ключови препоръки от становището на Комисията по земеделие към ЕП, чийто автор е Момчил Неков.„Няма да има „Европа на две скорости\", когато няма „двоен стандарт срещу различните европейски граждани.Проведените анализи в редица страни, сред които и моята - България, показаха, че въпреки многогодишните усилия и апели, порочната практика „еднакъв продукт и опаковка, но различно съдържание и пропорции\" продължава. Приветствам усилията на комисар Йоурова за изменение на Директива 29 от 2005 г., но силно вярвам, че амбицията на предложението трябва да бъде по-голяма, защото милиони европейци очакват повече. Това ще стане чрез изричното включването на забраната на т.нар. „двоен стандарт\" в Приложение 1 към директивата.Крайно време е „продуктовата дискриминация\" спрямо милионите европейци от Централна и Източна Европа да спре. Крайно време е Съюзът да постави всички европейци под общ знаменател\", заяви Неков по време на обсъждането на Доклада.Евродепутатите осъдиха продажбата на привидно идентични продукти с по-ниско качество в някои европейски страни като несправедливо и опасно поведение. Те обещаха да работят за намирането на европейски решения, които да третират европейските потребители като равни, независимо от страната им на пребиваване.„Трябва да се погрижим да няма европейски граждани от втора класа, що се отнася до хранителните продукти. Същата опаковка трябва да съдържа същия продукт, независимо дали купувачът е в София или Стокхолм\", допълни Неков.Чрез доклада за двойното качество на продуктите се приканва производителите да обмислят въвеждането на лого върху опаковките, което да показва, че съдържанието и качеството на продуктите от една и съща марка и с еднаква опаковка са еднакви в различните държави членки.Според евродепутатите предпочитанията на потребителите не трябва да се използват като извинение за по-ниско качество, а потребителите трябва да бъдат информирани, че продуктът е пригоден за техния пазар, като това да не се приема за даденост.В доклада се подчертава нуждата от създаването на ефективно, прозрачно и международно сътрудничество и споделяне на данни между национални органи, отговарящи за защита на потребителите;Призовава се ЕК да очертае съществуващите национални стандарти за хранителни и нехранителни продукти в ЕС и да се даде оценка на проявата на двойно качество на единния пазар.Докладът относно двойното качество на продуктите на единния пазар бе приет от Европейският парламент с мнозинство - 464 „за\", 69 „против\" и 17 „въздържал се\".  ", "date": "2018.09.13", "title": "Момчил Неков: Доволен съм, че ЕП даде силен мандат за край на „двойния стандарт“   "}
{"url": "http://www.cross.bg/manolev-nego-transporta-1583758.html", "text": "/КРОСС/ Александър Манолев отказва предлагания му министерския пост в последния момент, съобщи самия той на брифинг пред журналисти преди минути.Причината за този отказ са кординираните атаки срещу него от други политически сили заяви той, очаквайки Бойко Борисов да приеме неговото решение.Със скалъпени твърдения и без никакви доказателства се опитват явно да блокират работата ми в Министерството на транспорта, каза Манолев.Според него по този начин се атакува не само неговата кандидатура, а и целия кабинет.", "date": "2018.09.13", "title": "Александър Манолев отказа да е министър на транспорта"}
{"url": "http://www.cross.bg/vnimanieto-shofyorite-tantzi-1583752.html", "text": "/КРОСС/ Регулировчик в Индия привлича вниманието на шофьорите с танци. Целта му е да намали инцидентите на пътя.Пътният полицай често може да бъде видян на едни от най-натоварените кръстовища в индийския град Бхубанешвар.Мъжът измисля специални танцови движения, с които регулира интензивния трафик в града. Така успява да привлече вниманието на шофьорите.Казва, че танците са по-доброто средство от глобите, за да убеди хората зад волана да спазват правилата за движение.", "date": "2018.09.13", "title": "Регулировчик избра да се бори срещу катастрофите с танци"}
{"url": "http://www.cross.bg/hranite-sushta-prodykti-1583749.html", "text": "/КРОСС/ Продукти с една и съща марка трябва да имат еднакво съдържание във всички страни от Европейския съюз – това изискване трябва да гласуват евродепутатите днес в Страсбург. Проучванията започват още през 2011 г., когато сравнение между едни и същи продукти, закупени в 7 европейски  страни, се оказват с доста различен състав. Оттогава са водени редица проучвания, включително и в България.Резултатът – потребителите често са подведени. Опаковката е еднаква, а съдържанието е различно, защото критериите са различни. „Аз считам, че вече има общо усещане за това, че в Източна Европа можеш да прилагаш двойни стандарти по почти всичко: и при горивата, и при Шенген, и при еврозоната. Така че, когато някой тръгне да ни плаши с Европа на две скорости, почвам да имам усещането, че тя вече е тук, при нас е, не си е тръгвала. Мисля, че сме достигнали критичната точка, в която трябва да пресечем тази практика”, категоричен беше българският евродепутат Андрей Новаков.„Не е нормално продукти, които видимо изглеждат еднакви, да имат различно съдържание. Става въпрос за свинското месо и неговите заместители, за суровите продукти, за добавките и за още много други. Потребителите не трябва да бъдат подвеждани. Искаме да са сигурни, че не са лъгани”, коментира Олга Сеналова, докладчик по темата за двойния стандарт на храните.„С гласуването днес трябва да покажем, че наистина подкрепяме един Европейски съюз и че не искаме граждани втора класа”, допълни тя.  „Продукти, които се продават от една и съща марка в една и съща опаковка трябва да отговарят на едно и също качество. Иначе стана въпрос за нелегални практики”, каза еврокомисарят по здравето и сигурността на храните Витенис Андриукайтис.  В момента тече дебат по темата. Гласуването е след около час.", "date": "2018.09.13", "title": "Евродепутатите обсъждат двойния стандарт при храните"}
{"url": "http://www.cross.bg/hora-kitaii-vryaza-1583754.html", "text": "/КРОСС/ Джип се вряза в група хора на площад в провинция в централен Китай. Загинали са 11 души, повече от 40 са ранени, съобщава CCTV.Нападението е извършено около 20 часа местно време, когато площадът е бил пълен с хора. Шофьорът на колата вече е задържан. Той е на 54 години, а мотивите му се изясняват. Според местни медии той е познат на полицията, осъждан е и е излежавал няколко присъди за палеж и нападение.", "date": "2018.09.13", "title": "Джип се вряза в хора на площад в Китай, 11 загинаха"}
{"url": "http://www.cross.bg/problem-godina-chistotata-1583756.html", "text": "/КРОСС/ Все още има улици в София, на които хората чакат да им сменим асфалта от времето на социализма. Това каза общинският съветник и председател на БСП - София Калоян Паргов по време на 59-ото заседание на СОС,предаде Агенция „Фокус“. „Паркирането е ключов проблем, трафикът също е ключов проблем, особено на фона на тези ремонти. Качеството на живот е основният измерител за нашия успех и нашата работа“, заяви още Паргов. „Най-големият проблем през 2018 година е чистотата на въздуха. Миенето на улиците – един конкретен проблем, е ключов и към чистотата на въздуха. Миналата година, когато подготвяхме новата стратегия за чистотата на въздуха, едно от ключовите ни предложенията ни беше екологичния транспорт, както и мерките, свързани със замърсяването от битовите потребители – нещо, което похвално, тръгнахте с пилотен проект за 30 къщи в „Нови Искър“. Спорът за RDF-a дали да бъде в центъра или на мястото, където е настоящото място за преработка на битови отпадъци ще продължи и тази година. Нищо не е приключило, когато хората имат друго виждане. Ние сме избрани от тях и ги слушаме“, допълни той. ", "date": "2018.09.13", "title": "Калоян Паргов: Все още има улици в София, чакащи за ремонт от социализма"}
{"url": "http://www.cross.bg/pravata-nyama-pravo-1583746.html", "text": "/КРОСС/ Днес водим спор за основните граждански права на българите. Президентът Радев, „БСП за България“, други политически партии, извън парламента, над 50 граждански организации, експерти и юристи-конституционалисти, не сме съгласни с предложението, внесено от ГЕРБ, подкрепено от ОП и ДПС. Не сме съгласни по следните няколко основни предложения по закона, които смятаме, че ограничават гражданските права на хората. С тези предложения се обръща сегашният принцип на правовата държава, на конституционния ред. Заседанията, в които гражданите защитават правата си срещу актове на властта, която и да е, от която и да е партия, досега бяха открити.  Сега това се обръща – принципът става закрити заседания, по изключения – открити. Второто, срещу което не сме съгласни, увеличава се размерът на простите и пропорционалните такси, когато хората искат да защитят свое гражданско право срещу акт на властта, която и да е тя. Тук не става въпрос за партийни интереси. Става въпрос за държавност и принципи на конституционния ред. Управляващите предлагат физическо лице, гражданин на България, който и досега, за да защити свое право, е плащал 5 лв., оттук нататък трябва да плаща 70 лв. – 14 пъти по-скъпо. Ако е юридическо лице с нестопанска цел, ще се плаща 74 пъти по-висока такса.Третото – ако гражданите не са съгласни с решението на първоинстанционния съд, имат право да обжалват до горестоящия съд. Вече няма да имат това право, ако този закон мине. Една инстанция и каквото реши съдът. Има и други промени, но това са основните, които засягат всеки български гражданин, независимо от неговата политическа, идеологическа ориентация и социален статус. Какво ще се случи, ако този закон бъде приет, а както върви ще бъде.Решенията ще се вземат на тъмно, щом касаят правата на гражданите. Властта си осигурява решения на тъмно. Обществото няма да има достатъчно информация- какви решения се взимат.  Това е нарушаване на принципа за достъп до информация. Второ- много хора няма да могат да  защитят  правата си, защото увеличението на таксите няма да е посилно за онези, които искат да оспорват акт на властта за отпускане на социални помощи. Знаем кои хора кандидатстват за социални помощи- социално слабите. Ако досега за това са били необходими 5 лв. Сега, за да потърсят правата си, ще са необходими 30лв. Шест пъти. Увеличихте ли с толкова доходите на хората, уважаеми народни представители, за да им увеличавате с толкова таксите? При това за онази група български граждани, които са социално слаби, млади семейства, които искат да оспорят решението за майчинството, хора, които искат да оспорят обезщетението за безработица, т.е. безработни. С колко им увеличихте доходите? Не стига ли увеличението за водата, увеличението от 1 октомври за енергоносителите, увеличение на цените на стоките, на храните, а сега и това. Следващото последствие от това решение е ограничаване на правото човек да търси правосъдие на всички инстанции, които Конституцията повелява.Уважаеми българи, ако имате частен имот и властта реши да ви го отчужди, за да го даде на приближен до властта олигарх, да прави там концесия за добив на подземни богатства, досега имахте право да го обжалвате на две инстанции, сега-не. Лишени сте от правото да ползвате правосъдие на две инстанции. Ето това се казва ограничаване на достъпа до правосъдие. В крайна сметка, като изводи за нас-  нарушен е принципа за разделение на властите. Смятам, че това е сериозен удар по правовата държава. Смятаме, че това е сериозно посегателство по държавността и основите й заложени в българската Конституция и тук няма ГЕРБ, БС, ОП.С тези норми, независимо кой ще управлява, изправяте държавата срещу народа. Неслучайно различни хора, различни партии, експерти, граждански организации- сме против това, защото тук няма партийност, тук има принципи, има човешки права. Изненадана съм, че вие, Европейската партия, с тези решения европейски нарушавате Конвенцията за защита на правата на човека и основните свободи и Хартата за правата в Европейския съюз. Ето защо, ако днес приемете този закон, в името на конституцията, правовата държава и защитата на правата на българските граждани, депутатите от  „БСП за България” сме подготвили и подписали жалба до Конституционния съд. В деня, в който този закон бъде обнародван, внасяме жалбата в КС. ", "date": "2018.09.13", "title": "Корнелия Нинова: БСП ще внесе жалба в Конституционния съд "}
{"url": "http://www.cross.bg/slyhove-yavor-pritesneni-1583745.html", "text": "/КРОСС/ „Тъй като управляващите са много притеснени и загрижени за слухове, ние също сме притеснени от слухове в обществото. Затова предлагаме да бъде извикан председателят на КПКОНПИ, за да разясни купил ли е премиерът Бойко Борисов къща в Барселона на любовницата си или не. Защото такива слухове има в публичното“. Това заяви депутатът от ПГ на „БСП за България“ Явор Божанков от парламентарната трибуна. Той подчерта, че управляващите принизяват Народносто събрание до това ниво- да бъде предизвикано гласуване на база слухове. ", "date": "2018.09.13", "title": "Явор Божанков: КПКОНПИ, да разясни купил ли е Бойко Борисов къща в Барселона на любовницата си?"}
{"url": "http://www.cross.bg/maroko-vitzeprezidentut-otbelyaza-1583750.html", "text": "/КРОСС/За засилване на двустранните отношения между България и Мароко се обявиха на среща на „Дондуков“ 2 вицепрезидентът Илияна Йотова и министърът на външните работи на Кралството Насер Бурита. „Различните глобални предизвикателства изискват да водим по-задълбочен диалог помежду си“, посочи външният министър на Мароко. Насер Бурита отбеляза, че съществува неизползван икономически потенциал между двете страни.Акцент в разговорите бяха мигрантската криза като глобален проблем и начините за овладяването ѝ. Като основни причини за нея бяха посочени военните конфликти и климатичните промени. „Мароко се оформи като остров на стабилност, който има решаващо значение за стабилността и на Европа“, отбеляза вицепрезидентът. Министърът на външните работи на Мароко подчерта необходимостта от засилване на сътрудничеството между Кралството и Европейския съюз по въпроса с миграцията. Необходими са усилията на всички страни за справяне с това предизвикателство, затова през декември в Маракеш ще се състои голям международен форум, посветен на проблема.„Европа лекува последствията, а не се бори с причините за тази криза“, посочи вицепрезидентът. По думите ѝ европейската политика много късно се е ориентирала към създаването на фонд за Африка, чиито резултати са доста скромни.На срещата бе изразено общото мнение, че инвестициите на африканския континент са начинът за овладяване на кризата. Вицепрезидентът се обяви за създаването на план „Маршал“ за Африка, за да може младите хора да остават по родните си места и да ги развиват. „Повече вярвам в инвестиционната политика на ЕС, отколкото в хуманитарната помощ“, отбеляза Илияна Йотова.От името на държавния глава Румен Радев вицепрезидентът покани краля на Мароко Мохамед VI за посещение в България.", "date": "2018.09.13", "title": "За засилване на двустранните отношения между България и Мароко се обявиха Илияна Йотова и Насер Бурита"}
{"url": "http://www.cross.bg/stoyan-mirchev-ministri-1583733.html", "text": "/КРОСС/ „Ние, няма да подкрепим предложените нови министри, защото хората, назначени от ГЕРБ, са нищо повече от бушони. Това, че ще има нови хора в министерските кресла, няма да промени политиката на правителството по никакъв начин”. Това каза народният представител от ПГ на „БСП за България” Стоян Мирчев пред Нова тв. Той добави, че според решение на съда, оставките, подадени от министри и депутати, не се гласуват. След като сезирахме КС, бе решено, че щом има подадени оставки, те вече са факт. „Правенето на политика за хората отсъства при ГЕРБ и тяхното управление на страната, затова новите министри нямат никакво значение”, заяви Стоян Мирчев. Той бе категоричен, че управлението на ГЕРБ и техните партньори е пагубно за България. По думите му това личи от ежедневните протести и скандалите, които избухват. Отговорността за ситуацията в страната е на премиера Борисов, тъй като той управлява авторитарно”, коментира още Стоян Мирчев.", "date": "2018.09.13", "title": "Стоян Мирчев: Няма да подкрепим предложените нови министри. Няма да промени политиката "}
{"url": "http://www.cross.bg/bulgariya-predstaviteli-belitza-1583736.html", "text": "/КРОСС/ „Визия за България“ има за цел да представи общественото развитие след края на управлението на Борисов, който предстои. То е очевидно заради скандалите в коалицията, актуалната политическа обстановка, корупцията в страната и всички проблеми, които създава това управление“. Това заяви народният представител от ПГ на „БСП за България“ Димитър Данчев по време на среща с граждани в Белица. Заедно с народните представители от левицата- Николай Иванов, Николай Пенев и Валентина Найденова представиха проекта „Визия за България“. Народните представители акцентираха върху сферите икономика и финанси, образование и здравеопазване. „Проблемът в Белица е спешната здравна помощ. Най-близкият здравен център, който ни обслужва, е в Якоруда или в Разлог, което на 30 км. Тук няма здравна помощ“, коментираха присъстващите. Народните представители заявиха, че болниците не трябва да бъдат търговски дружества и здравеопазването трябва да бъде достъпно за всички. Те обсъдиха с присъсващите и проблемите в системата на НЗОК, бюджетирането на здравните услуги, цените на лекарствата, национална здравна карта.По време на срещата хората поставиха въпроси за безработицата и какви са възможностите за развитие в общината- има ли програми и предложения за развитие на малките и високопланинските общини, каквато е Белица. Като приротитет бяха посочени и развитието на туризма в региона, екологията и опазването на горския фонд. „На инфраструктурата и пътищата в общината също трябва да се обърне сериозно внимание. Управляващите дават милиони за асфалт, но тук не го виждаме“, коментираха хората. Сред основните теми, поставени на срещата, бяха и външната политика, както и спирането на вечните концесиите.  Народните представители от „БСП за България“ запознаха присъстващите с актуалната политическа обстановка, както и с решението на левицата да излезе от парламента и да започне срещи за разясняване на \"Визия за България\". „Не виждаме смисъл от смяната на един или друг министър, защото това няма да промени работата им. Те работят в една объркана система, която няма бъдеще. Затова поискахме и предсрочни парламентарни избори“, обясни Димитър Данчев. ", "date": "2018.09.13", "title": "Данчев в Белица: „Визия за България“ представя  развитието на страната след края на управлението на Борисов"}
{"url": "http://www.cross.bg/suoruzheniyata-protzes-detzata-1583734.html", "text": "/КРОСС/ В навечерието на новата учебна година ЧЕЗ Разпределение България извърши извънредни обходи на съоръженията от електроразпределителната мрежа, които се намират в близост до училища и детски градини, разположени на обслужваната от дружеството територия в Западна България. Проверката има за цел да потвърди, че съоръженията са в идеално техническо състояние, не представляват опасност за децата и няма да смущават учебния процес. Констатираните забележки се отстраняват незабавно.„Подобни проверки вече се превърнаха в традиция за нас. Целта ни е да се уверим, че съоръженията са в пълна техническа безопасност и че сме взели всички мерки, за да гарантираме безопасността им за нашите деца“, каза Васил Василев, директор на дирекция „Експлоатация и поддържане“, ЧЕЗ Разпределение.Дружеството призовава при нередности по съоръженията сигнали да бъдат подавани на колцентъра на ЧЕЗ 0700 10 010 или на имейл , както и в центровете за обслужване на клиенти. ", "date": "2018.09.13", "title": "ЧЕЗ направи извънредни обходи на съоръженията около училищата и детските градини"}
{"url": "http://www.cross.bg/den-menidzhur-kompanii-1583735.html", "text": "/КРОСС/ Под надслова „Вдъхнови бъдещето“ Джуниър Ачийвмънт България отвори регистрацията за организации-домакини “Мениджър за един ден” дава начало на професионалната реализация на ученици и студенти на възраст между 16 и 23 г. и е сред най-популярните инициативи на Джуниър Ачийвмънт, която се провежда ежегодно в още над 100 държави. Инициативата е в пълен синхрон с политиката на Европейския съюз образованието да бъде с практическа насоченост, за да могат младите хора да получат истинска подготовка за реалния свят на бизнеса. Реализирайки на практика своята социална отговорност, домакините потапят своите „мениджъри за един ден“ в работното си ежедневие, показват им отвътре как работи техният сектор и ги вдъхновяват да открият своето професионално призвание. JA България приканва повече компании, институции и работодатели да бъдат активни и да участват и домакинстват стажа на ученици и студенти, за да могат повече млади хора да направят навреме своя кариерен избор. Ежегодно около 400 организации-домакини отварят вратите си за общо 1000 стажанти, а за обявените позиции в „Мениджър за един ден“ кандидатстват над 2500 млади хора. Компаниите и организациите-домакини могат да обявят своите свободни позиции до края на септември, а учениците и студентите да кандидатстват за обявените позиции от 25 септември  до 14 октомври. . където водеща тема тази година е „Дигиталната трансформация на професиите“. Участието на ученици и студенти в събитието е безплатно, необходима е предварителна регистрация на следния линк:  ", "date": "2018.09.13", "title": "Вдъхновете бъдещето, като се включите в „Мениджър за един ден“ 2018"}
{"url": "http://www.cross.bg/chasa-godech-kusa-1583737.html", "text": "/КРОСС/ Задържани са две жени, а по случаите- образувани досъдебни производстваНа 12 септември от служители на сектор „Противодействие на икономическата престъпност“ в ОДМВР- София и колегите им от РУ- Годеч бе проведена полицейска операция срещу незаконната търговия с акцизни стоки. В хода на акцията, около 8.20 часа, служителите на реда извършили проверки на всички адреси, обитавани от жителка на Годеч. Установени и иззети са общо 17 920 къса цигари от различни търговски марки без български акцизен бандерол. 43- годишната жена е задържана с полицейска заповед за срок до 24 часа. Три часа по- късно служителите засекли и второ значително количество контрабандни цигари. От къща в града те иззели 9740 къса безакцизни тютюневи изделия. 38-годишната обитателка на адреса също е задържана за срок до 24 часа. По двата случая са образувани досъдебни производства за извършено престъпление по чл. 234 от НК.", "date": "2018.09.13", "title": "Близо 28 000 къса контрабандни цигари са иззети от полицията при спецакция в Годеч"}
{"url": "http://www.cross.bg/promenite-razporedbi-glava-1583739.html", "text": "/КРОСС/ Парламентът отхвърли ветото на президента върху разпоредби от промените в Административнопроцесуалния кодекс (АПК). Измененията бяха приети отново със 146 гласа \"за\" и 69 \"против\".  Само от БСП подкрепиха аргументите на държавния глава и гласуваха против повторното приемане на промените.От левицата обявиха, че са готови с жалба до Конституционния съд и ще я внесат в деня, в който измененията в кодекса бъдат обнародвани., като оспори 16 негови разпоредби. Сред текстовете, които атакува държавният глава, беше и увеличението на съдебни такси при обжалване пред Върховния административен съд. ", "date": "2018.09.13", "title": "Депутатите отхвърлиха ветото на президента "}
{"url": "http://www.cross.bg/dokymenti-brekzit-sdelka-1583741.html", "text": "/КРОСС/ Британският премиер Тереза Мей свиква среща на кабинета като основната й тема е излизането на Великобритания от ЕС без сделка. Очаква се разговорът да продължи поне три часа. Днес ще бъде представена и втората серия от технически документи, които да направляват компаниите и британските граждани за действията им в случай на Брекзит без споразумение. Пакетът включва информация за роуминг таксите, шофьорските книжки и личните документи.", "date": "2018.09.13", "title": "Британският кабинет обсъжда Брекзит без сделка"}
{"url": "http://www.cross.bg/pavlikeni-ivelin-dimitur-1583743.html", "text": "/КРОСС/ Четиримата загинали в тежката катастрофа край село Горна Студена са футболисти. Инцидент в полунощ отне живота на Димитър Кушев, Георги Вълчев, Генчо Стефанов и Ивелин Ивов. Сблъсъкът е бил между ТИР и лека кола. Автомобилът е собственост на Ивов, който е юноша на \"Етър\". Всички загинали са играчи на третодивизионния \"Павликени\".Според полицията ТИР е ударил внезапно изскочилото на пътя БМВ, чиито водач не спазил пътната сигнализация и не е спрял на знак \"Стоп\".Автомобилът е открит на около 50 метра след първоначалния удар. Наложило се е смачканият автомобил да бъде разрязан от пристигналите на място пожарникари.Вчера \"Павликени\" игра мач за Купата на Аматьорската футболна лига в Козловец срещу местния „Земеделец-93“ и спечели с 3:1. Единия от головете вкарал именно Ивелин Иванов. Част от футболистите пътували за мача с колите си, четиримата са били в БМВ-то на Ивелин.\"Потресен съм, просто не мога да говоря. Димитър Кушев беше с контузия и му казах да не идва за мача, но той реши да подкрепи момчетата. Четиримата останаха в Козловец след мача с намерение да се приберат по-късно\", заяви треньорът на \"Павликени\" Димитър Тодоров пред Sport-vt.com.", "date": "2018.09.13", "title": "Четирима футболисти от Павликени загинаха край Горна Студена"}
{"url": "http://www.cross.bg/radev-marinov-glava-1583742.html", "text": "/КРОСС/ Така от екипа на държавния глава коментираха пред Епицентър.бг казуса с главния секретар на МВР Младен Маринов, за когото не бе получен президентски указ за освобождаването му и това блокира гласуването на промените на кабинета днес в парламента.Вчера предложението на правителството е било изпратено до президента, но до този момент няма указ, което стана ясно в началото на заседанието на парламента и постави депутатите в шок. В същото време Радев замина за Рига и ще се върне в края на седмицата. Това означава, че промените в кабинета ще бъдат гласувани едва през другата седмица.Ако обаче президентът издаде указ за освобождаването на Младен Маринов. \"Когато президентът се върне от пътуването си до Латвия, където участва във формата, това решение ще бъде разгледано\". Това съобщва днес прессекретариатът на държавния глава. Но не се казва, че Указът ще бъде подписан, а че ще бъде разгледано решението на Министерския съвет.В президентството са на мнение, че когато се прави такава промяна, която изисква и санкция на държавния глава, редно е премиерът да съгласува предварително промените, а не той да научава от медиите.Решавайки да издигне Младен Маринов за вътрешен министър, премиерът Борисов не е потърсил мнението на президента дали е удачно освобождаването му като главен секретар. \"В Президентската администрация е постъпило решение на Министерски съвет, което предлага на президента да издаде указ за прекратяване на правомощията на главния секретар на Министерството на вътрешните работи главен комисар Младен Маринов\", казват от прессекретариата на държавния глава. Обикновено обаче при подобни назначения тече предварителна съгласувателна процедура между правителството и президентската администрация, но за конкретния случай ясно, че не е имало такава. Щом се изисква президентски указ, то трябва до се чуе и какво мисли Радев, а не само от него да се чака подпис и печат. Това е недопустимо, казват от екипа му пред Епицентър. бг, запазвайки мълчание дали Радев е бил гневен от факта, че премиерът го е пренебрегнал.Случката, която се разви днес, показва още веднъж нарушената комуникация между премиер и президент и липсата на уважение между държавниците ни на най-високо ниво.Младен Маринов публично стана жертва на войната между Радев и ГЕРБ.Случаят идва само ден, след като стана ясно, че тази година за първи път президентът няма да присъства на Общото събрание на ООН. По традиция на тези форуми страната се представлява от държавния глава. Георги Първанов, Росен Плевнелиев и Румен Радев досега са участвали във форума всяка година.В сряда обаче правителството взе решение премиерът лично да оглави българската делегация Ню Йорк.\"Това е решение на правителството, което не е обсъждано с президентската институция\", коментираха лаконично от президентската институция.", "date": "2018.09.13", "title": "Урок по етика и възпитание дал президенът Радев на премиера Борисов"}
{"url": "http://www.cross.bg/haskovo-zala-kompyuturna-1583744.html", "text": "/КРОСС/ На 14 септември българският комисар по цифровата икономика и общество Мария Габриел ще посети Хасково, където ще открие обновената компютърна зала на компютърна школа „Вале“.", "date": "2018.09.13", "title": "В петък Мария Габриел ще открие обновена компютърна зала в Хасково"}
{"url": "http://www.cross.bg/sever-vruzka-severoiztochna-1583730.html", "text": "/КРОСС/ Във връзка с началото на учебната година екипи на ЕРП Север извършиха обстоен оглед и подмяна на елементи от електроразпределителните съоръжения в близост до училищата в Североизточна България. Тези дейности са задължителна част от ежегодната есенна профилактика на дружеството като подготовка за есенно-зимния сезон. Проведени бяха тестове на електрическите елементи, захранващи учебните заведения, което се прави с цел да се осигури безаварийна работа на електроснабдителните съоръжения по време на тържествата в първия учебен ден и при по-нататъшния учебния процес.Специалистите на Електроразпределение Север са в готовност да реагират незабавно при непредвидени повреди по съоръженията на територията, обслужвана от дружеството. В координация работят и диспечерските центрове, които ръководят дейностите на екипите. Телефон 0700 1 61 61 е на разположение на клиентите 24 часа в денонощието за подаване на сигнали във връзка с електрозахранването. Клиентите могат да се обаждат по всички въпроси, касаещи работата на електроразпределителната мрежа в Североизточна България, включително разбити и повредени касети и електрически табла, каквито случаи има нерядко. Служителите на ЕРП Север ще извършат своевременна проверка на всеки сигнал и ще предприемат необходимите мерки.", "date": "2018.09.13", "title": "Електроразпределение Север подготви съоръженията преди първия учебен ден"}
{"url": "http://www.cross.bg/nyakolko-velosipedist-ryse-1583727.html", "text": "/КРОСС/ Шофьорът, който, все още се издирва. Това съобщиха за bTV от полицията.Детето е изпаднало в безсъзнание, а водачът не е спрял да му окаже помощ. До момента са разпитани няколко очевидци на инцидента в квартал „Средна кула“. Преглеждат се записи от камери в близост до кръстовището. По сигнали са проверени няколко собственици на автомобили, но засега без  резултат.Пострадалото  момче е в болница с фрактура на крака, очаква се утре да бъде изписано.  ", "date": "2018.09.13", "title": "Издирват шофьора, блъснал 13-годишен велосипедист в Русе"}
{"url": "http://www.cross.bg/kyklen-puteka-tyristicheska-1583729.html", "text": "/КРОСС/ За любителите на туризма в Родопите има ново предизвикателство - две нови туристически пътеки, съобщават от община Куклен.Първата пътека беше разчистена и подготвена само преди седмица. Нейният маршрут е град Куклен – хижа Руен. Тя е с 12 километрова дължина и напълно означена с нужната маркировка.В момента текат подготвителни дейности и по втората туристическа пътека, а именно – Манастира – хижа Руен. Освен това, община Куклен подготвят изграждането на туристическа пътека, пригодена за хора с увреждания, която ще бъде първата такава в България.", "date": "2018.09.13", "title": "Две нови екопътеки за любителите на природата"}
{"url": "http://www.cross.bg/popov-zarkov-pravosudie-1583740.html", "text": "/КРОСС/ „Ветото на президента трябва да бъде приветствано и подкрепено, а спорните текстове трябва да бъдат обсъдени внимателно и преценени отново. Разговорът си заслужва. От него зависят правата на нашите граждани“. Това заяви зам.-председателят на ПГ на „БСП за България“ Крум Зарков от парламентарната трибуна. Той обясни, че основните белези, по които може да бъде съдено за съдебния процес, са нарушени с предлаганите изменения – достъпност до съд, публичност на процеса, възможност да се обжалва решението. „И трите белега са сериозни застрашени“, допълни Зарков. „За пореден път ни се налага да прегледаме отново законопроект, благодарение на реакцията на президента“, коментира той. По неговите думи административното правосъдие е основното средство за защита срещу тези, които волно или поради грешна преценка злоупотребяват с властта си и вместо да изпълняват законите, ги нарушават. „Изпълнителната или местната власт срещу гражданите - това е административният процес. Силата, без съмнение, в този процес е на страната на властта. Единствената защита на хората е законът и процедурата“, обясни Зарков. Според него, ако законът е на страната на гражданите, то всеки човек, засегнат от решението, без значение на материалното или служебното си положение, може да му се противопостави. „Не са пресилени предупрежденията, че посегателствата върху правата по правилата на административния процес може да се разглежда като посегателство върху демократичното функциониране на държавата ни“, подчерта Крум Зарков.„Ние се борим за по-лесен достъп до правосъдие за обикновения гражданин”, заяви секретарят на ПГ на „БСП за България” Филип Попов от парламентарната трибуна. Той припомни, че става въпрос за 19 закона, които касаят социалното осигуряване, обикновените граждани,  юридическите лица. „Не може да се поставя равенство между административно съдопроизводство и гражданското  и въвеждането  на пропорционални такси за тях”, категоричен бе той. „Целите на административното производство са различни от тези на гражданското”, допълни Попов.  „Би следвало от трибуната на НС да защитим основните принципи в една правова и демократична държава по отношение на достъп до правосъдие, по отношение на върховенство на закона”, заяви Филип Попов.  Той припомни, че тези принципи са „очевидно и ясно нарушени” с текстовете, върху които президентът налага вето. „Всички текстове са предложени от управляващото мнозинство, което се опитва да узурпира цялата власт”, заключи Филип Попов.", "date": "2018.09.13", "title": "Зарков: Ветото на президента трябва да бъде подкрепено, а спорните тестове обсъдени"}
{"url": "http://www.cross.bg/kypel-ovcha-kvartal-1583728.html", "text": "/КРОСС/ Жители на столичния квартал \"Овча купел\" протестираха пред Столичната община заради презастрояването на района. До ескалацията на недоволството им се стигна след като миналата седмица в изкоп пред блок 412 в квартала пропадна автомобил.В момента представители на протестиращите разговарят с общински съветници в търсене на решение на проблемите, свързани с устройството на територията в столичния квартал \"Овча купел\". ", "date": "2018.09.13", "title": "Жители на столичния квартал \"Овча купел\" с нов протест"}
{"url": "http://www.cross.bg/selo-avtomobil-katastrofata-1583726.html", "text": "/КРОСС/ Четирима младежи са загинали при катастрофа между лек автомобил и тир на пътя Плевен – Русе в района на свищовското село Горна Студена.По информация на БНР причина за катастрофата е неспазване на знак „Стоп” от водача на лекия автомобил.Инцидентът е станал тази нощ са. Загиналите са на възраст между 18 и 20 години.Движението в района на катастрофата е затруднено.", "date": "2018.09.13", "title": "Четирима загинаха при удар между тир и кола край свищовско село"}
{"url": "http://www.cross.bg/vitosha-plan-liftovete-1583732.html", "text": "/КРОСС/ Острата позиция беше изказана от  Карлос Контрера – председател на групата „Патриоти за София – ВМРО и АТАКА“ в Столичния общински съвет по време на първата му сесия за сезона. Контрера се изправи срещу спекулациите, че Столична община щяла да издаде предписание да се режат лифтовете на Витоша. На заседанието на СОС представителят на ВМРО – Българско национално движение заяви, че без да се измени сегашният план за управление на Витоша съоръженията не могат да се модернизират. Всички знаели това, но припявали в хора на „зелените“ НПО-та, чиято основна цел е да се противопоставят на всичко, което може да се направи на Витоша и в крайна сметка планината да остане затворена за хората. Той припомни, че именно подобни действия бавят и други големи инвестиционни проекти, които ще „отворят“ природата за хората и попита чии интереси всъщност защитават т.нар. еколози.Съветникът от Патриотите настоява СОС да излезе с решение, че предлага  на МОСВ промени в сега действащия план, което да даде възможност да се подменят съоръженията, всичко друго би било демагогия. Уважаеми общински съветници,Уважаема госпожо кмет,От името на „Патриоти за София – ВМРО и АТАКА“ желая да изразя позиция по една невралгична тема за града ни – Витоша и неслучилото се за поредна година отпушване на планината. В изминалите седмици темата беше поставено на публично внимание от Столична община, но се изненадах, че вместо да вървим напред, отново затъваме в полуистини и мимикрия. Учуден съм, че след толкова години мъки – да, това е думата, която точно описва състоянието на Витоша, отново се връщаме към витиевати формулировки и концепции, които няма да се случат.Така например разбрах, че Общината щяла да придобива лифтовете, които са частна собственост. Въпросът е как ще стане това – ще ги национализиралите ли, колеги? Или ще ги купувате? Ама те не се продават. Ако пък се продават, кой ще плаща сметката, защото ще е десетки милиони в евро.Следващо нещо – ако не бъдат подменени съоръженията (това няма как да стане без да се промени Плана за управление на Витоша и всички го знаете), ще задължите собственика да ги премахне за негова сметка. Това остава да направите, да останете в историята като хората, нарязали за скрап лифтовете на Витоша. Тук се обръщам към всички политически групи, колеги, опомнете се.И сега малко фактология, защото с почуда установих, че на Витоша имало концесия. Не, няма концесия на Витоша, лифтовете са придобити чрез транслативни сделки и са частна собственост. Добре известно е, че в Министерството на младежта и спорта е имало работна група (във връзка с лифт „Заека“) и становището е било, че може да се възстанови само ако се промени плана за управление. Имало е представители на Столична община. Също толкова добре знаете, че съоръженията са стари – от 50-те, 60-те, 70-те години. Подмяната им с нови означава нови фундаменти и стълбове, няма друг начин. Обаче е забранено от Плана за управление на Витоша. Защо ли? Няколко пъти съм Ви призовавал в тази зала – да се обединим и да излезем със становище на СОС, че настояваме за изменение на плана за управление на Витоша, за да се подменят съоръженията с нови. До момента само работни групи и приказване. Вече се питам не сте ли паднали и Вие под давлението на „зелените“ лобисти, които мило и драго дават да пречат на туризма на Витоша.Уважаеми колеги, новият план за Витоша, който се прави от 4 години е зациклил поради процедурни хватки на „зелените“ - изпратени са стотици писма – тип „копи-пейст“, с еднакъв текст до МОСВ, на които по закон трябва да се отговори. Отделно, те ще обжалват приемането на плана в съда, както става с новия план за Пирин и се подписвам под това си твърдение. Така нареченият НОВ ПЛАН НА ВИТОША ще изтече преди да е приет. Правилната стъпка е да се промени сега действащият план, който забранява новото строителство, защото за да подмени собственикът един стълб и да сложи нов модерен лифт,  е ново строителство по смисъла на ЗУТ. Всички други действия, които се предлагат, са демагогия и тупане на топката в стил „ден да мине друг да дойде“.Промяната на сега действащия план ще даде възможност да се подменят лифтовете и влековете и разрухата на Витоша да спре. Тест за всеки от Вас, като представител на столичани, ще бъде да го подкрепите и то публично. Ако не, то ще се наредите в кохортите на зелените кресливи НПО-та, които блокират и задушават Витоша. Какъв парадокс само! Пак повтарям, опомнете се, преди да станете съучастници в унищожението на лифтовете на Витоша.", "date": "2018.09.13", "title": "Патриотите от ВМРО в СОС призоваха Столична община да не участва в унищожаването на Витоша"}
{"url": "http://www.cross.bg/zayavi-zapazvane-ermenkov-1583725.html", "text": "/КРОСС/ „Искаме заедно да обсъдим какво трябва да се случи в страната ни в бъдеще. Не в следващия мандат, а в следващите 10 години“. Това заяви народният представител от ПГ на „БСП за България“ Таско Ерменков на среща с обществеността в Разлог за „Визия за България“. Той подчерта, че трябва да има ясни приоритети, които да бъдат следвани. „Днес държавата се руши и имаме все по-малко контрол в основните сектори – икономика, образование, здравеопазване“, заяви Таско Ерменков. .                            „Във \"Визия за България\" сме си поставили за цел да се върнем към ценностите- родолюбие, българщина, запазване на българското“, заяви народният представител Кристина Сидорова.  Тя подчерта, че левицата си поставя за цел изграждането на достойно и съвременно образование, грамотни и мотивирани ученици, възпитавани в любов към родината и запазване на българските ценности. „Най-важното е днес да кажем, че образованието трябва да е държавен приоритет и обект на изключителен контрол. Трябва да спрем и пренаписването на историята“, каза още тя.Сидорова подчерта, че основен приоритет е също борбата с корупцията, която е обхванала цялото общество. „Не се страхувайте да ни давате сигнали. Като зам.-председател на комисията за борба с корупцията, поемам ангажимент да ги входирам и да бъдат придвижени“, каза на гражданите тя.„България трябва отново да стане социалната държава, която искаме, а не самоуправство.  Младите семейства не чувстват подкрепата на държавата и не могат да отглеждат спокойно децата си в България“- заяви народният представител от ПГ на \"БСП за България\" Виолета Желева. Според нея трябва да има стимулиране на работещите родители с данъчни облекчения за всяко дете, безплатни детски ясли  и градини, намаляване на ДДС за детските храни. По въпроса за възрастните хора, тя каза, че Визията предвижда преизчисляване и актуализация на пенсиите, както и закон за тези хора.Присъстващите на срещата граждани отправиха въпроси за борбата с корупцията, административните тежести, непрекъснато увеличаващата се ненужна администрация.", "date": "2018.09.13", "title": "Таско Ерменков: Искаме политика не за следващия мандат, а поне за следващите 10 години"}
{"url": "http://www.cross.bg/drehi-konteiinerite-obyvki-1583731.html", "text": "/КРОСС/ От 15 септември Община Бургас, съвместно с \"Евротекс\" ЕООД, стартира проект \"TexCycle\" за събиране и оползотворяване на ненужни дрехи и други текстилни материали, с фокус върху повторната употреба. Тази мини система се внедрява като част от по-голямата за сметосъбиране и сметоизвозване, за да осигури на гражданите възможност да покажат своята екологична отговорност и да се освободят напълно безвъзмездно от своите ненужни дрехи в синхрон с добрите европейски практики. Досегашната практика е те да се изхвърлят в контейнерите за общия боклук или да се оставят в непосредствена близост до тях. Поради тази причина, за съжаление, разхвърляни стари дрехи и обувки все още са честа гледка в нашия град.В изпълнение на проекта в гр. Бургас са позиционирани 19 бр. специализирани контейнера, които са разположени до мобилните центрове за разделно събиране. Информация за разположението на мобилните центрове можете да откриете тук: .                           Контейнерите са ясно обозначени с надпис \"ДРЕХИ И ОБУВКИ\". В тях могат да се поставят дрехи, обувки, чанти, колани и домашен текстил. Върху контейнерите са написани инструкции за използването им и номер за връзка при необходимост от допълнителна информация. Те се обслужват напълно самостоятелно, като е препоръчително дрехите да са изпрани и да бъдат поставени в торби.Част от текстилните материали, събрани в контейнерите, ще се използват като памучни парцали за почистване в индустрията. Отпадъците, които не са годни за повторна употреба, ще се предават за рециклиране или друго оползотворяване в специализирани инсталации. Част от материите - предимно пуловери и други плетива - ще се рециклират като вторични прежди, от които се произвеждат нови текстилни изделия.", "date": "2018.09.13", "title": "В Бургас поставят и контейнери за рециклиране на стари дрехи и обувки"}
{"url": "http://www.cross.bg/ribarite-moreto-sezon-1583724.html", "text": "/КРОСС/ Краят на туристическия сезон е, а за рибарите по морето сезонът е започна. На рибарското пристанище в Созопол още рано сутринта се събират прекупвачи и чакат лодките на рибарите да излязат на брега. Тази година има добър улов на дребен сафрид, паламуд и чернокоп, казаха търговците. В Бургас и Ахтопол рибарите също са доволни от улова. В момента се хващат и попчета, карагьоз, барбун.Очаква се силен сезон, защото паламуд има в големи количества, казват рибарите, но не са доволни от изкупните цени в момента – от 3 до 5 лева.Твърденията на еколозите, че в морето има мазутни петна, не се потвърди от рибарите. Те казаха, че морето е чисто. Нефтените петна, които излязоха по крайбрежието, те обясниха така:„Корабите, когато пристигнат в пристанището, трябва да си предадат сантинните води на специални танкери, но таксите са сериозни и високи. За да избегнат плащането, просто ги изсипват в морето и оттам вече ветровете ги към плажовете“, казват те. Според рибарите контрол не може да се осъществи. ", "date": "2018.09.13", "title": "Рибарите очакват силен сезон "}
{"url": "http://www.cross.bg/mestnostta-chastitza-gora-1583723.html", "text": "/КРОСС/ В навечерието на Кръстовден хиляди поклонници се очаква да се съберат в местността „Кръстова гора“ в Родопите.Всяка година в нощта на 13 срещу 14 септември на святото място се отслужва божествена света литургия и се излага за поклонение частица от разпятието на Христос.Именно заради вярването, че там преди векове е заровена частица от самия Кръст Господен, местността е наречена Кръстова гора.Християните вярват, че мястото има необикновена сила и всяка година се събират с надеждата за чудо.", "date": "2018.09.13", "title": "В навечерието на Кръстовден се очаква хиляди поклонници да се съберат в Кръстова гора "}
{"url": "http://www.cross.bg/kolev-opit-sotziologut-1583715.html", "text": "/КРОСС/ Догодина ще има предсрочни избори и най-вероятно ще са в комбинация с европейските избори. Това прогнозира в предаването „Тази сутрин” по bTV социологът от „Медиана” Кольо Колев. Според него другият вариант е предсрочният вот да се проведе заедно с местните избори.„Ще продължат този тип миникризи, малки пожари, които ще се гасят оперативно, „пожарникарски”. В крайна сметка те ще доведат до по-голяма криза и това е в резултат от ниското ниво на администрацията. Всичко това ще доведе до предсрочния вот”, коментира Кольо Колев.Към момента хората, които искат правителството да изкара пълен мандат, са 37%. Близо 30% са на мнение, че трябва да си ходи предсрочно, каза още социологът.По думите му ударът върху ГЕРБ от последните скандали е преди всичко имиджов. Бойко Борисов губи 6% от личния си рейтинг в рамките на един месец, отбеляза социологът.„Най-голямата загуба е за Патриотите, които за месец губят над 3% от електоралния си потенциал”, заяви Колев. Той отдаде този резултат на острите нападки между Волен Сидеров и Валери Симеонов. Рейтингът на Сидеров спада с 5 на сто. „Много анализатори интерпретираха искането на оставки, което Борисов отправи, като опит за изпускане на напрежението в обществото. Само че в резултат от скандалите и дебатите, свързани с оставките, не се привижда просто наказващата ръка на Борисов, а някакви други игри, опит за преразпределение на властовите структури”, отбеляза Колев.„В този смисъл не се постига и основният ефект – смъкване на социалното напрежение. Възникват и подозрения, че тези политически размествания не са свързани с ефективността на властта и нейната работа, а с опит за политическо и икономическо пренареждане. Последваха загадки от типа на „Маринела”, „Карнобат”, преди това имаше законът „Домусчиев”, след това във връзка с катастрофата се заговори за „Трейс”. Всички тези неща създават усещане, че не е толкова въпросът за ефективността и изпускане на напрежението, колкото става въпрос за корпоративни интереси и опит за политическо пренареждане”, смята социологът.", "date": "2018.09.13", "title": "Кольо Колев: Догодина ще има предсрочни избори"}
{"url": "http://www.cross.bg/hora-bulgariya-hadzhidimovo-1583713.html", "text": "/КРОСС/ Народни представители от ПГ на „БСП за България“ посетиха Хаджидимово, за да представят проекта „Визия за България“ и да обсъдят с местните хора наболели проблеми. „Направете така, че нашите деца да се върнат от чужбина. Само вие можете да ги върнете!“, обърнаха се присъстващите на срещата към депутатите от левицата. „Промяната ще дойде, защото има много хора, които я искат. За нас няма съмнение, че управляващите си заминават. Ние сме дошли да говорим за бъдещето, а не за ГЕРБ - те са в миналото“, заяви народният представител Пенчо Милков. Според него трябва държавата да се ангажира с цялостна политика за региона. „Във „Визия за България“ сме предприели мерки, с които да дадем тласък на земеделието и тютюнопроизводството. Стимулиране на младите фермери, ограничаване на субсидиите за големите производители, за да не се ощетяват по-малките. Скъсяване на веригата от производството до пазара, както и въвеждане на квота на български стоки в големите вериги магазини“, посочи Милков. Според него е необходимо честност и трудолюбие и младите хора ще се върнат в родината си.Народният представител от левицата Петър Витанов засегна проблема с неравенството. Според него в България той е много изострен. „Тук има една много малка група хора с изключително високи доходи и една огромна маса бедни хора. Ние сме убедени, че можем да върнем държавата на мястото й – държава, която да регулира пазарите и да премахне тази пропаст между бедните и богатите“, каза още Витанов. Той коментира, че има много членове на ГЕРБ, които не са доволни от правителството на Борисов. Според него това е причината да се вдигат заплатите на администрацията. „Или гласуваш за ГЕРБ, или напускаш“, разясни подхода на управляващите той.Народният представител от „БСП за България“ Цветан Топчиев е на мнение, че държавата се управлява еднолично и има авторитарен режим. „Поискахме миналата година преизчисление на пенсиите, управляващите отхвърлиха предложението. Раздадоха нерегламентирано и тайно милиони, но животът на хората не стана по-добър“, коментира той. Топчиев подчерта, че не се прави нищо за развитие на селските региони. „Еврокомисарят Мария Габриел не си е мръднала пръста един лев да има в Хаджидимово, въпреки че е от тук“, допълни той. Председателят на БСП Хаджидимово Костадин Караянев заяви, че БСП тръгва с промяна и младите депутати от левицата са ясен пример за това. „Визия за България“ е съвсем нов модел за управление на държавата“, подчерта той. Като основен проблем посочи обезлюдяването на региона, заради ниски доходи и заминаването на младите хора в чужбина ", "date": "2018.09.13", "title": "Хаджидимово с призив към БСП: Само вие можете да върнете децата ни от чужбина"}
{"url": "http://www.cross.bg/horata-viziya-svoite-1583717.html", "text": "/КРОСС/ „Беше крайно необходимо и точно навреме да излезем с „Визия за България”. Тя не е готова предизборна програма или платформа, а рамка. Визията е отворена врата за дискусии към всички, които имат своите предложения, защото вие най- добре знаете какви са проблемите на всички вас и на Сатовча“. Това каза секретарят на ПГ на „БСП за България“ Филип Попов, който заедно с колегите си- народните представители  Дора Янкова, Светла Бъчварова и Румен Георгиев, посети   общ. Сатовча. Той добави, че „Визия за България” е  послание на левицата и желание българският народ да тръгне по друг път. “Аз няма да коментирам какво са направили управляващите от ГЕРБ, всеки сам го вижда по джоба си, хладилника и интернет връзката с децата си в чужбина. Очевидно е, че този път, по който вече 29 години върви България, не е правилен“, категоричен бе Попов. Той каза, че БСП предлага нов разговор – за промяна на системата и развитие на регионите. „Предлагаме този разговор на всеки един българин, който желае да даде своята идея за развитието на региона си и България.  За нас е важно всеки да има  достъп до здравеопазване, образование, качествени храни. Важно е родните производители да бъдат защитени, затова предлагаме  алтернативата за развитие на България пред целия български народ”, обясни народният представител.  Попов каза още, че  не може да се живее с 200 лв. пенсия, не може хората от Сатовча и населените места в общината да нямат нормален достъп  до здравеопазване и образование- този модел трябва да бъде изкоренен. „Бъдете носителите на идеята за тази Визия, дайте своите предложения, разкажете на своите познати, приятели и семейства, за да стане тя завършен  документ“, призова Филип Попов.„Публичният ресурс в държавата се разпределя несправедливо и това е очевидно за всички. Оказа се, че актуализацията на пенсиите не влиза в сметките на правителството, но с 10% се вдигат заплатите в държавната администрация. Това от една страна е добре, защото все пак се повишават, макар и с много малко, доходите на част от населението, но от това увеличение прозира предизборна комерсиализация и то не може да покрие поскъпването“, това каза народният представител Дора Янкова. Тя заяви, че за да бъдат премахнати диспропорциите в регионите, трябва да бъде разработена специална политика за пограничните и планински региони. „Време е да върнем държавата на хората и това не е просто лозунг, а реално намерение, което ще реализираме чрез „Визия за България“, каза още народният представител . Дора Янкова добави, че ако искаме да дадем ефективно решение на проблеми- като доходи, качество на образование, качество на здравеопазване- следва да променим политиката през регионите. \"Не можем да търсим ефективен растеж на доходите на Благоевград, ако го сравним с друга далечна област. Колкото и пари да налива държавата там, не би могъл да се очаква голям ефект“, каза още тя. Янкова заяви, че е недопустимо цената на дървата за огрев да е различна в Смолянска и Благоевградска област. Става въпрос за дървен материал, добит и продаден в планински регион в една и съща държава, затова и тук са нужни държавни регулации“, каза още Дора Янкова.„Във „Визия за България“ сме отделили внимание на подкрепата за малките и средни земеделски стопанства, защото те са тези, които обработват земята в по-голямата част на страната“. Това каза народният представител проф. Светла Бъчварова. Тя уточни, че е предвидено финансиране на изграждането на мрежа от фермерски пазари, намаляване на административната тежест за достъп до пазара на малките ферми, усъвършенстване на БДС с приоритет българското производство. „Предвидили сме също нулеви ставки на ДДС за храни, изработени само от естествени суровини, без следи от консерванти, заместители и подобрители“, уточни Бъчварова. Тя добави, че са нужни и регионални програми, свързани със земеделието, защото всеки район на страната има свои традиционни култури, които трябва бъдат развивани. „В райони като вашия има много бедни хора и затова основната цел на Визията е социалната цена да не се плаща от най-бедните, а разходите за данъци да бъдат разпределяни пропорционално, за да остават хората тук и да живеят нормално“, заяви проф. Бъчварова. „Държавата трябва да влезе във функциите си и да бъде основен регулатор на отношенията в земеделието. Не може вие да отглеждате и обработвате тютюн, за който след това няма да ви бъде платено, въпреки че прекупвачите вече са взели продукцията ви“. Това каза пред жителите на Сатовча Румен Герогиев. Той заяви, че след като хората дадат своите предложения, ще бъде изготвена конкретна програма за региона, за да се възстановят секторите и дейностите, застъпени тук. „Възстановяване на добива на традиционни за региона култури е единствената алтернатива, за да останат младите семейства тук“, каза още Румен Георгиев Преди срещата с жителите на общината, народните представители се срещнаха с кмета  на Сатовча Арбен Мименов, който очерта основните проблеми пред общината. ", "date": "2018.09.13", "title": "Филип Попов: Очевидно е, че този път, по който вече 29 години върви България, не е правилен"}
{"url": "http://www.cross.bg/parlamenta-prezidenta-karayancheva-1583716.html", "text": "/КРОСС Гласуването на министерските оставки отпадна от дневния ред на парламента.Председателят на парламента Цвета Караянчева обясни, че в деловодството на Народното събрание не е внесен указ на президента Румен Радев, с който освобождава Младен Маринов като главен секретар на МВР. Поради това Маринов не може да бъде избран за министър на вътрешните работи.По тази причина шефът на парламента предложи гласуването да отпадне. „За\" предложението ѝ гласуваха 121 народни представители, 23 бяха „против\", а 32 се въздържаха.Ако указът на президента постъпи в парламента, точката ще бъде включена отново в дневния ред, уточни Караянчева.Депутатите продължават работа с разглеждане на върнатите от президента промени в Административнопроцесуалния кодекс. ", "date": "2018.09.13", "title": "Министерските оставки няма да се гласуват днес "}
{"url": "http://www.cross.bg/nikola-tzvetya-vmesto-1583719.html", "text": "/КРОСС/ В Бургас започна кампания \"Дарение вместо цветя\", която има за цел да помогне на 3-годишно момче. Призивът към всички родители е в първия учебен ден предвидените пари за цветя да бъдат дарени за лечението на детето, съобщава bTV.Тригодишният Никола Димов от Бургас е с вроден дефицит на бедрената кост, което причинява сериозно изоставане в развитието на едното краче на детето. Ражда се с разлика около 2 сантиметра, а сега вече са около 5.\"В България трябва да е направил около 10-11 години, за да се направи удължаване на бедрената кост, само че вече разликата е голяма и няма как да компенсираме само с обувки, той стъпва постоянно на пръсти\", споделя Валентина Христова, майка на Никола.Никола може да получи сколиоза или изкривяване на таза. Семейството е потърсило най-добрите специалисти в ортопедията и ги насочват в Америка.\"Свързали сме се с д-р Пейли, който е най-добрият, той каза, че може да направи операцията веднага, единственият проблем е сумата, която е много голяма”, добави тя.Сумата е 120 хил. долара и е непосилна за семейството. Детето има запазен час за преглед при известният детски ортопед д-р Пейли в Барселона на 14 септември, където се очаква да им насрочат дата за операция. Затова майката пише писма до всички бургаски училища с молба.\"Идеята е вместо купищата цветя, които в един момент ще бъдат изхвърлени, да се помогне на едно дете”, уточни майката.                             Кутии за дарения има поставени и в различни търговски обекти. Скоро ще бъде активиран и DMS номер.Малкият Никола мечтае да стане пожарникар. ", "date": "2018.09.13", "title": "\"Дарение вместо цветя\": Събират средства за 3-годишно момче с увреждане"}
{"url": "http://www.cross.bg/ychilishteto-detza-dzhyrkin-1583718.html", "text": "/КРОСС/ В училището на село Рибново няма достатъчно място за всички ученици.От години училището не е достатъчно за всички деца, а идейният проект за разширяване струва около 6 млн. лв.Манчо Джуркин, който е директор на СУ „Йордан Йовков”, обясни, че 500 деца в 38 паралелки си делят 16 стаи. „Пригодили сме стола - учат два класа едновременно. Учи се в коридори, работилници и пак не стигат 4 стаи”, обясни той.Имаме нужда от нова база, имаме идеен проект за разширяване, добави Джуркин. Проектът обаче струва около 6 млн. лв. и в него влиза и физкултурен салон.", "date": "2018.09.13", "title": "Недостиг на стаи: Деца учат в стола на училището си"}
{"url": "http://www.cross.bg/smolyan-putyat-grypa-1583720.html", "text": "/КРОСС/ На 16 септември ще бъде отворена едната лента за движение при най-голямото срутище в страната - по главния път Смолян-Мадан. Това реши късно снощи работна група от 17 специалисти - проектанти, геодезисти, представители на КАТ, Горското стопанство, пътноподдържащата фирма, местната и регионалните власти, след инспекция на място в късния следобед вчера.Само преди дни транспортни фирми в региона заплашиха, че ако пътят не бъде отворен, ще има протести.„Свлачището продължава да е активно, то не се е успокоило, но предвид безопасността, са набелязани мерки, които трябва да се свършат до 15 септември. След като бъде отворен пътят, дейностите ще продължат, може би до края на месеца. Ако тяхното естество налага затваряне, може би временно ще затваряме, но за кратки интервали“, обясни областният управител Недялко Славов.От огромното срутище и затварянето на пътя са засегнати 11 села.В началото на месец март тази година тонове земна маса и скали се свлякоха и затвориха основния път, свързващ област Смолян с област Кърджали и съседна Гърция. Жителите на 11 села останаха без достъп до Смолян и се наложи да обикалят 40 километра обходен маршрут през село Смилян, за да стигнат до Смолян.Веднага след акитивизиране на срутището беше сформирана експертна група - 20 топ специалисти от страната с председател доц. Стефчо Стойнев от Минно-геоложкия университет. На мястото беше и министърът на регионалното развитие и благоустройството Николай Нанков.", "date": "2018.09.13", "title": "Отварят едната лента на пътя Смолян-Мадан"}
{"url": "http://www.cross.bg/pshenitza-dobiv-godina-1583721.html", "text": "/КРОСС/ Хлебният баланс на страната е осигурен, въпреки  по-слабия добив на пшеница тази година, информират от бранша след края на жътвата.5,4 милиона тона пшеница е крайният резултат от жътвата тази година. Браншът отчита среден добив от 450 килограма от декар. Това е със 150 килограма от декар по-малко от средния добив за миналата година, с който реколтата у нас достигна исторически връх. Тазгодишната кампания по прибирането на пшеницата беше затруднена от обилните валежи в периода май-юли, които често придружени от градушки, нанесоха щети по земеделските култури. Въпреки че страната ни е произвела достатъчно пшеница, голяма част от нея е с ниско качество, предупреждават от Асоциацията на зърнопроизводителите.", "date": "2018.09.13", "title": "Хлебният баланс на страната е осигурен, информират от бранша"}
{"url": "http://www.cross.bg/ryse-pleven-avtomobil-1583722.html", "text": "/КРОСС/ Тежка катастрофа между лек автомобил и ТИР затруднява движението по пътя Плевен - Русе в района на свищовското село Горна Студена.При инцидента, станал тази нощ са загинали четирима младежи на възраст между 18 и 20 години. По първоначална информация, причина за катастрофата е неспазване на знак \"Стоп\" от водача на лекия автомобил.", "date": "2018.09.13", "title": "Тежка катастрофа затруднява движението по пътя Плевен - Русе"}
{"url": "http://www.cross.bg/golyamo-kolichestvo-kanabis-e-otkrito-pri-spetzaktziya-na-odmvr-yambol-1583738.html", "text": "/КРОСС/ В операцията, проведена на територията на Ямболска област, са участвали криминалисти на ОДМВР-Ямбол и колегите им от РУ-Тунджа и РУ-Стралджа. Действията са осъществени под наблюдението на прокуратурата. В рамките на проведените издирвателни и процесуално-следствени действия полицаите установени пет имота на площ 96 декара, разположени извън границите на четири населени места в областта. Установено е, че във вътрешността им били засети и отглеждани растения от вида на конопа, достигащи височина до 2.60 м.По случаите са образувани пет досъдебни производства за престъпления по чл.354в, ал.1 от НК, работата по случая продължава.", "date": "2018.09.13", "title": "Голямо количество канабис е открито при спецакция на ОДМВР-Ямбол"}
{"url": "http://www.cross.bg/stazh-osigyritelen-litza-1583748.html", "text": "/КРОСС/ Общо 1538 осигурени лица са се възползвали от законодателната възможност да закупят недостигащ стаж до 5 години през първите шест месеца на 2018 г. Това показват данните на Националния осигурителен институт (НОИ) за зачетените осигурителни периоди срещу заплащане за полугодието. Част от тях са го направили, за да успеят да изпълнят условията за натрупани периоди в осигуряване при пенсиониране. Други пък са платили за времето на обучението си във висше учебно заведение, след като са преценили, че общият осигурителен стаж, които предстои да натрупат, няма да им бъде достатъчен при излизането им в пенсия. Приходите от внесените осигурителни вноски за закупен стаж за периода са общо 4,86 млн. лв.До края на юни т.г. е отпусната пенсия на 1241 лица, които са закупили осигурителен стаж до 5 години и/или са внесли за своя сметка осигурителни вноски за следването си. Средният брой на месеците, които не са им достигали, е 21,74.Възможностите за закупуване на осигурителен стаж са регламентирани в чл. 9а от Кодекса за социално осигуряване (КСО). Първата от тях дава право на осигурените лица да закупят времето на обучението си за завършено висше и полувисше образование или времето на докторантура. Те могат да направят това по всяко време, като този стаж може да бъде използван както за набиране на общото количество осигурителен стаж за придобиване на право на пенсия, така и за преизчисление на вече отпусната пенсия. В този случай закупеният осигурителен стаж се удостоверява единствено с удостоверение, което се издава от контролните органи на НОИ на база внесените осигурителни вноски, или чрез наличните данни в Регистъра на осигурените лица.Вторият вариант за придобиване срещу заплащане е приложим за лицата, които са навършили необходимата възраст за пенсиониране по условията на трета категория труд, но не са изпълнили условията за необходимия осигурителен стаж. Те могат да закупят до 5 години от недостигащите им периоди, като впоследствие това закупуване се удостоверява единствено с данните за внесени осигурителни вноски в Регистъра на осигурените лица. ", "date": "2018.09.13", "title": "НОИ: Над 1500 души са платили за недостигащ стаж през 2018 г."}
{"url": "http://www.cross.bg/raiionniya-bila-nyama-1583747.html", "text": "/КРОСС/ Колата на председателя на Районния съд във Враца Васил Ганов е била запалена тази нощ. Инцидентът е станал около 3 часа през нощта. Пострадала е и друга кола, която е била паркирана на близо.Васил Ганов е председател на Районния съд от една година, няма врагове, не води и знакови дела. Колата му е на 10 години и няма голяма финансова стойност. ", "date": "2018.09.13", "title": "Запалиха колата на шефа на Районния съд във Враца"}
{"url": "http://www.cross.bg/matiz-banknoti-izpolzvana-1583706.html", "text": "/КРОСС/ Срещу турската поп звезда Мабел Матиз се води разследване в прокуратурата. Това се случи, след като той се появи с еднодоларови банкноти в свой видеоклип. Според правителството банкнотата е използвана като таен знак на гюленистите.Певецът е известен и като застъпник на правата на хомосексуалистите. Разследван е за предполагаеми връзки с Фетхуллах Гюлен, ислямски проповедник, обвиняван от турските власти за опит за преврат през 2016 г. В клипа на песента си Матиз има еднодоларови банкноти в джоба си. Именно те са причината за разследването. Според турското правителство тези със сериен номер, започващ с F, са част от системата, използвана от Гюлен.Мабел Матиз отхвърли обвиненията.\n\t\t\t\t\t", "date": "2018.09.13", "title": "Разследват турски певец заради видеоклип с долари"}
{"url": "http://www.cross.bg/sireneto-prodykti-proizvoditeli-1583707.html", "text": "/КРОСС/ Край на сиренето с палмово масло. Производители настояват за пълна забрана на растителните мазнини при производството на млечни продукти. Идеята е продукти като това сирене, в което е вложена растителна мазнина, вече да не се предлагат на щандовете в търговската мрежа. В момента т.нар. \"имитиращи продукти\" по закон се произвеждат в отделни мандри и се предлагат на отделни щандове, обозначени със специални надписи.Според част от производителите обаче сиренето и кашкавалът с палмова мазнина представляват над 60% от пазара на мляко, което заплашвало фермерите и било вредно за потребителите. Второ качество ли са сиренето и кашкавалът с палмово масло? Могат ли да се окажат вредни за здравето ни имитиращите продукти? И ще тръгнат ли нагоре цените на продуктите от мляко? Отговорите гледайте в рубриката \"Георги Георгиев на твоя страна\". ", "date": "2018.09.13", "title": "Производители настояват за пълна забрана на сиренето с палмова мазнина"}
{"url": "http://www.cross.bg/simeonov-chernomorie-plazhove-1583704.html", "text": "/КРОСС/ Цяло лято вицепремиерът Валери Симеонов измерваше децибели по Черноморието, бореше се срещу шума, идващ от дискотеката на открито \"Какао Бийч\", изучаваше данните от кадастъра и между другото даде на прокурор своята колежка - министъра на туризма Николина Ангелкова. Така започва репортаж на  за българския летен сезон, който вече е към края си, съобщава Инвестор.Самият Симеонов накрая обяви победата си срещу \"Какао бийч\", пишат авторите на публикацията Маркус Бернат и Софи Цветкова. Те наричат дискотеката на открито в курорта Слънчев бряг \"епицентърът на българския летен туризъм\" и припомнят, че впоследствие тя трябваше да затвори - както и много други по-малко известни заведения в района. Малко по-късно обаче \"Какао бийч\" отново отвори врати, защото реши да се придържа към правилата за позволените нива на шума. В тази връзка Симеонов обяви, че законите са валидни за всички в България.Плажовете по Черноморието са нещо като \"last frontier\" (последна граница) на печалбата и на добрия вкус в България - там се изнасят последните битки за пари и свобода: дивият капитализъм срещу дивите къмпингуващи, алкохолните туристи срещу министри, изпаднали в опиянение от собствената си власт. В този смисъл 2018-та беше тежък сезон, коментира  Der Standard.По-нататък в публикацията се посочва, че българското крайбрежие е дълго 380 километра, осеяни с тарелки от пържени картофи и бирени бутилки, купонджии и бетон. Тази плажна \"магистрала\" е прекъсната на места от защитени територии, които трябва да бъдат опазени - от изкусни строителни предприемачи.Междувременно обвиненията на Валери Симеонов срещу министъра на туризма се изпариха във въздуха, пише австрийското издание. И посочва, че и Николина Ангелкова се е задействала: министърът наложи тлъсти глоби на ресторанти, позволили си да асфалтират плажната ивица, превръщайки я в паркинг за клиентите си. Сред глобените има и концесионери на плажове, работещи без спасители, или собственици на капанчета, открити директно върху дюните. Между 25 хиляди евро и половин милион евро прибира държавата годишно от плажните концесии - в зависимост от големината и мястото на плажа.По българското Черноморие са останали и неколцина диви плажове. Различни граждански инициативи се борят за тях от години. Един от тези плажове е Иракли, северно от Несебър. През пролетта в единия му край се появиха нови бунгала. Съдът обаче отхвърли подадената жалба срещу тях, макар Иракли да е част от защитените територии \"Натура 2000\", за чието опазване страните членки получават пари от ЕС, се припомня в публикацията.Сезонът на българското Черноморие е кратък - от средата на юни до началото на септември. За тези почти 12 седмици мнозина изкарват пари, които им стигат за цялата година. Това обяснява и защо много хотели и барове се борят със зъби и нокти за всеки метър земя край плажа. България продължава да е най-бедната страна в ЕС. Но пó на север - към Варна и границата с Румъния, където се появиха и първите затворени комплекси с игрища за голф, предназначени за по-богатите туристи, това не се усеща чак толкова. А спокойните плажове в Крапец и Шабла привличат много румънци, които на свой ред бягат от бетонните постройки по тяхното Черноморие.И там, на север, има любители на дивото къмпингуване. А това все повече дразни онези, които искат да печелят от туристите. \"Хората от къмпинга твърдят, че били природозащитници. Но къде отива боклукът, който те произвеждат? Общината сама трябва да се оправя с това\", възмущава се собственикът на малка къща за гости в Крапец.Тук се сблъскват два различни свята. Някои от любителите на дивата природа виждат в новите правила и такси, въведени по някои от плажовете, предвестник на предстоящото застрояване и на север - подобно на южното българско Черноморие. Репортажът завършва с думите на 45-годишна жителка на Добрич, любителка на свободното къмпингуване: \"Би трябвало да ни оставят повече свободи, защото те са онези, които замърсяват нещо. Замърсяват душите на хората\". ", "date": "2018.09.13", "title": "Българите се борят за свобода на плажа"}
{"url": "http://www.cross.bg/bulgariya-evro-plashtaniya-1583705.html", "text": "/КРОСС/ Бюджетът за директните плащания за България през следващия програмен период след 2020 г. няма да бъде намален с 0,7%, каквито бяха , а дори ще има увеличение с около 250 млн. евро. Това съобщи министърът на земеделието Румен Порожанов на дискусия на „Национален земеделски форум – ОСП след 2020 г.“, ротационен домакин на която беше Националната асоциация на зърнопроизводителите (НАЗ). Директните плащания за България се планира да бъдат 5,6 млрд. евро при около 5,35 млрд. евро  през настоящия програмен период.България ще се присъедини и към страните, които настояват да няма намаление като цяло на средствата за Общата селскостопанска политика (ОСП) и те да бъдат запазени, обясни още Порожанов. Това нямаше как да стане по-рано, защото страната ни не можеше да подкрепи подобна декларация преди края на председателството на Съвета на ЕС.Предвиденото на този етап намаление на парите за развитие на селските райони ще може да бъде компенсирано с национални средства. По  многогодишната финансова рамка всяка страна от ЕС има различни претенции и ще бъде голям успех, ако преговорите приключат до април 2019 г., каза земеделският министър.  На този етап повечето от държавите в ЕС изразяват позиция, че предложените от Еврокомисията тавани на субсидиите  трябва да са доброволни  и всяка страна след анализ да взема решение за  размера им.България настоява и в ОСП да бъде поне запазен или увеличен процентът на т.нар. обвързана подкрепа и да продължи прилагането на преходната национална помощ. ", "date": "2018.09.13", "title": "Бюджетът за директните плащания за България ще бъде увеличен"}
{"url": "http://www.cross.bg/oruzhiya-yniformi-lovech-1583711.html", "text": "/КРОСС/ Националното дружество \"Традиция\" и регионалният клуб на 34-ти Троянски пехотен полк представиха в Ловеч изложба на оръжия и униформи от Първата световна война.Изложбата е посветена на 100-годишнината от края на войната. \"Показваме оригинални оръжия, атрибути, оборудвания и аксесоари към тези униформи. Вещи от ежедневието, от бита, от въоръжението, снимки, медали.\" \"Всичко това е оригинално. От нашите лични колекции, не са музейни. Неща, които сме събирали дълги години.\", разказаха организаторите на изложбата.На 15-ти септември в Троян Националното дружество \"Традиция\" ще направи историческа възстановка на Битката при Дойран.", "date": "2018.09.13", "title": " Откриха изложба на оръжия и униформи от Първата световна война в Ловеч"}
{"url": "http://www.cross.bg/boteva-mesetza-poveche-1583712.html", "text": "/КРОСС/ От началото на годината до първата седмица на август са установени в нарушение повече от 9000 български водачи, които са неправоспособни, каза в „Преди всички“ инспектор Мария Ботева от „Пътна полиция“.За последните три месеца - юни, юли и август, случаите на блъснат пешеходец са 404. През 2017 г. този брой е бил 424, каза още тя.„Трагедиите продължават. Загиналите са били 33-ма за тези три месеца на годината, а за миналата - 34, т.е съвсем близки граници. Подобно е и с ранените. При блъскане на пешеходец ранените са били 405 тази година, а миналата - 424. На пешеходни пътеки или в районите на надлези, или там, където няма изградена пешеходна пътека, но е място, където, съгласно Закона за движение по пътищата, е обособено място за пресичане, ПТП-тата тази година са 154 за трите месеца, с петима загинали и 323 –ма ранени“, допълни инспектор Ботева.Тя обърна внимание на това, че не във всички случаи пешеходците са в правото си и самите те стават причинители на ПТП. За същото тримесечие произшествията, които са предизвикани поради нарушения от пешеходци, са 12. При тези случаи загинали няма, но ранените са 14.Според данните, които са изведени до момента, за първите седем месеца и част от август, случаите, в които са установени лица, употребили наркотично вещество или аналог на наркотично вещество, са над 2100. Броят на тези лица за 2017 г. е бил повече от 2800.Подобна е ситуацията и с водачите, които са си позволили да седнат зад волана, след като са употребили алкохол. За първите седем месеца техният брой надхвърля 7000, от които при повече от 3500 дрегерът е отчел над 1,2 промила, което, съгласно нашето законодателство, означава престъпление, обясни инспектор Ботева.В началото на септември стартира акцията на „Пътна полиция“ - „Децата тръгват на училище. Да ги пазим напътя!“, с медийното партньорство на БНР и БНТ. В първия учебен ден ще има засилено полицейско присъствие около учебните заведения.„Освен че привеждаме в ред сигнализацията с пътни знаци и маркировка, обръщаме внимание и на уличното осветление. Издаваме и предписания и съответно органите, които имат правомощията, отстраняват нередностите. Надяваме се 17 септември да бъде за децата ни наистина красив тази година. Проверено е състоянието на предпазните огради на детските градини и на училищата. Всички входове на детските градини са приведени във вид, който да дава безопасност на децата. Нашите предписания са свързани с това в районите на училищата да се изградят такива предпазни огради, които да успокояват движението и децата да не връхлитат директно върху пешеходните пътеки или пътното платно. Другото, което подготвяме, е нашата Седмица за превенция на детската пътна безопасност, която ежегодно ние планираме и във времето, в което провеждаме и националния си конкурс „Пътен полицаи на годината“, каза Ботева.Тази година конкурсът за пътен полицай ще бъде в град Габрово, в последната седмица на септември. На 29-ти септември, в Габрово, на площад „Възраждане“, ще се проведе и Ден на превенцията. Такъв Ден на превенцията ще бъде реализиран и във всички останали областни градове.Инспектор Ботева апелира за повече внимание и спазване на закона от страна на шофьорите и от страна на пешеходците.В звуковия файл можете да чуете интервюто с Мария Ботева на Диана Дончева.", "date": "2018.09.13", "title": "Стартира акцията „Децата тръгват на училище. Да ги пазим на пътя!“"}
{"url": "http://www.cross.bg/fandukova-sofiya-godina-1583714.html", "text": "/КРОСС/ София няма проекти за намаляване замърсяването на въздуха от битово отопление, което е основния източник на фини прахови частици. Това се казва в доклад на Европейската сметна палата, който отправя сериозно критики относно политиката на града за качеството на въздуха. Институцията е направила проверка на мерките за прочистването на въздуха в Брюксел, Краков, Милано, Острава, София и Щутгарт. С коментар на доклада гост в Сутрешния блок на БНТ беше кметът на София Йорданка Фандъкова.По думите й, от 2009 до 2016 г. София има подобрения по всички показатели за замърсяване на въздуха, като по някои от тях подобрението е повече отколкото в градове като Брюксел и Милано.Докладът дава добра оценка по отношение на мерките, които са взети и за градския транспорт. Трябва обаче да се чете внимателно, а не само да се пишат заглавия върху него, категорична е Фандъкова. Кметът обясни, че два дни по-рано от Столична община знаят прогнозата за качеството на въздуха и с тази цел са въвели допълнителни мерки, част от които е т.нар. зелен билет, за да се ограничи движението на автомобилите, които замърсяват града.", "date": "2018.09.13", "title": "Фандъкова: София има над 100 мерки за чист въздух, справяме се по-добре от Брюксел"}
{"url": "http://www.cross.bg/donchev-imoti-beshe-1583697.html", "text": "/КРОСС/ Като юрист смятам, че Царя има пълното основание за собственост върху своите имоти. Това каза в предаването „Тази сутрин” по bTV Владимир Дончев, бивш депутат от НДСВ.„Задавам си въпроса защо след като комунистите навремето чрез закон са отнели личните имоти на наследниците на Фердинанд и Борис, сегашното демократично управление и справедлив съд не им ги връща”, допълни Дончев.По думите му освен на недвижимите имоти е имало и опис на ценни движими вещи.„Тези вещи също са били одържавени и след това всъщност реално са били откраднати. Сега се намират по частни колекции, при бивши хора от „Държавна сигурност”.  Всички тези хора, които са ги присвоили, имат интерес въпросът с „царските имоти” да не бъде разрешаван в полза на наследниците на цар Борис и цар Фердинанд. Някой от ценните часовници в колекцията на цар Борис може би е по-скъп и от двореца „Врана”, подчерта Дончев.Дончев беше категоричен, че дворците не са строени с държавни пари. „Позицията на адвокатите на държавата е основана на базата на твърдението на съда за правната същност на интендантството, като те приемат, че то представлява държавна институция. Това в никакъв случай не е така, защото според Търновската конституция всяка държавна институция трябва да бъде учредена със закон. Шефът на интендантството е бил назначаван от цар Фердинанд, той е управлявал от цивилната листа на царя и е действал по упълномощаване, тоест той е управлявал личните имоти на царя”, отбеляза юристът.По думите му самият Симеон Сакскобургготски не е искал да се създаде специален закон за имотите, „и то само от скромност”. „Неговото разбиране беше, че решението на Конституционния съд, с което беше обявена протиконституционността на закона, с който са отнети имотите, е напълно достатъчно”, уточни Владимир Дончев. „Сегашните политици тръгнаха по леката популистка линия да угодят на „вековната злоба на роба” и да  бъде намерен отдушник за положението на хората в момента. Същите хора, които посрещаха Симеон и викаха: „Осанна”, сега първи вземат камък, за да хвърлят срещу него, защото не ги е оправил. Очакването някой да ги оправи води до твърде високи очаквания и оттам и злобата срещу Симеон”, коментира той.Дончев отбеляза, че със Сакскобургготски са били близки служебно, но от 10 г. не поддържат връзка. Той припомни също, че е един от изключените от НДСВ. ", "date": "2018.09.13", "title": "Владимир Дончев: Царя има пълното основание за собственост върху имотите си"}
{"url": "http://www.cross.bg/vestnik-zamenyat-standart-1583692.html", "text": "/КРОСС/\"Парламентът забрани анонимните акционери, съобщава в заглавие на първата си страница вестник 24 часа. Всекидневникът обяснява, че с приетите промени в Търговския закон, се отменят акциите на приносител, които трябва да се заменят с поименни. След влизането в сила на закона дружествата ще имат 9 месеца, за да изменят уставите си и да заменят акциите само с поименни. Промяната се прави, за да се идентифицира собственикът, защото с тези на приносител смяната на собственик била много лесна, а в Търговския регистър липсва информация за това кой упражнява властта с тях, допълва 24 часа.\"Все повече престъпления, все по-ниска разкриваемост\", пише вестник Дума и коментира:\"Прокуратурата опроверга твърденията на правителството, че престъпността намалява, а разкриваемостта се увеличава.\"Нов гаф на летище София - 40 пътници от Бейрут са влезли без проверка\", съобщава вестник Сега. Изданието коментира, че новият пробив в сигурността се случва по-малко от половин година след гафа с влезлите, без проверка пътници с полет от Париж.\"Жилища без ДДС за млади семейства\" - това предлагат от Националната асоциация на строителните предприемачи. Според тях, ако държавата се откаже от данъка върху покупката на първи имот от младоженци, ще се подобри достъпността на жилищата, което ще помогне за справяне с демографската криза. Такъв пример има в Сърбия, където покупката на първи имот от млади семейства излиза с 18 % по-евтино, уточнява Труд.\"Заради Сорос, Европарламентът наказва премиера Виктор Орбан\", гласи водещото заглавие на вестник Стандарт. Изданието обяснява, че това се случва, заради политиката му и отказа на Унгария да приема мигранти.  Брюксел стартира най-тежката наказателна процедура срещу държава - членка на съюза - отнемане правото на глас. Това решиха 448 евродепутати, 197 бяха против, 48 се въздържаха.\"Свидетели сме на недопустима външна намеса във вътрешните работи на пълноправен член на ЕС\", заявява в позиция българският евродепутат Ангел Джамбазки, цитирана на страниците на вестник Стандарт.  ", "date": "2018.09.13", "title": "Преглед на печата"}
{"url": "http://www.cross.bg/martin-takava-nyama-1583699.html", "text": "Това е предумишлено убийство, този водач  и кара 8 години така. Всеки път той сяда зад волана с ясното съзнание, че няма право. Това посочи Иво Йорданов, приятел на загиналия преди дни балетист във Варна. Мартин Чикалов беше блъснат с колелото си от 25-годишен водач без книжка и с множество нарушения.Силвия Христова, също близка на Мартин, сподели, че е изненадана от отзвука, който случката има и добави, че се радва, че случилото не е било премълчано.Със сигурност е карал с над допустимата скорост, разказа свидетелка на инцидента, карала зад извършителя. „Как родител ще пусне детето си да кара и да няма книжка”, попита тя.Певицата Деси Добрева е съученичка на Мартин Чикалов. Тя подчерта, че чак след като ни се случи една такава трагедия, разбираме каква е болката, ставаме съпричастни с проблемите на пътя. Тя се запита трябва ли всички да усетим такава болка, за да погледнем отстрани какво се случва в това общество и да разберем, че имаме отговорност към поведението ни на пътя и към другите участници в него.Депутатът от ГЕРБ Нели Петрова коментира, че този случай й напомня на трагичния инцидент от преди години, в който загива дъщеря й. Според нея проблемът се крие в възпитанието вкъщи, тъй като именно родителите са хората, които изграждат децата като личности. По думите й децата са оставени да правят каквото искат и да се възпитават сами. ", "date": "2018.09.13", "title": "Близки на загиналия балетист във Варна: Да караш без книжка е предумишлено убийство"}
{"url": "http://www.cross.bg/ns-glasyva-ministerskite-ostavki-dnes-1583693.html", "text": "/КРОСС/ Трите министерски оставки – на Валентин Радев, Ивайло Московски и Николай Нанков, влизат за гласуване в парламента. Оставките на министрите на регионалното развитие, на транспорта и на вътрешните работи бяха поискани от премиера и подадени малко след това след тежката катастрофа край Своге в края на август.Бойко Борисов обяви, че това е нужният акт за поемането на политическа отговорност за инцидента.Ясни са вече и имената на наследниците в трите министерства. ВМРО и „Атака”, които като част от „Обединените патриоти” са коалиционни партньори на ГЕРБ, вече обявиха, че ще гласуват за оставките, а от НФСБ са против.Гласуването е заложено като втора точка в работата на парламента. ", "date": "2018.09.13", "title": "НС гласува министерските оставки днес"}
{"url": "http://www.cross.bg/bulgariya-ikonomikata-zayavi-1583698.html", "text": "/КРОСС/ „Здравеопазване, национална сигурност, образование и социална политика са основите на всяко едно общество. В България те са в отчайващо лошо състояние. По данни на социологически проучвания- българинът поставя на първо място проблема със здравето“. Това заяви народният представител от ПГ на „БСП за България“ проф. Георги Михайлов на среща с жителите на Гоце Делчев за „Визия за България“. По думите му в България има над 2 млн. души, които живеят в труднодостъпни региони, което прави и оказването на спешна медицинска помощ също затруднено и за тях не се прави нищо. Проф. Михайлов изтъкна, че 20 години управляващите са насочвали парите на хората за здраве към едни определени ръце. „Болниците не трябва да са търговски дружества, само с цел печалба. Навлезе ли икономическият интерес в здравеопазването, той накърнява интереса на пациентите. Затова  нашата основна теза е- да се прекрати съществуването на държавни и общински болници като търговски тружества, а те да бъдат регистрирани като лечебни заведения и като такива да получават държавни средства“, подчерта депутатът.  По думите му Визията залага на разпределение на обществените средства за зздравеопазване на регионален принцип. Той каза, че БСП в здравеопазването и в другите сфери от Визията си не предлага партийна програма, а дискусия, в която да се намери едно общо решение на проблемите на България, така че всички да живеем по-добре.„Държавата не осигурява сигурността на всички свои граждани. Тенденцията за нарастване на престъпността в последните години се оказа устойчива“, заяви депутатът от ПГ на левицата Иван Иванов. Той подчерта, че дори и главният прокурор е признал това, въпреки отчетите на МВР. „Имаме нужда от цялостна промяна на модела на работа на системата на МВР, създадена от Цветанов-Бъчварова-Радев. Ако и следващият вътрешен министър продължава така, ще се стигне до фалит на министерството“, коментира той. Според него поради случващите се политически безобрания трябва да се направят промени в МВР, но не от външна частна фирма както искат управляващите, а от самите служители и специалисти  в системата. „Средствата, които се харчат в системата на сигурността трябва да бъдат насочени към реално извършващи службата, които рискуват живота си и за подобряване на материалната база.„Демографската катастрофа в България се дължи на няколко фактора – младите хора напускат Бълграия, висока е смъртността в страната, ниска е  продължителността на живота. Решението на този проблем минава през икономиката – имат ли хората работа, развива ли се икономиката, вярват ли в държавата, младите хора ще останат тук и ще раждат деца, и ще има пари за основните, важни за обществото сфери“, заяви народният представител Георги Гьоков.  Той обясни, че в момента управляващите решават един сериозен проблем на иконокимата – липсата на работна ръка- с  улесняване на вноса на кадри. Според него решението на този проблем е съвсем друго – да не се допуска да има млади хора без образование и квалификация; да се възстанови средното образование, да се подобри обучението на възрастните, да се отговори на процеса за цифровизация на труда.    „Държавата трябва да се върне в икономиката – ограничаване на приватизационните и концесионните сделки, държавните предтоиятия да влязат в пазарната икономика и да са конкурентоспособни“, заяви депутатът от региона Богдан Боцев. Той обясни, че в своята Визия левицата предлага като мярка за регионите- въвеждане на индустриалните зони във всеки от тях според спецификата им.Присъстващите на продължилата близо 3 часа дискусия граждани поставиха пред представителите на левицата проблеми, свързани с липсата на работна ръка, демографската криза, ниските доходи на хората, закриване на СПИ-тата, ескалацията на битовата престъпност и задържането на младите квалифицирани лекари в България .", "date": "2018.09.13", "title": "Проф. Михайлов: Когато икономическият интерес навлезе в здравеопазването,  накърнява интересите на пациента"}
{"url": "http://www.cross.bg/gradysa-mesta-slunchevo-1583700.html", "text": "/КРОСС/ Днес над западната половина от страната ще преобладава слънчево време. Над източните райони, а след обяд и над планинските, облачността ще е значителна и там на места ще има краткотрайни валежи от дъжд и гръмотевици. Ще духа слаб, в източната половина от страната - до умерен вятър от изток-североизток. Максималните температури ще са между 25 и 30 градуса, в София - около 25.Ще вали и на морето, по-силно по южното крайбрежие. Температурата и на въздуха, и на морската вода ще е около 25-26 градуса. Вълнението ще е 2-3 бала.В планините до обяд ще е слънчево, след това облачността ще се увеличи и на места в масивите от Централна и Източна България ще превали. Максималната температура на височина 1200 метра ще е около 16 градуса, на 2000 метра - около 9 градуса.През следващите дни ще е предимно слънчево и почти без валежи. Може да превали само на изолирани места в източните райони и в планините. Още утре ще се затопли и след това дневните температури ще са между 27 и 32 градуса. ", "date": "2018.09.13", "title": "Времето: Слънце, облаци и дъжд "}
{"url": "http://www.cross.bg/ivancheva-deloto-kmet-1583701.html", "text": "/КРОСС/ Специализираният наказателен съд ще заседава отново срещу отстранената от поста кмет на \"Младост\" Десислава Иванчева, бившата й заместничка Биляна Петрова и бившия районен кмет Петко Дюлгеров. Срещу тях е повдигнато обвинение за искане и получаване на подкуп в особено големи размери.Преди седмица съдът насрочи делото за 13 септември, след искането на защитата на Иванчева за даване на време за запознаване с обвинителния акт и преразглеждане на мярката за постоянното й задържане.", "date": "2018.09.13", "title": "Поредно заседание по делото \"Иванчева\""}
{"url": "http://www.cross.bg/svetofar-otgovor-protestite-1583695.html", "text": "/КРОСС/ Граждани сигнализират за проблемен светофар на бул. \"Никола Мушанов\" и бул. „Възкресение” в София. Хората чакат със седмици отговор защо свети \"зелено\" и за пешеходци, и за коли.Емил Димитров, който живее в \"Красна поляна\" легна с плажна кърпа на пътя в знак на протест заедно с още хора и те бяха задържани. Той е категоричен, че има опасност за живота на хората при така организирано движение.„От един месец пишем сигнали и никой не се обажда”, каза той.Цветан Фиков добави, че на един от сигналите има отговор - че ще се направи пътен анализ. „Има наблизо училище. Двойно зелена сигнализация никой не може да ме убеди, че този светофар работи нормално”, категоричен е той.Според Центъра за управление на трафика към общината обаче няма проблем с работата на светофара. „По света така се регулира движението и го има навсякъде. В закона е написано как се извършва десен завой”, съобщават от там.Гражданите ще продължат с протестите си до като светофара не бъде оправен.", "date": "2018.09.13", "title": "Продължават протестите заради неправилно работещ светофар в София"}
{"url": "http://www.cross.bg/fevryari-frantzisk-amerikanski-1583702.html", "text": "/КРОСС/ През февруари 2019 г. папа Франциск ще бъде домакин на среща на висши епископи от цял ​​свят, която ще обсъди защитата на непълнолетните. Католическата църква е засегната от нашумелите скандали с малтретирани деца. Срещата на председателите на епископската конференция ще се проведе във Ватикана от 21 до 24 февруари 2019 г., информира БГНЕС.Консервативният американски архиепископ Карло Мария Вигано предизвика остри реакции сред обществото, когато заяви, че папа Франциск лично е пренебрегнал твърденията за злоупотреби срещу известния американски кардинал Теодор Маккарик. По негови думи това се е случвало в продължение на 5 години. Франциск отказва да отговори на твърденията.", "date": "2018.09.13", "title": "Папата ще оглави конференция за защита на децата"}
{"url": "http://www.cross.bg/instityt-institytut-direktor-1583703.html", "text": "/КРОСС/ Събрание на управителния съвет на Българската академия на науките ще решава кой да бъде временно изпълняващият длъжността директор на Националния институт по метеорология и хидрология.. Няма отговорно лице, което да разписва документацията. Според бившия директор професор Христомир Брънзов, който беше освободен от поста миналата седмица, институт ще спре да работи следващия вторник.Припомняме, че преди дни БАН взе решението институтът да излезе от структурите на академията, но частично. ", "date": "2018.09.13", "title": "В БАН решават кой да оглави временно НИМХ"}
{"url": "http://www.cross.bg/zhestoko-e-sred-byreni-1583688.html", "text": "/КРОСС/ Жестоко е сред бурени да бъдеш цвете! Франческо Петрарка", "date": "2018.09.13", "title": "Жестоко е сред бурени..."}
{"url": "http://www.cross.bg/septemvri-v-istoriyata-1583687.html", "text": "/КРОСС/ 335 г. - Император Константин Велики и представители на православното духовенство освещават църквата Възкресение Христово в Йерусалим. (стар стил)533 г. - Византийският пълководец Велизарий разбива армията на вандалите и с това слага край на тяхното кралство.1699 г. - Слънчево затъмнение, за което се съобщава в приписка на монах от Черепишкия манастир.1861 г. - Земетресение в Югозападна България.1872 г. - Иларион Макариополски е посрещнат тържествено в Търново като митрополит на Търновската епархия.1902 г. - Във Великобритания за първи път като доказателство за вина са използвани пръстови отпечатъци, снети от мястото на престъплението.1907 г. - Осъществен е първият свободен контролируем вертикален полет с хеликоптер, без да има връзка със земята от французина Пол Корню.1922 г. - В Ал Азизия, Либия, е измерена най-високата температура на сянка в света - 57.8 °C.1923 г. - В Мъглиж, Казънлъшко, преждевременно избухва Септемврийското въстание, организирано от БКП в съюз с БЗНС.1941 г. - Край Добрич са спуснати с парашути две групи по 5 души българи - инструктори за партизанското движение, начело с Атанас Дамянов и Груди Филипов, изпратени от съветското разузнаване.1943 г. - България във Втората световна война: провеждат се англо-американски бомбардировки над Стара Загора, Горна Оряховица и Казанлък.1953 г. - Никита Хрушчов е избран за Генерален секретар на ЦК на КПСС.1962 г. - Народна република България установява дипломатически отношения с Кралство Лаос.1962 г. - За дванадесети път Елвис Пресли оглавява британския хит-парад с песента She is Not You.1965 г. - В САЩ се появява сингъла Yesterday на музикалната група Бийтълс.1976 г. - В Улан Батор Людмила Живкова подписва план за научно и културно сътрудничество с Монголия за 1976-1980.1993 г. - Израел и Организацията за освобождение на Палестина подписват Договори от Осло, инициирани от Норвегия, като част от мирния процес в Израелско-палестинския конфликт.1996 г. - Оригинал на История славянобългарска на Паисий Хилендарски е донесен от анонимен дарител в Националния исторически музей. Ръкописът е изнесен тайно от българската обител на полуостров Атон (Света гора), но по-късно е върнат обратно.1999 г. - Взривен е 8-етажен жилищен блок в Москва, Русия. Загиват 124 души.2008 г. - В Делхи, Индия, избухват поредица от бомбени експлозии, които убиват 30 души и раняват други 130.", "date": "2018.09.13", "title": "13 септември в историята"}
{"url": "http://www.cross.bg/chasa-sofiyaot-provede-1583689.html", "text": "/КРОСС/София.От 10.00 часа на „Дондуков\" 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко Насер Бурита.***София.От 09.00 часа започва редовното заседание на Народното събрание.***София.От 15.00 часа председателят на Народното събрание Цвета Караянчева ще се срещне с министъра на външните работи и международното сътрудничество на Кралство Мароко Насер Бурита.***Стара Загора/с. Могилово.От 11.30 часа в лозовия масив на изба „Мидалидаре Естейт\" министърът на земеделието, храните и горите Румен Порожанов ще открие гроздобера в село Могилово, община Чирпан, област Стара Загора.***София.В 11.45 часа вицепремиерът и министър на външните работи Екатерина Захариева ще приеме министъра на външните работи на Кралство Мароко Насер Бурита. Около 13.10 часа двамата ще направят изявление за медиите.***София.От 12.00 часа министърът на труда и социалната политика Бисер Петков ще даде пресконференция, на която ще представи напредъка при подготовката на Закона за социалните услуги. Събитието ще се проведе в зала „Пресцентър\" на Министерството на труда и социалната политика.***София.От 9.00 часа в сградата на Министерството на околната среда и водите (бул. „Мария Луиза\" 22) Европейският център за знания в областта на ресурсната ефективност (EREK) ще проведе семинар на тема „Ресурсна ефективност в туристическия сектор\".***София.От 10.30 часа в зала „Роял І\" на хотел „Балкан\" МОСВ организира пресконференция по проекта за Национална стратегия за адаптация към изменението на климата.***София.От 9.30 часа ще се проведе редовно заседание на Пленума на ВСС.***София.От 9.30 часа в зала „Средец\" на „София Хотел Балкан\" ще се проведе международна конференция на тема „Заедно срещу завладяването на държавата: иновативни методи за разследване на измамите с европейските средства за земеделие\", организирана от Центъра за изследване на демокрацията.***София.От 9.30 часа в XV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д., Янко П.***София.От 10.00 часа започва заседание на Столичният общински съвет.***София.От 10.00 до 13.00 часа в „Перото\" ще се състои затворено събитие на Центъра за приобщаващо образование.***София.От 10.00 часа Софийски градски съд ще заседава по въззивната мярка на Пеньо Мангъров, арестуван по обвинение за изнасилване.***София.От 10.00 часа в V състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в организиране и ръководене на организирана престъпна група с цел избягване плащане на данъчни задължение в големи размери.***София.От 10.00 часа в IX състав на Специализирания наказателен съд ще се гледа делото срещу Гроздан Т., Иван П., Калоян Г. и др., обвинени в организиране и ръководене на организирана престъпна група.***София.От 10.00 часа в Sofia Ring Mall ще бъде открито първото специализирано изложение за електромобили в България - ELECTRO MOBILITY EXPO 2018.***София.От 10.30 часа в XVIII състав на Специализирания наказателен съд ще се гледа делото срещу Бисер Х. и Ивайло И., обвинени в организиране и ръководене на организирана престъпна група.***София.От 10.30 часа в XVII състав на Специализирания наказателен съд ще се гледа делото срещу Алексей З., обвинен в подкуп.***София.От 10.30 часа в зала 3 на Cine Grand в Sofia Ring Mall ще бъде открита конференцията „Развитие на електромобилността в България\".***София.От 10.30 часа в Литературен клуб „Перото\" ще бъде представен Индекс на успешното училище на Център за приобщаващо образование и национално - представително проучване „Благополучието на учениците в 7-ми клас\".***София.От 11.00 часа в XI състав на Специализирания наказателен съд ще се гледа делото срещу Станислав М. и Крум Р., обвинени в образуване и ръководене на организирана престъпна група.***София.От 11.00 часа на ул. „Леге\" 4 Изпълнителна агенция за насърчаване на малките и средните предприятия (ИАНМСП) ще представи информация за хода на изпълнение на проект „Организиране на търговски мисии и форуми за български производители и чуждестранни купувачи\".***София.От 12.00 часа в сградата на Следствения отдел към Софийската градска прокуратура на бул. „Монтевидео\" ръководителят на Софийска градска прокуратура Емилия Русинова ще открие специално помещение, предназначено за разпити на деца, извършители на престъпления - т.нар. „Синя стая\". На откриването ще присъстват зам.-министър на правосъдието Евгени Стоянов, Даниела Машева, член на Висшия съдебен съвет и председателят на Софийския районен съд Александър Ангелов .***София.От 13.00 в Националния пресклуб на БТА ще се проведе пресконференция на ПП „Възраждане\", по време на която ще бъдат представени данни за злоупотребите при строежа на т. нар. „Свинска ограда\" по границата с Румъния, за чумата по свинете и за „чумата в Странджа\".***София.От 13.30 часа в I състав на Специализирания наказателен съд ще се гледа делото срещу Иван С., Янко К., Николай Х. и др., обвинени в организиране и ръководене на организирана престъпна група.***София.От 13.30 часа в XI състав на Специализирания наказателен съд ще се гледа делото срещу Димитър В., обвинен в изнудване.***София.От 13.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в получаване на подкуп.***София.От 14.00 часа IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в организиране и ръководене на организирана престъпна група.***София.От 14.30 часа в Националния пресклуб на БТА ще бъде представен новият документален филм „С ботевски дух\", посветен на големия български журналист Стефан Продев. Режисьор и сценарист на филма е Петко Горанов.***София.От 15.00 часа БСП - София организира безплатна юридическа приемна в постоянната приемна на градския съвет на партията (ул. \"Леге\" 10, ет. 1).***София.От 15.00 часа в V състав на Специализирания наказателен съд ще се гледа делото срещу Пламен С.***София.От 15.30 часа в Централната избирателна комисия ще се отварят публично офертите за извършване на пазарно проучване, анализ и консултиране за определяне на прогнозна цена за производство, закупуване, наемане - дългосрочно или краткосрочно (еднократно) и доставка на специализирани устройства за машинно гласуване. Отварянето на офертите ще се състои на адрес в сградата на пл. „Княз Александър I\" № 1, етаж „Мецанин\", зала № 42, вход откъм бул. „Княз Александър Дондуков\".***София.От 17.00 часа в Литературния кът на Алея на книгата ще бъдат представени „Together Academy\" и фондация „Въздигане\".***София.От 18.00 часа Литературния кът на Алея на книгата ще бъде представена книгата „Япония, Филипини- моето пътешествие на духа\" от Нели Нановска.***София.От 18.00 часа в Чешки център на Алея на книгата ще бъде представена книгата „Поетът\" от Мартин Райнер.***София.От 18.30 часа в 88 СУ „Димитър Попниколов\" ще се състои среща на жителите на ж.к. „Овча Купел\" с кмета на района Христина Семерджиева във връзка с инцидент с неукрепен изкоп, в който пропадна лек автомобил. По-рано, от 09.00 часа, преди сесията на Столичен общински съвет представители на Асоциация за регулиране на отношенията в етажната собственост-Справедливост ще бъдат пред входа на Столична община, където ще очакват среща с общински съветници, които да подкрепят исканията им срещу прекомерното застрояване в ж.к. „Овча Купел\".***София.От 19.00 часа в книжен център „Гринуич\" на Алея на книгата ще бъде представен сборникът с разкази „Тази вечер нищо не е случайно\" от Палми Ранчев.***София.От 19.00 часа Литературния кът на Алея на книгата ще се проведат забавни и образователни игри за деца.***София.От 19.00 часа на бул. „Васил Левски\" 55 ще бъде открита изложбата „Портретът\".***Благоевград.От 18.00 часа народните представители от „БСП за България\" Надя Клисурска, Петър Кънев, Ирена Анастасова, Николай Бошкилов и Иван Ченчев ще се срещнат с жители на Благоевград в конферентната зала на хотел „Кристо\".***Бургас.От 11.00 ч. в клуба на втория етаж на РДПБЗН - Бургас ще се проведе пресконференция. От 11.30 часа ще бъде почетена паметта на загинали при изпълнение на служебния си дълг огнеборци чрез поднасяне на венци и цветя на паметната плоча пред сградата на РДПБЗН - Бургас. В 16.30 часа ще се проведе среща с ветерани. В 18.00 часа на площада пред паметника-мемориал „Пантеона\" ще бъдат представени възможностите на новата пожарогасителна и аварийно-спасителната техника.***Бургас.От 16.30 часа общинският съветник от ГЕРБ - Бургас Бойчо Георгиев ще проведе открита приемна в централата на партията на ул. „Конт Андрованти\" 5.***Варна.От 11.00 часа в клуба на ПП АБВ - ул. „Христо Попович\" 34 (срещу Ботевата градинка), областният съвет на ПП АБВ-Варна организира пресконференция с участието на председателя на ПП АБВ Румен Петков.***Варна.От 18.00 часа в зала „Пленарна\" на Община Варна в рамките на XX-то издание на Седмицата на православната книга ще бъдат представени книги на Фондация „Двери\" и на издателство „Омофор\".***Варна.От 19.00 часа до 20.00 часа на открития паркинг на Мол Варна осем пилота - европейски и национални дрифт шампиони от България, Румъния и Сърбия, ще представят уменията си на дрифт шоу - Summer Drift Show Varna 2018.*** Велико Търново./с. Ресен. От 10.00 часа в парка на селото ще се проведе закриване на лятна полицейска академия - Ресен.*** Велико Търново. От 10.00 часа на стадион „Ивайло\" Красимир Балъков и двама водещи футболисти на „Етър\" ще дадат пресконференция.*** Велико Търново. От 11.00 часа в зала 302 на Община Велико Търново ще се проведе пресконференция за събитията по случай 110-годишнината от Независимостта на България.*** Велико Търново./с. Ресен. От 12.00 часа в парка на селото ще се проведе Обучение на деца и младежи по проект „Оцеляване сред природата\".*** Велико Търново./с. Ресен. От 12.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с есенните празници в града и предстоящото състезание \"4 х 4\".*** Велико Търново. От 13.00 часа в Лапидариума на Археологическия музей ще се проведе пресконференция за спектакъла „12-та нощ\" по Уилям Шекспир.*** Велико Търново. От 14.00 часа в заседателната зала на Областна дирекция на МВР ще се проведе брифинг по повод началото на учебната година.*** Велико Търново. От 17.30 часа в Изложбени зали „Рафаел Михайлов\" ще бъде открита Оттатък е реката\" - изложба на Стоимир Стоилов и Джем Мустафа.*** Велико Търново. От 18.00 часа в МДТ „Константин Кисимов\" ще се проведе „Оперетни шедьоври и канцонети\" - концерт на МДТ „Константин Кисимов\".*** Велико Търново./ Дебелец. От 18.00 часа на централния площад ще се проведе закриване на лятна полицейска академия - Дебелец.*** Велико Търново. От 18.30 часа Парк „Асеневци\" Un Beso Fiesta: Музикална академия за деца, уроци по зумба и „Зумба парти\".***Враца.От 12.00 часа Врачанският митрополит Григорий ще освети камбана на подземната църква „Св. Никола\". На събитието ще присъства и кметът Калин Каменов.***Враца.От 17.00 часа в ЕВК „Св. Софроний Врачански\" Стоян Николов-Торлака ще представи книгата „Иваил цар\", втора книга.***Враца.От 19.00 часа в градската концертна зала ще се проведе концертът Месец на клавишите.***Враца.От 19.00 часа в камерната зала на ДКТ ще се състои премиерата на спектакъла „Предградие\" от Ерик Богосян.***Главиница.От 14.00 часа в заседателната зала на административната сграда на Община Главиница ще се проведат консултации за състава на секционните избирателни комисии във връзка с подготовката на частичните избори за кмет на кметство Суходол.***Добрич.От 9.00 часа до 12.00 часа в Корпус 2 - Високо тяло, на пл. „Свобода\" 6 ще се проведе пожаро-тактическо занятие по повод Седмицата на пожарната безопасност.***Казанлък.От 10.00 часа в семинарната зала на хотел „Палас\" експертите на ЕК ще представят Европейския семестър 2018.***Копривщица.От 9.30 часа в Старото възрожденско училище „Св. Св. Кирил и Методий\" ще се проведе научна конференция, посветена на 190 години от рождението на Йоаким Груев.***Кресна.От 19.00 часа в залата на Общински съвет - Кресна, народните представители от „БСП за България\" Елена Йончева, Валентин Ламбев и Кристиан Вигенин ще разговарят за приоритетите на Визията с жители на общината.***Кюстендил.От 11.00 часа в залата на Областната администрация, Областната комисия по безопасност на движението ще дискутира предприетите мерки във връзка с предстоящата нова учебна година.***Монтана.От 10.30 часа на полигона на ГДПБЗН - Монтана ще бъде разиграно учебно-тренировъчно занятие с демонстрации за спасяване на множество пострадали, в което ще участват екипи на Българския Червен кръст и Единната спасителна система.***Петрич.От 18.00 часа народните представители от „БСП за България\" Крум Зарков, Георги Йорданов, Николай Цонков и Веска Ненчева ще разяснят приоритетите на „Визия за България\" пред жителите на Петрич в залата на общината.***Пловдив.От 8.30 часа в зала 1 на Апелативния съд ще се гледа делото срещу Божидар А., обвинен в умишлено убийство.***Пловдив.От 9.00 часа в залата на Общинския съвет в Пловдив общинските съветници ще проведат заседание.***Пловдив.От 9.00 часа до 11.00 часа в централата на пожарната ще се проведат демонстрации по оказване на първа долекарска помощ и реакция при бедствия, аварии и кризи на Младежкия авариен екип към БЧК-Пловдив.***Пловдив.От 9.30 часа в зала 10 в Съдебната палата Окръжен съд-Пловдив ще заседава по делото срещу Йордан С., Марин П., Александър К. и Александър Д., обвинени в извършване на грабеж.***Разград. От 10.00 часа пред Художествена галерия „Проф. Илия Петров\" ще бъде отбелязан професионалният празник на огнеборците с демонстрации и награждаване на победителите в конкурса „С очите си видях бедата\".***Русе.От 11.00 часа експерти на РИОСВ - Русе ще почистят туристическите пътеки в резервата „Сребърна\".***Сандански.От 18.00 часа в конферентната зала на хотел „Св. Никола\" народните представители от „БСП за България\" Румен Гечев, Никола Динков и Лало Кирилов ще разговарят с жителите на населените места в общината.***Силистра.От 16.30 часа с изложение на хляб и хлебни изделия от народните читалища ще започне Празник на хляба, песента и танца. От 18.00 часа ще започне концертът на оркестър „Истър\" и площадната хоротека с участието на клубове за народни танци пред сцената на площад „Свобода\". От 19.30 часа ще се състои концерт на сестри Диневи.***Симитли.От 18.00 часа народните представители от „БСП за България\" Станислав Владимиров, Любомир Бонев и Милко Недялков ще дискутират с жителите на населените места важни за общината теми и приоритетите на „Визия за България\"в читалище „Климент Охридски\".***Сливен.От 09.30 часа в зала № 210 на Регионално управление на образованието - Сливен ще се проведе ежегодното работно съвещание с директорите на детски градини в област Сливен.***Сливен.От 11.00 часа в зала „Сирак Скитник\" ще бъдат наградени участниците от конкурса „С очите си видях бедата\".***Смолян.От 11.00 часа в ОДЗ „Синчец\" (Нов Център) - Смолян, ще се състои представяне на детската книга „С огъня шега не бива\".***Смолян.От 16.00 часа до 18.30 часа на пл. „Свобода\" на Стария център ще се проведе Детски празник и Демонстрация на пожарна и спасителна техника с провеждане на спасителна акция с участие на доброволци от ДФ Община Смолян и БЧК.***Смолян.От 20.30 часа в Амфитеатъра на Стария център, Смолян организира пряко излъчване на срещата България-Иран от Световното първенство по волейбол за мъже.***Стара Загора.От 6.30 часа до 9.30 часа и от 16.30 часа до 19.30 часа ще се проведе мирен граждански протест на част от републиканска пътна мрежа, път III - 536 до разклона за ТЕЦ - 2 (път II - 55), поради лошо транспортно експлоатационно състояние, липсващо асфалтово покритие с множество дупки и пропадания, липсващи мантинели.***Стара Загора.От 19.00 часа в Оперния театър ще се състоят камерните опери „Седемте смъртни гряха\", „Махагони\" и „Напред и назад\".***Струмяни./с. Микрево.От 18.00 часа народните представители от „БСП за България\" Атанас Костадинов,Чавдар Велинов и Даниел Йорданов ще разговарят с жители на община Струмяни в клуба на БСП в с. Микрево.***Тервел.От 10.00 часа в „Дека\" ООД ще се проведе демонстративно занятие с ПА с участие на ДФ „Тервел\" по повод Седмицата на пожарната безопасност.***Търговище.От 17.00 часа в Художествената галерия ще се проведе пресконференция на участниците в XXIII Международен пленер за акварел „Никола Маринов\". От 18.00 часа ще бъде представена изложба с картините, създадени по време на пленера, с която ще бъде сложено край на събитието.***Хасково.От 10.00 часа в детска градина „Щурче\" ще се проведе урок по пожарна безопасност и демонстрации по гасене на огън.***Шумен.От 10.30 часа в РДПБЗН-Шумен ще се проведе брифинг на комисар Иван Иванов, който ще представи информация за дейността на противопожарните екипи от началото на годината във връзка със седмицата на пожарната безопасност.***Якоруда.От 18.00 часа в градината на ресторант „Балкана\" народните представители от „БСП за България\" Александър Симов, Явор Божанков, Христо Проданов и Илиян Тимчев ще разискват приоритетите, заложени във „Визия за България\" с жителите на община Якоруда. ", "date": "2018.09.13", "title": "Предстоящи събития в страната за 13 септември"}
{"url": "http://www.cross.bg/korniliii-boga-petur-1583686.html", "text": "/КРОСС/ Св. Корнилий станал известен в Божията църква не много след Възнесението на Господа Иисуса Христа и първата, апостолската Петдесетница. Той живеел в Кесария ПалестинскаРечник. Бил стотник от полка, наричан Италийски. Произхождал от знатна римска фамилия. Отначало езичник, той станал \"прозелит на вратата\" - вярвал в Единия Бог, както вярвали юдеите, обаче не изпълнявал юдейските обреди. В свещената книга \"Деяния на светите апостоли\" (10 глава) се говори, че той бил благочестив и богобоязлив с целия си дом, че правел много милостини на народа и че винаги се молел на Бога. Господ обикнал добродетелния езичник и го приел като пръв член на Своята Църква из средата на езичниците. Обръщането на Корнилий към Христа Бога станало по чудесен начин. Веднъж, по време на гореща молитва, той се удостоил да види ангел Божи, който му известил, че неговите молитви и милостини са угодни. При това ангелът заповядал на Корнилий да прати човеци в град ИопияРечник, да повика при себе си апостол Петър и да изпълни всичко, което тоя апостол ще му каже. На другия ден пратениците били вече на път и наближавали града. Около обяд апостолът се бил изкачил на плоския покрив на къщата, в която живеел, и там коленопреклонно се молел. По някое време почувствал глад. Унесъл се в размисъл. Дигнал наново поглед нагоре и видял небето отворено. Някакъв съд се спущал към него като голямо платнище, привързано в четирите краища. В него имало различни животни, зверове, влечуги, птици. Апостолът чул глас, насочен към него:- Стани Петре, заколи и яж!Потресен апостолът отговорил:- Не, Господи, защото никога не съм ял нищо мръсно или нечисто.Повторно се чул глас от небето:- Което Бог е очистил, ти не считай за нечисто!На три пъти апостолът чул тоя глас. След това съдът се дигнал към небето. Симон Петър бил в недоумение: какво ли значи това видение. Но веднага след това разбрал смисъла му.Тримата пътници, изпратени от Корнилий, били вече пред входната врата. Дух Свети внушил на апостола да слезе долу и да тръгне с тия пътници към дома на Корнилий.Апостолът приел пратениците, нагостил ги, разбрал за какво са дошли и на другия ден тръгнал с тях за Кесария (виж също Кападокия).Заедно със своите домашни, със свои роднини, приятели и познати Корнилий го посрещнал радостно и почтително: спуснал се пред нозете му и му се поклонил.Апостолът го подигнал и казал:- Вие знаете, че не е простено на човек юдеин да се събира или да се сближава с другопленник. Но Бог ми яви да не считам никой човек мръсен или нечист. Затова, бидейки поканен, дойдох без възражение. Сега питам: по каква работа пратихте за мене?Развълнуван, Корнилий отговорил:- От четири дена до тоя час постих, а на деветия час се молех у дома си; и ето, застана пред мене един мъж в светла дреха и рече: \"Корниле, твоята молитва е чута, и твоите милостини се спомниха пред Бога. И тъй, прати в Иопия и повикай Симон, наречен Петър; той е гост у Симон Усмаря, край морето; той ще дойде и ще ти говори.\" На часа пратих за тебе, и ти добре стори, че дойде. Сега прочее ние всички стоим пред Бога, за да чуем всичко, що ти е заповядано от Бога. Тогава св. апостол Петър започнал своята проповед за Господ Иисуса Христа. Разказал за Неговото идване на земята, за въплъщението Му. Изложил Неговото учение за мира, разкрил накратко делата Му. Говорил за изкупителните Му страдания, за смъртта и възкресението Му, а също и за Неговото Второ пришествие, когато ще се яви като съдия над живи и мъртви. (виж Последните дни, Второто пришествие и Страшният Съд, бел.ред.)Докато още проповядвал, Дух Свети слязъл върху всички, които слушали словото. И те започнали да прославят Бога и да говорят на разни езици. Слушащите наоколо юдеи се смаяли, че и върху езичниците се излял дарът на Пресветия Дух. Корнилий, цялото му семейство и всичките му роднини и приятели, които присъствали на това тържество, приели свето Кръщение. По-късно св. апостол Петър пристигнал в Йерусалим. Повярвалите в Христа юдеи го укорили, че се сближил с езичници. Той им разказал какво се случило с него, разказал им за видението, за слизането на Пресветия Дух върху повярвалите езичници. Тогава всички разбрали, че Бог призовава и езичниците към спасение.Оттогава насетне апостолите почнали да проповядват ревностно и на езичниците. Като станал християнин, член на Божията църква, Корнилий оставил всичко и тръгнал с апостол Петър, който го възвел в епископско достойнство. Заедно с него обиколил много страни, като също пламенно благовестял спасителната истина за Сина Божи. Когато апостол Петър бил в Ефес, получил известие, че в град Скипиосис господствало с груба сила езичеството. Апостолът, Тимотей и Корнилий разсъждавали кой от тях да отиде да възвести словото Божие в тоя град, потънал в тъмнина и смъртна сянка. Хвърлили жребие и изборът се паднал на Корнилий. Преданието говори, че ревностния Корнилий се отправил незабавно към жителите на тоя нечестив град. Там той претърпял много поругания и мъчения за Христа. С Божия сила разрушил храма на Аполон и кръстил княза на тоя град, Димитрий, заедно с няколко стотици езичници.Стигнал до дълбока старост. Бог му предизвестил деня на кончината. Той повикал в течение на известно време при себе си всички християни. Дал им последни напътствия да преуспяват в християнските добродетели. Помолил се на Бога за всички тях, оставил свой приемник и тихо и блажено починал. С течение на времето неговия гроб бил забравен и изоставен. Но светецът се явил на троадския епископ Силуан, посочил му своя гроб и внушил да се изгради на това място храм Божи. Епископът изпълнил нареждането с помощта на благодетелния християнин Евгений.От мощите на св. Корнилий се извършили много чудеса.", "date": "2018.09.13", "title": "Св. свщмчк Корнилий стотник"}
{"url": "http://www.cross.bg/tema-zhivo-hranyat-1583691.html", "text": "/КРОСС/ БНТ, „Сутрешен блок\"Тема:  Столицата - между проблемите и решенията. Говори кметът Йорданка ФандъковаТема:  На живо от Варна. Пресичане с риск за живота - защо не се спазват правилата?Тема:  По картата на Европа. Ръководителят на представителството на Европейската комисия - Огнян ЗлатевТема:  Над 80 % от французите не се хранят здравословно, а как и с какво се хранят българите?Тема:  Проф. Христо Пимпирев търси готвач за Антарктида - кой е най-подходящият ще избере шеф Цветомир Николов, работил в кухнята на Гордън Рамзи.БТВ, \"Тази сутрин\"Тема: Остава ли занижен граничният контрол на Летище София след поредните непроверени пътници?Тема: Да пресечеш за три секунди. На живо: Хората от „Красна поляна\" на протест срещу опасен светофарТема: Срокът за споразумение изтече. Ще съди ли Симеон Сакскобургготски държавата в Страсбург? Бившият депутат от НДСВ Владимир ДончевТема: Докога дрогирани и без книжка ще убиват на пътя? Разговор с близки на загиналия балетист МартинТема: На живо от Страсбург: Отзвук след санкциите срещу УнгарияТема: Депутатите гласуват оставките на тримата министри. На живо: Възможни ли са изненади?Тема: Плащаме още пари за здраве. Бившият министър Петър Москов за новата задължителна застраховкаТема: Как се отразиха на рейтинга на политиците последните скандали? В студиото социологът Кольо КолевТема: Много ученици, малко класни стаи. Една история от Рибново40 години група „Сигнал\". Рок динозаврите на живо в „Тази сутрин\"Нова телевизия,  „Здравей  България\"Тема: живо от Варна: \"Кой е шофьорът без книжка, който блъсна и уби велосипедист, а после избяга от мястото на катастрофата?\"Тема: Ще ни задължат ли да плащаме по 12 лева  повече всеки месец за здравна осигуровка и какви услуги ще получаваме срещу това?Тема: Пряко от парламента - кой как ще гласува за оставките на старите и назначенията на новите министри в кабинета?Тема: Производители искат пълна забрана на растителните мазнини в млечните продукти. Ще доведе ли това до поскъпването им? Отговорът в \"На твоя страна\" с Георги Георгиев.Тема: Ще отнемат ли гласа на Унгария в Европейския съюз заради  спорните политики на Виктор Орбан? Говори един от кандидатите за шеф на Европейската комисия - Манфред Вебер.Тема: Шофьор блъсна 13-годишен велосипедист и избяга.Тема: В окото на урагана \"Флорънс\" - специалният ни пратеник в Северна Каролина  Ясен Дараков.Тема: Издирват 2-годишно дете от Пещера, което е в неизвестност повече от две седмици.Тема: На живо в разгара на гроздобера - защо стопаните се оплакват от слаба реколта?Тема: Деца надраскаха с графити наскоро ремонтиран подлез в Русе. ", "date": "2018.09.13", "title": "Теми и гости в ефира"}
{"url": "http://www.cross.bg/karolina-floruns-yuzhna-1583694.html", "text": "/КРОСС/ Ураганът „Флорънс” леко отслабна, докато се движи към крайбрежието на Южна и Северна Каролина, съобщиха властите.Националният център за наблюдение на ураганите обаче предупреди, че все още очакват опасни за живота бури и проливни дъждове.„Флорънс”, ураган от трета категория, е вече на по-малко от 600 км югоизточно от курорта Мъртъл бийч в Южна Каролина. Той е с максимални постоянни ветрове от 185 км/ч.Окото на „Флорънс” ще премине над Атлантическия океан между Бермудските острови и Бахамите тази нощ.Сашка Цветанова, наша сънародничка, която живее в Северна Каролина, посочи, че са в очакване на бурята. \"Правителството непрекъснато ни информира -къде се намира урагана, какво се очаква\", каза тя. ", "date": "2018.09.13", "title": "Ураганът „Флорънс” отслабва леко на път към САЩ"}
{"url": "http://www.cross.bg/sotzialnite-yslygi-yvrezhdaniya-1583696.html", "text": "/КРОСС/ Социалният министър Бисер Петков ще представи напредъка по работата върху Закона за социалните услуги, засягащ хората с увреждания. От министерството вече обявиха, че проектът е почти готов. Очаква се до средата на октомври да бъде публикуван за обществено обсъждане, а през ноември вече да е в Народното събрание.Пред социалната комисия вчера Петков заяви, че в основата му е залегнал изцяло нов модел на социалните услуги.По думите му обаче разглеждането на трите законопроекта за личната помощ, за хората с увреждания и за социалните услуги, в пакет ще се случи трудно. ", "date": "2018.09.13", "title": "Социалният министър представя напредъка по Закона за социалните услуги"}
{"url": "http://www.cross.bg/depytat-oto-aktrisa-1583690.html", "text": "/КРОСС/ Алан Цагаев, олимпийски вицешампион по вдигане на тежестиАнтон Кутев, депутат от БСП в 44-ото НСПроф. д. изк. Вера Найденова, кинокритикЗлатина Дончева, актрисаКорман Исмаилов, депутат в 43-ото НСЛюбомир Йорданов, журналистМария Статулова, актрисаАкад. Никола Съботинов, учен физик, Павел Шопов, депутат от „Обединени патриоти\" в 44-ото НСПетко Братинов, поет и публицистСевим Али, депутат от ДПС в 44-ото НСЦветана Пиронкова, тенисистка", "date": "2018.09.13", "title": "Родени на 13 септември"}
{"url": "http://www.cross.bg/ycheniyata-voenni-ycheniya-1583708.html", "text": "/КРОСС/ Държавният глава на Руската федерация Владимир Путин ще наблюдава от полигон в Забайкалския край основния етап на ученията „Восток-2018“, предава TACC, цитиран от Фокус.Лидерът на Кремъл ще наблюдава съвместните руско-китайски военни учения заедно с министъра на отбраната Сергей Шойгу и началника на Генералния щаб Валерий Герасимов. Ще присъстват и представители на Китай. Москва започна най-мащабните от времето на СССР военни учения с участието на Китай. В периода от 11 до 15 септември в Русия ще се проведат „Восток-2018“ с участието на 297 хил. военни, 1000 самолети, хеликоптери и безпилотни летателни апарати, 36 хил. танка и единици бронирана техника, а също и 80 кораба. Именно тези цифри приведе началникът на Генералния щаб на Въоръжените сили на Руската федерация Валерий Герасимов, когато очерта общите контури на операцията. Всичко това надминава рекордните по мащаб военни учения „Запад-81“, в които участваха държави от Организация на Варшавския договор.Съгласно думите на руския министър на отбраната Сергей Шойгу, ученията „донякъде повтарят „Запад-81“, но в някои отношения са по-мащабни. От Сибир до Далечния Изток са определени пет зони. Ученията се проведат на два етапа и ще стартират в Чита (Забайкалския край, на около 200 км от китайската граница), където в ученията ще се включат 3200 войници от армията на Китай. За участие в ученията Пекин прехвърля в Русия 900 единици техника, 30 самолета и хеликоптера, поясни по-рано китайският военен аташе в Москва, който определи маневрите като „безценен опит (…), който, безусловно, ще допринесе за мира и стабилност в региона“. По думите на началника на Генералния щаб на Въоръжените сили на Руската федерация Валерий Герасимов ученията не са насочени срещу нито една страна и провеждането им е в съответствие с руската военна доктрина, която – както подчерта, е отбранителна. Основната цел на маневрите е проверка на боеготовността на подразделенията, която може да бъде оценена само в хода на мащабни военни учения.", "date": "2018.09.13", "title": " Путин ще наблюдава основния етап от ученията „Восток-2018“"}
{"url": "http://www.cross.bg/horata-predstavitel-narodniyat-1583710.html", "text": "/КРОСС/ „Визия за България“ дава рестарт на икономиката и модела на управление на страната като цяло. За всички ни е ясно, че в последните години, в страната не се случва нищо добро. Изправени сме пред демографска катастрофа, доходите на хората са ниски, а повишенията на заплати и пенсии се случват след като цените вече са завишени. Затова с предложенията във Визията ние поставихме началото на промяната“. Това каза народният представител от ПГ на „БСП за България“ Йордан Младенов в Гърмен. Той, заедно със своите колеги от ПГ на „БСП за България“- народните представители Николай Бошкилов, Нона Йотова, Георги Стоилов и Денчо Бояджиев, се срещна с читалищни дейци и жители на общ. Гърмен, обл. Благоевград. Народният представител добави, че  преди всичко, за да се почувства промяната, трябва да се започне с реалното увеличаване на доходите на хората. „В този документ поставяме акцент и върху качественото образование и достъпно здравеопазване, и развитието на икономиката и земеделието, не само в големите градове, а в цялата страна. Всички искаме здравните заведения да не бъдат частни дружества затова сме предложили конкретни мерки за промяна на този модел“, каза още Младенов. Той добави, че е важно  и всички ученици да получават еднакво и добро образование и попита- как иначе училището в Гърмен ще се съпостави с някое от Благоевград. „Но за да задържим хората тук и те да живеят добре, ни трябва и работеща икономика, защото в момента най-големите инвеститори в страната ни са нашите роднини, живеещи и работещи в чужбина“, коментира Йордан Младенов.„Дошли сме да чуем и вашето мнение за Визията. Чакаме вашите предложения, ще се съобразим с тях, защото те ще оформят крайния вариант на документа“. Това каза народният представител Николай Бошкилов. Той заяви, че  правителството на Борисов си отива и БСП трябва да има готовност да представи пред хората своето виждане за това, което трябва да се случи в страната при едно бъдещо управление. „Тук сме и за да чуем- какво е нужно не само на вас, но и на населеното място, за да разберем- дали се намираме на правилния път или грешим“, каза още народният представител.   „Визия за България“ е проект, който е продължение на нашата работа като народни представители“. Това каза народният представител Георги Стоилов. Той добави, че по време на срещите с гражданите, още в предизборната кампания, преди година и половина, народните представители са започнали да трупат идеи за разработването на такъв документ. „Хубаво е, че хората сами идваха при нас с предложенията и  проблемите си, защото така ще успеем да усъвършенстваме проекта на Визията. „Затова сме сред вас, за да чуем проблемите на жителите на Гърмен, да я  развием и допълним, за да може да заработи“, каза още Георги Стоилов.  „Проблемите и недъзите в социалната сфера нямат решение и до този момент, въпреки всичките опити за реформа през годините.  Затова се намираме в ситуация на демографска катастрофа, за която ние, социалистите, предупреждаваме от години“. Това каза народният представител Денчо Бояджиев. Той коментира, че децата напускат малките градове, заедно със своите родители, а младите хора отиват да учат в големия град или в чужбина и не се връщат. „Трябва да променим всичко това, да осигурим поминък на хората в родните им места, за да живеят и там“, каза още народният представител. Той добави, че липсата на достатъчно икономика, която да дава условия за нормален живот на хората, трябва да бъде преодоляна. Бояджиев каза още, че това ще стане с привличането на бизнеса в малките населени места, но след като първо се ограничи административната тежест за него и се създадат добри условия за предприемачите на централно ниво. „Проблемите в малките населени места са едни и същи и нерешени вече с години, затова това няма да е единствената ни среща, защото обратната връзка  и решението на проблемите за нас са много важни“, каза още Денчо Бояджиев. ", "date": "2018.09.13", "title": "Йордан Младенов: „Визия за България“ дава рестарт на икономиката и модела на управление на страната"}
{"url": "http://www.cross.bg/beroe-frantziya-aleksandur-1583709.html", "text": "/КРОСС/ България посреща Франция в Ботевград в мач от квалификациите за Световното първенство по баскетбол, което ще се проведе догодина в Китай.Двубоят е от изключително значение за момчетата на Любомир Минчев и започва от 18:00 часа. Българите имат 2 победи и 4 загуби до момента и се нуждаят от минимум още 4 успеха в оставащите до края на квалификациите 6 двубоя. Франция е с баланс 6-0 и изглежда почти сигурен победител в група \"К\". Останалите отбори в потока са Русия, Чехия, Босна и Херцеговина и Финландия.Венсан Коле, който е селкционер на Франция ще разчита на  Никола Батум (Шарлът Хорнетс, НБА) и Нандо Де Коло (ЦСКА Москва, Евролига). В състава има още баскетболисти от Евролигата: Венсан Поарие (Баскония) и Матиас Лесор (Уникаха), както и миналогодишния съотборник на Александър Везенков в Барселона - Едуин Джаксън. Останалите са: Шарл Каюди (АСВЕЛ), Амин Нуа (АСВЕЛ), Андрю Албиси (Андора), Ален Кофи (Гравлен), Жонатан Русел (Лимож), Пол Лакомб (Монако) и Мустафа Фал (Локомотив Кубан).Минчев не може да разчита на контузените Чавдар Костов и Павлин Иванов. На линия са двете ни \"звезди\" Александър Везенков и Дий Бост. Вторият натурализиран американец Джейсън Уошбърн не беше извикан.В състава са още: Димитър Димитров (Балкан), Божидар Аврамов (Левски Лукойл), Николай Стоянов (Берое), Павел Маринов (Берое), Александър Янев (Берое), Станислав Ваклинов (Берое), Цветомир Чернокожев (Академик), Николай Вангелов (Пиаченца), Станимир Маринов (Клуж), Христо Захариев (Левски Лукойл) и Венцислав Петков (Балкан).Съдии на мача ще бъдат Януш Чалик (Полша), Радомир Воинович (Черна гора) и Дариуш Заполски (Полша).", "date": "2018.09.13", "title": "България излиза срещу Франция в решителен мач за Мондиал 2019"}
