{"url": "http://www.cross.bg/slyzhba-zemetresenie-suobshti-1567229.html", "text": "/КРОСС/ Хотел на източното крайбрежие на Тайван се срина след трус с магнитуд 6,4 по Рихтер, съобщи местната пожарна служба насред съобщения, че и няколко други сгради са понесли щети, затрупвайки хора, предава \"Франс прес\", цитирана от БНР.Кадри на местни телевизии показаха килнатия на една страна хотел „Маршал\" в Хуалян, който частично рухнал на земята. Според медии около 30-ина души били блокирани вътре, докато останалите успели да излязат.Пожарната служба съобщи, че втори хотел е понесъл щети, а тв кадри показаха пътища с отломки по тях и пукнатини по магистрали.Епицентърът на труса в 23,50 часа местно време (около 18,30 часа българско) бил на около 21 км североизточно от пристанищния град Хуалян, съобщи Геоложката служба на САЩ.Силното земетресение разлюля района след 100-ина по-малки труса през последните три дни. То става точно две години, след като земетресение в южния тайвански град Тайнан погуби над 100 души. ", "date": "2018.02.06", "title": "Хотел в Тайван се срина след земетресение от 6,4 по Рихтер"}
{"url": "http://www.cross.bg/asandzh-zapovedta-posolstvoto-1567217.html", "text": "/КРОСС/ Британски съд отхвърли иск на основателя на \"Уикилийкс\" Джулиан Асандж да отпадне заповедта за задържането му, предадоха „Ройтерс\" и „Франс прес\".Асандж се укрива в посолството на Еквадор в Лондон от повече от пет години, защото се опасява, че може да бъде екстрадиран в САЩ.Ако напусне посолството, Асандж ще бъде арестуван от британската полиция за неспазване на условията за освобождаване под гаранция през 2012 г. Той не се яви в съда, за да избегне екстрадиране в Швеция, където беше издирван за изнасилване.Шведската прокуратура прекрати разследването по това обвинение, което накара адвокатите на 46-годишния Асандж да поискат да отпадне заповедта за ареста му.Съдът в Лондон обаче прецени, че няма основание за отмяна на британската заповед за задържане на Асандж.", "date": "2018.02.06", "title": "Британски съд отказа да отмени заповедта за арест на Джулиан Асандж"}
{"url": "http://www.cross.bg/aiitos-beshe-sistema-1567218.html", "text": "/КРОСС/ Двамата младежи, обвинени за , остават зад решетките. Това реши Бургаският окръжен съд, предава БТВ.20-годишният Желязко Данчев и 16-годишният Ясен Стойчев са задържани за жестокото убийство с 32 прободни рани, извършено в малките часове на 2 февруари в изоставена къща в ромската махала на Айтос.Мотивът за убийството според прокурора е забавление.„Нямат никаква развита ценностна система и затова поисках най-тежката мярка за неотклонение и за двамата, включително и за непълнолетния\", коментира Красимира Кателиева.„Когато съм осъществявал контакт с него, той не беше в пълна степен адекватен, все още беше под въздействие на алкохола, нямат ясен мотив за извършване на престъплението\", заяви на свой ред адв. Георги Габровски, който защитава Ясен Стойчев. ", "date": "2018.02.06", "title": "Обвинените за жестокото убийство в Айтос остават в ареста, липсвала им развита ценностна система"}
{"url": "http://www.cross.bg/evropeiiskiya-erdogan-tysk-1567225.html", "text": "/КРОСС/ Турският президент Реджеп Ердоган ще се срещне с лидери на Европейския съюз във Варна на 26 март в опит да бъдат подобрени отношенията между Брюксел и Анкара. Новината бе обявена от говорител на председателя на Европейския съвет Доналд Туск, предава \"Франс прес\".„Председателят на Европейския съвет Доналд Туск, председателят на Еврокомисията Жан-Клод Юнкер и Бойко Борисов - премиер на България, която председателства ЕС, ще се срещнат с Ердоган, за да обсъдят отношенията ЕС-Турция, както и регионални, и международни въпроси\", съобщи говорител на Туск в Туитър.Инициатор на срещата, както вече е известно, е Бойко Борисов, който от самото начало на българското европредседателство призова за добри вазимотношения между Европейския съюз и Турция и за диалог с Реджеп Ердоган.", "date": "2018.02.06", "title": "Среща между ръководителите на Европейския съюз и Ердоган във Варна в края на март"}
{"url": "http://www.cross.bg/rysiya-otnosheniyata-vuzvrushtane-1567223.html", "text": "/КРОСС/ Бъдещото германско правителство, ако се стигне до сформирането му, цели нормализиране на отношенията с Русия и възвръщане към взаимното доверие. Това съобщава немското издание Rheinische Post, като се позовава на част от проекта на коалиционния договор между Съюза (ХДС/ХСС) на Ангела Меркел и Германската социалдемократическа партия (ГСДП), до който е получило достъп.„Целта на нашата политика с Русия остава възвръщане към базирани на взаимно доверие и баланс на интересите отношения, които позволяват да се върнем към тясно сътрудничество\", се отбелязва в документа.В проектодоговорът се отбелязва също, че правителството е готово да обсъжда отмяната на антируските санкции при изпълнение на Минските споразумение за регулиране на ситуацията в Украйна.„При изпълняване на Минските споразумения, ние сме готови да премахнем санкциите и ще водим диалог за това с нашите европейски партньори\", се подчертава в споразумението, което вече е отметнато в коалиционните преговори между политическите сили.Днес би трябвало да е последният ден от коалиционните преговори, като всъщност се очакваше те да приключат още в понеделник. Според медиите в Германия са останали много малко точки, по които преговарящите да се споразумеят. ", "date": "2018.02.06", "title": "Преговарящите за правителство в Германия искат нормализиране на отношенията с Русия"}
{"url": "http://www.cross.bg/smetnata-palata-otcheti-1567228.html", "text": "/КРОСС/ Пет политически партии за втора поредна година не са подали своите годишни финансови отчети пред Сметната палата. Това обяви председателят на Сметната палата Цветан Цветков пред БНТ, като обаче не уточни кои точно са въпросните политически субекти.„Ние ще предоставим тази информация на прокуратурата, а тя от своя страна ще сезира Софийския градски съд и той е упълномощен тези партии да бъдат закрити,\"допълни Цветков.„Четири партии пък не са подали годишни финансови отчети тази година пред Сметната палата. И ако това се случи и следващата година, към тях ще бъдат приложени същите процедури за закриване\", уточни той.„72 партии от 149, които са подали отчети, са посочили нулеви финансови отчети, т.е. нулева стойност на приходите и разходите. Това са партии, които нямат активна дейност. Имат обаче регистрации и подават годишни финансови отчети. Те продължават своето съществуване само на хартия\", съобщи шефът на Сметната палата.„През декември в имуществените декларации на 275 политици и висши държавни служители беше установено несъответствие за тяхното финансово и имуществено състояние. Тази информация е предадена на НАП и в момента се извършват проверки или ревизии за това дали имат недекларирани данъчни задължения. Когато тези проверки или ревизии приключат, от НАП предоставят информацията на Сметната палата и тя се публикува на сайта\", обяви още Цветан Цветков.Той каза още, че Законът за противодействие на корупцията и отнемане на незаконно придобито имущество влезе в сила на 23 януари. В момента тече техническо прехвърляне на регистъра от Сметната палата към новата комисия. Той все още е на нашия сайт, но ще бъде прехвърлен на сайта на Комисията за противодействие на корупцията и за отнемане на незаконно придобитото имущество (КПКОНПИ).„Така лицата, които заемат висши държавни длъжности ще могат да подадат декларация пред комисията. Това прехвърляне ще трябва да стане към 9 февруари. Дирекция \"Публичен регистър\" към Сметната палата се влива в КПКОНПИ компактно. Служителите, които приемаха и регистрираха декларациите и ги проверяваха за съответствие, същите се вливат в КПКОНПИ\", обясни още председателят на Сметната палата. ", "date": "2018.02.06", "title": "Пет партии са пред закриване заради неподадени отчети пред Сметната палата"}
{"url": "http://www.cross.bg/makedoniya-geografski-zaev-1567227.html", "text": "/КРОСС/ „Подготвени сме за име с географски показател\". Това заяви премиерът на Македония Зоран Заев след изявлението на гръцкия външен министър Никос Коцияс, който поиска от македонското правителство да съобщи публично кое прилагателно предпочита за новото име, предава македонската държавна агенция „Макфакс\".„Искам преговорният процес да успее, ние сме подготвени за географски показател и тук ще спра, защото знам, че това е чувствителен въпрос. Да дадем шанс за успех на преговорния процес. Нашата позиция е публична, вижданията ни са публични и се надявам, че ще намерим решение\", заяви Зоран Заев на пресконференция заедно с представителя на Европейския съюз Самуел Жбогар след обявената от Брюксел стратегия за разширяване на Западните Балкани.Македонският министър-председател добави, че е оптимист, че през следващите 6 месеца може да се намери решение и да се затвори десетилетния спор с Гърция.„Следим настроенията в Гърция и реакциите у дома. Аз съм оптимист. Трябва да има решение. Няма да бъде лесно, но е възможно. Ако се съобразяваме с южната ни съседка и тя с нас, убеден съм, че ще намерим взаимноизгодно решение\", подчерта още македонският премиер.Твърде вероятно е думите на Заев да означават, че управляващите в Скопие се насочват към наименованието Северна Македония, тъй като от петте предварително лансирани варианта за име само този съдържа подобен географски показател. Въпросните пет опции, според медиите в Македония бяха: „Република Нова Македония\", „Република Вардарска Македония\", „Република Северна Македония\", \"Република Горна Македония\" и \"Република Македония (Скопие)\". Разбира се, не е изключено в хода на преговорите да са се появили и съвсем нови варианти. Любопитното е, че допреди началото на процеса на разговори между Скопие и Атина се смяташе, че име „Северна Македония\" ще бъде блокирано от България, тъй като чисто географски Пиринска Македония е именно в северната ѝ част.", "date": "2018.02.06", "title": "Заев намекна какво ще е новото име на Македония, били готови за \"географски показател\""}
{"url": "http://www.cross.bg/filipov-roman-federatziya-1567214.html", "text": "/КРОСС/ Тялото на загиналия в Сирия руски пилот Роман Филипов беше върнато в родината му, съобщиха от руското Министерство на отбраната.Той загина, след като самолетът му Су-25 бе свален в провинция Идлиб, след което той се самоуби с граната, за да не бъде заловен от терориристите, противопоставящи се на Башар Асад, поели отговорност за нападението\"Руското военно разузнаване съвместно с турските колеги върна в Руската федерация тялото на геройски загиналия на 3 февруари в Сирия пилот майор Роман Филипов. Церемонията по погребението му с военни почести по желание на семейството и родителите на руския летец ще се състои на 8 февруари във Воронеж\", съобщиха от военното министерство.Междувременно майор Роман Филипов бе удостоен посмъртно със званието \"Герой на Руската федерация\". Указът е подписан лично от президента Владимир Путин.\"За героизъм, мъжество и храброст, проявени при изпълнение на воинския дълг, присвоявам звание Герой на Руската федерация на майор Роман Николаевич Филипов (посмъртно)\", пише в указа на президента. ", "date": "2018.02.06", "title": "Върнаха в Русия тялото на загиналия летец, удостоиха го посмъртно с орден"}
{"url": "http://www.cross.bg/reka-mechka-regionalnata-1567213.html", "text": "/КРОСС/ Експерти на Регионалната инспекция по водите и околната среда - Пловдив, Басейнова дирекция „Източнобеломорски район\" и Регионалната лаборатория на ИАОС проверяват за замърсяване на река Мечка в първомайския квартал „Дебър\".Сигналът е за силно замърсена река, по която плува огромно количество миризлива бяла пяна е подаден днес в късния следобед.Екипът за извършване на проверката е сформиран незабавно след получаване на информацията. Експертите ще обходят участъка от река Мечка, за да установят причините за замърсяването. Ще бъдат взети водни проби за анализ, съобщават от пловдивската дирекция на РИОСВ.", "date": "2018.02.06", "title": "Странна бяла пяна изплува в река в Първомай"}
{"url": "http://www.cross.bg/ychilishte-debelyanov-nego-1567212.html", "text": "/КРОСС/ Баща наби съученик на дъщеря си, с когото тя имала конфликт. Двете деца са първокласници в училище „Димчо Дебелянов\" в Пловдив. Агресивният мъж изкара четири денонощия в ареста и днес беше пуснат срещу гаранция от 300 лв. Срещу него е образувано бързо производство, съобщава БНТ.Инцидентът се разиграл в края на миналата седмица в училище „Димчо Дебелянов\", в сърцето на пловдивския квартал \"Столипиново\". В училище \"Димчо Дебелянов\" се влиза само през един вход. Агресивният родител е влязъл през него и е успял да заблуди охранителя.„Минал през охраната, съобщавайки, че държи лично да занесе на учителката на своята дъщеря някакви документи, а реално идеята му е била да се саморазправи с другото детенце, което имало някаква закачка с дъщеричката, биели се децата, говорим за първокласници\", коментира Атанас Илиев, говорител на Районна прокуратура-Пловдив.В коридора на училището 46-годишният мъж ударил няколко шамара на момченцето, а след като детето паднало на земята, започнал да го рита. Персонал и възпитатели трудно успели да удържат побойника. Срещу него е повдигнато обвинение за хулиганство, извършено с особена дързост и цинизъм, за което се предвижда лишаване от свобода до 5 години. Мъжът няма криминално досие.Днес училището беше пусто, защото пловдивските ученици са в грипна ваканция. Директорката на учебното заведение отказа коментар, охранителят също не искаше да говори пред камера. Пострадалото дете вече е добре, съобщиха разследващите.„Няма някакви сериозни травматични увреждания, но е преживяло доста сериозен уплах\", допълни Атанас Илиев.Очаква се в началото на следващата седмица делото срещу побойника да влезе в съда. ", "date": "2018.02.06", "title": "Баща преби първолак в училище в \"Столипиново\""}
{"url": "http://www.cross.bg/godina-minalata-takov-1567206.html", "text": "/КРОСС/ Двеста милиона лева, предвидени за капиталови разходи, не са били похарчени от Столична община през миналата година. Това обяви общинският съветник от БСП Иван Таков в интервю за радио К2.„В същото време управляващите се хвалят с рекорден бюджет, като същевременно почти 1/3 са проекти, които не са реализирани от миналата година\", допълни Таков.Общинският съветник обясни, че днес е бил разгледан доклад за промяна на бюджета за четвъртото тримесечие.„Вижда се как извънредните приходи, които са дошли, се прехвърлят във фирмите за почистване. Аз не виждам през декември какво е наложило сумата от 5,5 милиона - не знам през декември повече е метено ли, повече е мито ли, какво се е случило, градът при всички положения не е по-чист от предишния месец, но отново разпределяме едни 5,5 милиона без обяснение точно за какво ще се изразходват тези пари!\", допълни социалистът.По отношение на мръсния въздух в София той коментира:„Ураганният вятър издуха мръсния въздух от София, но проблемът остава.На въпрос какво решение предлага БСП, Таков отговори, че общината трябва да предприеме доста по-сериозни мерки, за да се справи с проблема. Той съобщи, че на миналото заседание е бил приет доклад с мерки, част от които са чисто палиативни, а тези, които са важни, като изграждането на буферни паркинги и ново депо за строителни отпадъци, за тях не са предвидени никакви средства в бюджета.От БСП ясно са заявили своите предложения. Най-ефективната мярка е по-честото миене на улиците. В момента е тръгнала такава кампания, но само в 3 района.„Ние се хвалим, че миналата година били трикратно мити улиците, тази година щели да се мият четирикратно, но кои улици не е ясно. Защото чувам от много хора и аз съм свидетел, например моята улица миналата година е измита само веднъж, при това в най-големия порой. Не знам за какво го правят това нещо? Така или иначе за чистота всяка година се харчат по 170-180 милиона лева от парите на софиянци, както виждаме без никакъв резултат!\", категоричен беше общинският съветник.„Пиар акция ли е от страна на Столична община да пуска прессъобщения за това, че улиците ще бъдат мити? Трябва ли да гледаме на това като на някаква необичайна новина?\", беше запитан общинският съветник.„Задължение на Столична община е улиците да бъдат мити и чисти и това не е повод за хвалба. Това са част от задълженията на кмета, заместник-кметовете и администрацията!\", отвърна Таков. ", "date": "2018.02.06", "title": "Иван Таков: Една трета от проектите за миналата година не са реализирани, а Столична община се хвали с рекорден бюджет"}
{"url": "http://www.cross.bg/makedoniya-gurtziya-durzhavi-1567201.html", "text": "/КРОСС/ Македония не принадлежи само и изключително на Гърция, а на няколко различни държави. Това каза говорителят на гръцкото правителство Димитрис Дзанакопулос пред държавната телевизия ЕРТ, предава БГНЕС.\"На базата на международните договори географската област Македония не принадлежи само и изключително на Гърция, а на няколко различни държави. 51 на сто от нея принадлежат на Гърция, около 30 на сто на България, останалата част на БЮРМ (Бивша югославска република Македония, както е наричана страната в Гърция) и само 1 на сто на Албания. Ако минем по същество на въпроса виждаме, че днес географската област Македония принадлежи на различни нации и държави. Тази действителност не може да не бъде взета предвид от гръцката външна политика\", каза още Дзанакопулос в отговор на въпроса дали твърденията от протеста в неделя в Атина, че \"Македония е гръцка\" влияят на преговорите за спора за името.По отношение на идентичността на гражданите на Република Македония говорителят коментира: „Те смятат за своя идентичност тази, за която те твърдят, че са. Да ви припомня обаче, че БЮРМ има тотално различни етнически групи. Има албанци, има хора, които се определят за славомакедонци, за гърци, ако не греша има и българи\".Димитрис Дзанакопулос отново повтори позицията на властите в Атина, че страната иска да се постигне споразумение за името, което ще бъде за цялостна употреба. Според него има две причини за решението на Гърция да сложи край на този проблем. Първият е, че Атина не трябва да допринася за допълнителна дестабилизация на Балканите и втората е, че над 100 държави вече са признали Република Македония под нейното конституционно наименование.Говорителят смята, че не е необходимо да се провежда референдум в Гърция за одобряване на договора с Република Македония.\"Не виждам причина за провеждане на референдум само, защото сме признали държава с друго име\", каза още той. Говорителят съобщи, че на следващата среща на Върха на НАТО през месец юли Гърция ще бъде представена от премиера Алексис Ципрас.  ", "date": "2018.02.06", "title": "От Атина обявиха: 51 процента от Македония е гръцка, 30% е българска, останалата част е на БЮРМ"}
{"url": "http://www.cross.bg/balkani-zapadnite-regiona-1567207.html", "text": "/КРОСС/ Очаквахте една математика за „добре дошли\" ли? Само че налице е душ със студена вода.Новата стратегия на Европейската комисия за Западните Балкани разкрива перспективата, че две страни от региона, Сърбия и Черна гора, биха могли \"потенциално\" да бъдат готови да се присъединят към ЕС до 2025 г. Също така предлага засилена подкрепа за останалите четирима бъдещи членове от региона, който беше погълнат от война и граждански конфликти през 90-те години на миналия век.Но е ясно, че политиците във всичките шест страни - Албания, Босна и Херцеговина, Косово, Македония, Черна гора и Сърбия - ще трябва да наблегнат на установяването на върховенство на закона, да спрат корупцията, да уредят двустранни спорове и да предприемат редица други демократични промени.\"Присъединяването към ЕС е далеч повече от технически процес. Това е генерален избор, основан на базови ценности, които всяка страна трябва да прегърне по-активно, от тяхната външна и регионална политика, точно до това, на което децата биват обучавани в училище \", гласи новата стратегия, получена от POLITICO преди нейното одобрение от Комисията във вторник.(Една анкета на Regional Cooperation Council показва различността на настроенията сред потенциалните кандидати за еврочленство. В Косово подкрепата е 90%, 6% - нито добро, нито лошо, и останалите се делят между „не зная\" и отрицание на членството. в Албания 81% са „за\", 14% не знаят дали е добре или зле, 5% смятат, че ЕС не е добра компания, а 1% не знаят какво да кажат. Македония - 54% „за\", 33 % не знаят дали е за добро или зло, 11% са против, 2% не знаят.Колкото по-нататък се върви по списъка на страните кандидати, толкова по-малко става подкрепата.В Черна гора 44% искат да станат член на ЕС, 29% не могат да преценят дали това ще е за доброто на страната или не, 22% са против, а 6% не знаят или не искат да кажат мнението си.Резултатите от анкетата в Босна и Херцеговина показват несигурността и разделението в страната, която все още е протекторат. „За\" еврочленство са около една трета - 31%, тези, които не могат да преценят са 46%, 18% са против, а 4 на сто нямат или не искат да изразят мнението си по въпроса. Най-любопитно е положението в Сърбия, сочена от всички европейски чиновници, като се тръгне от Жан-Клод Юнкер надолу за една от двете водещи кандидатки за еврочленство . Едва 26% искат да бъдат европейци. 37% не знаят какво би им донесло потенциалното членство. 30% са против, а 6% не знаят.)Стратегията има за цел определянето на пътна карта, след като председателят на Еврокомисията Жан-Клод Юнкер през септември миналата година даде сигнал за подновяване на отвореността за разширяване на ЕС в своето обръщение „Състоянието на съюза\". Преди това ЕС беше охладнял към приемането на нови членове след реакция в по-старите държави-членки заради засилената имиграция от по-бедните нации, които наскоро се присъединиха към блока.Юнкер и други лидери на ЕС проявиха нов интерес към Западните Балкани, отчасти поради притесненията за засиленото влияние на Русия, Китай и Турция там. Кризата с бежанците през 2015 г., при която стотици хиляди мигранти се насочиха към Западна Европа по Балканския маршрут през Западните Балкани, също така подчерта значението на региона за стабилността в ЕС.\"Страните от Западните Балкани имат историческа възможност да обвържат твърдо и недвусмислено бъдещето си с Европейския съюз. Те ще трябва да действат решително \", гласи стратегията, която ще бъде представена от ръководителя на външната политика на ЕС Федерика Могерини и комисаря по разширяването Йоханес Хан.Като част от новия тласък в тази посока Юнкер трябва да посети Западните Балкани за една седмица в края на този месец, като започне в Скопие на 25 февруари, заяви дипломат от ЕС, запознат с плана.Освен подновената кампания на Комисията за задълбочаване на връзките с региона, България превърна Западните Балкани в приоритет като настоящ ротационен председател на Съвета на ЕС. София ще бъде домакин на среща на върха на лидерите на ЕС и Западните Балкани през май.В неотдавнашно интервю с \"ПОЛИТИКО\" българският външен министър Екатерина Захариева заяви, че подобни срещи трябва да станат много по-чести, отбелязвайки, че последната среща на върха между ЕС и Западните Балкани в Солун, Гърция, се състоя през 2003 г.\"Петнадесетте години са твърде много\", каза Захариева, като предполага интервал от две години между срещите на върха в бъдеще.Захариева призна, че поставянето на Западните Балкани толкова високо в дневния ред на ЕС носи риска, че позицията на блока в региона може да пострада, ако не се реализират надеждите на гражданите за членство в ЕС.На срещата на върха през 2003 г. ЕС предложи \"недвусмислена подкрепа\" на бъдещите членове от Западните Балкани и им съобщи, че тяхното бъдеще е в рамките на Европейския съюз. Но 15 години по-късно само един от тях - Хърватия - се присъедини към блока и изглежда, че ще минат поне още седем години, преди може би още двама да станат членове.„Разбира се, има такава опасност, - каза Захариева. - Ето защо не трябва да създаваме очаквания, които не можем да изпълним.\"Захариева заяви, че повечето държави от Западните Балкани не са се присъединили към ЕС, защото блокът се е забъркал в различни извънредни ситуации - като например кризата в еврозоната и миграционната криза - и регионалните правителства не успяха да предприемат необходимите реформи.Новата стратегия на Комисията предлага по-голяма подкрепа от страна на ЕС за региона в редица области - от изпращането на консултанти на Европол за повишаване на сигурността до поемане на нови инвестиционни ангажименти в области от стартиращи фирми до транспортна инфраструктура. През 2018 г. общите инвестиции на ЕС в региона се предвижда да възлязат на 1,07 млрд. евро - малко повече от средното за последните 10 години.Стратегията, озаглавена \"Перспектива за разширяване на ЕС и засилената ангажираност на ЕС със Западните Балкани\", не спира да описва текущото състояние на бъдещите членове на ЕС, заявявайки, че лостовете на властта във всичките шест страни често са в ръцете на престъпни мрежи и политически кланове.\"Днес страните показват ясни елементи на завземане на държавата, включително връзки с организираната престъпност и корупцията на всички нива на правителството и администрацията, както и силно преплитане на публични и частни интереси\", пише в документа.\"Никоя страна от Западните Балкани понастоящем не може да се счита за функционираща пазарна икономика\", е заявено също така категорично.Горчиви хаповеВъпреки че Сърбия и Черна гора бяха определени за водещи за членство от страна на Комисията, в документа се казва, че присъединяването им към 2025 г. е \"изключително амбициозно\". Става ясно, че лидерите в Белград в частност ще трябва да поглъщат някои горчиви хапчета по пътя до Брюксел. Става ясно, че Сърбия ще трябва да сключи и приложи правно обвързващо споразумение за нормализиране на отношенията с Косово, предимно етническата албанска територия, обявена за независима от Сърбия преди 10 години, преди да може да се присъедини към ЕС.В програмата също така се казва, че бъдещите членове трябва да демонстрират \"пълна хармонизация\" с външната политика на ЕС - сигнал, който не е прекалено завоалиран и казва, че Белград не би могъл да продължи да провежда толкова близки отношения с традиционния съюзник Русия, както в момента.Стратегията обаче съдържа и разочарование за Косово, което не е признато от пет държави-членки на ЕС и не е конкретно споменато като евентуален кандидат за членство в ЕС в документа.Сърбия и Черна гора, от друга страна, вече са започнали преговори за членство и Комисията заяви, че е готова да препоръча присъединителни преговори за Албания и Македония, ако отговарят на определени условия. Босна и Херцеговина \"би могла\" да стане кандидат за членство, се казва в документа.Словения и Хърватия, забъркани в дългогодишния граничен спор въпреки членството в ЕС, се казва в стратегията, всички такива разногласия вече трябва да бъдат решени, преди страните да се присъединят към блока.\"ЕС няма да приеме да внася тези спорове и нестабилността, до които те биха могли да доведат\", се казва в документа. \"Трябва да се намерят и изпълнят окончателни и обвързващи решения, преди да се присъедини една страна.\"Комисията също така се надява перспективата за нови пристигащи да накара настоящите страни-членки да реформират начина, по който работят. \"Самият ЕС трябва да гарантира, че ще бъде готов институционално да приветства новите държави-членки, след като изпълнят поставените условия\", се казва в текста, лобирайки за по-широко използване на гласуването с квалифицирано мнозинство в Съвета - вместо да взема единодушни решения, които дават право на вето на отделните правителства.Активистите на либералната демокрация на Балканите обвиниха ЕС, че е прекалено мек по отношение на регионалните лидери, които те определят като авторитарни със съмнителен ангажимент към ценностите на ЕС. Новият документ не се занимава с подобни глезотии и би могъл да се чете като определянето на закона за политическите лидери, като в същото време насърчава активистите и гражданите да оказват натиск върху тях.\"Правителствата трябва да осигурят по-приобщаващи процеси на реформи, които да привлекат всички заинтересовани страни и обществото като цяло. Най-същественото е, че лидерите в региона не трябва да оставят съмнение в стратегическата си ориентация и ангажираност. Те в крайна сметка трябва да поемат отговорността да превърнат тази историческа възможност в реалност \", се казва в програмата. ", "date": "2018.02.06", "title": "Брюксел и Западните Балкани: Една трудна любов"}
{"url": "http://www.cross.bg/balkani-regiona-strategiyata-1567209.html", "text": "/КРОСС/ Президентът Румен Радев подкрепя и приветства публикуваната днес  за Западните Балкани като навременен документ, подчертаващ стратегическата цел на ЕС за присъединяване на региона. Положително следва да се оцени, че Стратегията е ориентирана към практиката и очертава конкретни параметри на засилено сътрудничество със страните от региона. Отчетена е нуждата от изграждане на отношения на добросъседство и валидността на подхода на оценка на страните-членки, в съответствие с индивидуалния им напредък по пътя на реформите, съобщават от пресслужбата на президентството.От ключово значение за успеха на Стратегията е лансирането на шестте конкретни области на партньорски инициативи, които адресират най-сериозните проблеми на региона и сред които с най-голяма важност са върховенството на закона, социално-икономическото развитие, сигурността и миграцията и особено помирението и добросъседските отношения. Важна особеност на стратегията е и нейният индивидуален подход към страните. По този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза. По този начин документът бележи важен етап в реализацията на целта за членство на целия район на Балканите като част от обединеното европейско семейство.По-рано приемането на стратегията беше  и от Министерството на външните работи. ", "date": "2018.02.06", "title": "И президентът приветства стратегията на Брюксел за Западните Балкани"}
{"url": "http://www.cross.bg/voenna-provezhdat-voenni-1567208.html", "text": "/КРОСС/ Русия планира да сключи споразумение за военно сътрудничество с Ливан. Както се казва в разпореждане на руското правителство, публикувано на официалния портал за юридическа информация, Министерството на отбраната на Русия трябва да проведе преговори с ливанските си колеги и да сключи съответстващия договор, предава ТАСС, цитирана от „Фокус\".В проектоспоразумението се изреждат основните направления на сътрудничеството. Страните имат намерение да провеждат „обмен на мнения и информация по военни въпроси, въпроси за укрепването на взаимното доверие и международната сигурност, усилване на борбата с тероризма\", „да развиват отношения в областта на съвместната подготовка на войските, информационно и инженерно обезпечаване, военно образование, военна медицина, военна история, военна топография, военна хидрография, спорт и култура\". Освен това, сред направленията на сътрудничеството се споменават „взаимодействието в мероприятията по издирване и спасяване на море; взаимодействие в мероприятията за борба с тероризма и пиратството\".Военните на Русия и Ливан ще разменят визити на делегации, ще участват във военни учения или ще присъстват на тях в качеството на наблюдатели, ще провеждат работни срещи между експерти и ще провеждат обучение и подготовка на военни кадри. Освен това се планира да се провеждат „заходи на военни кораби и визити на военната авиация по покана на страните\". ", "date": "2018.02.06", "title": "Русия готви военно сътрудничество с Ливан"}
{"url": "http://www.cross.bg/day-zagybi-vdigane-1567210.html", "text": "/КРОСС/ Европейските пазари последваха съдбата на тези в Азия и САЩ и регистрираха тежки спадове по време на днешната търговия, съобщават световните агенции, цитирани от БТВ. Инвеститорите започнаха да разпродават акции заради опасения за вдигане на лихвите в САЩ.Борсите в Лондон, Франкфурт и Париж регистрираха загуби до 3%, докато индексът „Дау Джоунс\" загуби 4,6%, а „Никкей 225\" - 4,7%.За „Дау Джоунс\" е най-големият спад след финансовата криза през 2008 г. и най-лошият ден в историята на индекса, който отразява какво се случва с най-крупните и структуроопределящи за американската индустрия предприятия. Удар понася и имиджът на президента Доналд Тръмп, който непрестанно се хвали с доброто здраве на борсите по време на мандата си.Индексът FTSE 100 в края на вчерашната търговия беше на най-ниското си ниво от месец април насам. DAX в Германия първоначално отписа 3,5% от стойността си.Ефектът на доминото тръгна в края на миналата седмица, когато нови данни показаха по-силен ръст на възнагражденията в САЩ и дадоха основание на експерти да очакват по-бързо вдигане на лихвения процент като мярка за борба с инфлацията. Това би направило по-скъпи заемите за бизнеса и за физическите лица.Анализатори са на мнение, че случващото се в момента е необходима „корекция\" на пазара след дългогодишен ръст и е резултат от опитите на инвеститори в сегашния момент ясно да оценят кои от акциите в портфолиото им са на солидни компании и кои са само част от пореден „балон\".Въпреки това, малцина очакват резките спадове на основните индекси да имат дълготрайни последици. Факт е обаче, че случващото се засяга не само трейдърите от големите световни борси - пенсионните фондове използват вноските на гражданите, за да търгуват с акции и да реализират доходност. При срив на пазара те също са застрашени. ", "date": "2018.02.06", "title": "Рязък срив и на фондовите борси в Европа"}
{"url": "http://www.cross.bg/panov-vlahov-kolegiya-1567211.html", "text": "/КРОСС/ Съдийската колегия на Висшия съдебен съвет отхвърли предложението на председателя на Върховния касационен съд Лозан Панов да бъде освободен от поста му един от заместниците му - Красимир Влахов. Срещу искането на Съдия номер едно гласуваха десет от съдебните кадровици. Въпреки това Красимир Влахов обяви, че сам ще подаде оставка.Лозан Панов поиска Красимир Влахов да бъде сменен със съдия Светла Димитрова още през лятото. Заместник-председателят на ВКС обаче отказа, припомняйки, че е назначен след гласуване на колегите си от Гражданската колегия. Последва Пленум на върховните съдии, който - след остра дискусия, застана зад Съдия номер едно и така въпросът днес стигна до Съдийската колегия на ВСС.Пред съдебните кадровици днес Панов обясни, че е бил изоставен от Влахов в труден момент, когато е трябвало да взима мерки срещу проблема с бавенето на делата: \"Той изчезна, а решението беше непопулярно\", каза Панов и упрекна заместника си, че предпочита да се хареса на съдиите, отколкото да изпълнява дълга си. В писмо до ВСС обаче Влахов обяснява, че не е изчезнал, а е бил болен и се възмущава, че здравето му е станало аргумент за смяната.С гласуването си членовете на Съдийската колегия на практика бламираха Лозан Панов, което не е прецедент за новия състав на кадровия орган. ", "date": "2018.02.06", "title": "ВСС отказа да освободи зам.-председателя на ВКС, той сам се оттегли"}
{"url": "http://www.cross.bg/direktor-petrynova-tochki-1567198.html", "text": "/КРОСС/ Доц. Бони Петрунова е новият директор на Националния исторически музей (НИМ).Тя е спечелила конкурса за директор с 800 точки. Проф. Вера Бонева, която също бе в надпреварата за поста, е получила 462 точки, съобщава \"Сега\", позовавайки се на свои източници от министерството.Доц. Петрунова бе на временния ръководен пост в музея от месец октомври 2017 г., след като дългогодишния директор проф. Божидар Димитров обяви, че се пенсионира.Тя е археолог, била е ръководител на над 50 експедиции и проекти, заемала е и длъжността зам.-министър на културата по времето на министър Вежди Рашидов, а също така и зам.-директор на Националния археологически институт с музей към БАН. Ръководила е Секция по средновековна археология при НАИМ-БАН.Автор е на повече от 200 книги и статии. ", "date": "2018.02.06", "title": "Доц. Бони Петрунова е новият шеф НИМ"}
{"url": "http://www.cross.bg/operatziya-afrin-siriya-1567197.html", "text": "/КРОСС/ Турската военна операция в Сирия, която се провежда срещу кюрдите в Африн, ще се разшири и в провинция Идлиб. Това обяви лично президентът Реждеп Ердоган.„Провежданата в Африн операция продължава и в Идлиб\", заяви категорично Ердоган.„Нямаме никакви проблеми с кюрдите на юг. Имаме проблеми с терористичните организации, а те са добре известни - „Отрядите за народна самоотбрана\", „Демократическият съюз\", ПКК и „Ислямска държава\", поясни турският държавен глава, цитиран от \"Фокус\".Генералният щаб на турските въоръжени сили обяви на 20 януари началото на операция „Маслинова клонка\" срещу кюрдските „Отряди за народна отбрана\" в Африн, където живеят около 1,5 млн. кюрди и бежанци от други части на Сирия. Турция смята тези организации за терористични. ", "date": "2018.02.06", "title": "Турция разширява военната операция в Сирия"}
{"url": "http://www.cross.bg/mediite-zakonoproekt-medii-1567195.html", "text": "/КРОСС/ Депутатът от ДПС Делян Пеевски рядко се изявява пред медиите, а когато това стане, то обикновено е чрез писмени обръщения. И  сега е така. Той написа обръщение, в което обяви, че ДПС е внесло законопроект, според който трябва да стане ясно чии са собствениците и откъде се финансират печатните и интернет медиите в България. Както е известно самият Пеевски е притежател на няколко вестника.Уважаеми Госпожи и Господа, днес, заедно с колегите ми Йордан Цонев, Хамид Хамид и Велислава Кръстева, внесохме за обсъждане в Народното събрание законопроект за изменение и допълнение на Закона за задължителното депозиране на печатни и други произведения.Внесеният законопроект ще отговори на общественото очакване за максимално прозрачна медийна среда, тъй като предвижда задължително оповестяване на действителната собственост и на непазарното финансиране на всички печатни и електронни медии, включително и на онлайн изданията, чиято роля за информираността на обществото все повече нараства.Законопроектът ще преустанови и спекулациите на определен кръг медии, финансирани основно от подсъдими лица или чуждестранни грантове, че в България медийната среда е непрозрачна и че собствеността в медиите била неясна. Същият кръг от медии, вече повече от десет години непрестанно генерира фалшиви новини за мен и издателския ми бизнес, с единствената цел да манипулира обществото чрез постоянното повтаряне на неистини. Независимо от тенденциозно изграждания ми през годините негативен образ, моята позиция винаги е била ясна и последователна - да разкривам манипулациите и лъжите, като изнасям цялата истина за авторите им и техните зависимости. Истината за участниците в престъпната приватизация, ограбила националния капитал, истината за разграбването на активите, финансирани с парите на вложителите в КТБ, истината за кукловодите на българския преход, оплели държавата чрез икономически зависимости и медийни манипулации, които години наред си бяха присвоили ролята на обществен ментор и целенасочено заблуждаваха хората.Именно тази позиция е в основата и на внесения законопроект. Обществото трябва да знае, кой кой е на медийния пазар и как се финансират медиите. Всеки трябва да може да прецени достоверността и независимостта на информацията и мненията, изразени в медиите, именно през призмата на прозрачната собственост и пазарното икономическо съществуване. Защото не може някои медии да се самообявяват за „независими\", на каквито примери сме свидетели днес, когато крият действителния си собственик или се финансират непазарно и обслужват конюнктурните интереси на своите български или чуждестранни финансови благодетели.Хората, потребители на медийната информация, трябва да знаят това, а участниците на медийния пазар им го дължат. ", "date": "2018.02.06", "title": "Пеевски ще разкрива собствениците на медиите, внесе законопроект в парламента"}
{"url": "http://www.cross.bg/zakon-prestupleniyata-polskiyat-1567202.html", "text": "/КРОСС/ Полският президент Анджей Дуда подписа спорния закон за Холокоста, целящ да защити имиджа на страната, но предизвикал недоволството на САЩ и Израел, но и на Украйна, предаде агенция \"Франс прес\", цитирана от БНР.Текстове в него предвиждат глоби или затвор до 3 години затвор за местни и чужди граждани, нарекли нацистки концлагери „полски\" или замесили Полша в престъпленията на Третия райх.Президентът обаче заяви, че ще изпрати влезлия в сила закон на Конституционния съд, за да се произнесе дали съответства на свободата на словото, гарантирана в основния закон.Полското правителство на консервативната партия „Право и справедливост\" казва, че със закона, който бе одобрен в двете камари на парламента, иска да защити репутацията на поляците като жертви на нацистката агресия.Но Израел го разглежда като опит да се изопачи историята и да бъдат заглушени гласовете за ролята на някои поляци в престъпленията на нацистите.Държавния департамент на САЩ пък изрази безпокойство, че ако се приложат законодателните текстове, те могат да накърнят свободата на словото и научните дебати ", "date": "2018.02.06", "title": "Полският президент подписа спорния закон за Холокоста"}
{"url": "http://www.cross.bg/onlaiin-nekov-geografski-1567200.html", "text": "/КРОСС/ „Подкрепих предложението за регламент за премахване на геоблокирането, защото тази практика е в противоречие със свободите на вътрешния пазар\", това каза евродепутатът Момчил Неков в изказването си днес, по време на аргументуране на гласуването на Предложение за регламент на Европейския парламент и на Съвета за преодоляване на блокирането на географски принцип и на други форми на дискриминация въз основа на националността, мястото на пребиваване или мястото на установяване на клиентите в рамките на вътрешния пазар и за изменение на Регламент (ЕО) № 2006/2004 и Директива 2009/22/ЕОВ изказването си Неков обясни, че българските потребители са на дванайсето място в класацията за най - дискриминирани граждани от онлайн търговците, а с приемането на Регламента, ще могат вече свободно да пазаруват онлайн, да се възползват от достъпни цени и да използват свободно кредитната си карта, с което да чувстват пълноправни граждани на Европа.Данните сочат, че почти 68 % от жалбите са за това, че потребителите са се изправяли пред разлика на цените или услугите - най-вече при поръчката на стоки, като електроника, домакински уреди, превозни средства, дрехи, книги, сваляне на музика или данни, а близо 25 % от случаите касаят услуги, свързани с туризма, включително такива, предоставяни от туристически агенции, места за настаняване или увеселителни паркове.Не на последно място българският евродепутат напомни, че не трябва да забравяме, че малките и средни предприятия са моторът на европейската икономика и за тях трябва да създаваме стимули за развитие, а не препятствия.  ", "date": "2018.02.06", "title": "ЕП гласува края на дискриминацията на географски принцип при онлайн пазаруването"}
{"url": "http://www.cross.bg/rysiya-sanktzii-sanktziite-1567199.html", "text": "/КРОСС/ Без съмнение публикуваният в САЩ на 26 януари \"Кремълския доклад\" се оказа тема №1 в международния дневен ред. Докладът представлява списък с имената на 210 руски граждани - 114 висши служители (по същество цялото политическо ръководство на Русия без президента Владимир Путин) и 96 индустриалци и бизнесмени със състояние над един милиард долара всеки. Публикуването на \"Кремълския доклад\" предизвика разнопосочни реакции.  За да се разбере защо е така, трябва да се види общата картина. \"Кремълският доклад\" е част от действието на \"Закона за противодействие на противниците на Америка чрез санкции\" (CAATSA)\", приет миналото лято. Този закон е продукт на \"дълбоката държава\", която още не може да се примири с избирането на Доналд Тръмп за президент. Като противници са посочени Северна Корея, Иран и Русия. Според всеобщото мнениеза противодействие на САЩ срещу Русия - тя трябвало да бъде наказана заради предполагаемата и все още недоказана намеса в президентските избори, спечелени от Доналд Тръмп, а също заради Крим и Украйна, пък и Сирия. В отделна клауза текстът споменава какви санкции трябва да налага президентът, като са разработени 12 варианта на ограничителни мерки. Държавният глава има правото да забрани на американски компании или банки да предоставят кредити, да купуват акции или облигации на компании, ръководени от включени в списъка лица, да осъществяват валутни сделки, да изнасят стоки, услуги, технологии за аналогични компании и лица, а също превеждането на пари и използването на собственост под американска юрисдикция в полза на тези лица.Специално за Русия законът изисква да се уточнят  връзките на лицата от списъка с американската икономика и да се оцени ефектът от възможните санкции. Предвижда се оценка на тяхното състоянието, деловата им активност и близки роднини, а още по-конкретно на капиталите им, причастността им към корупцията, източниците на доходите ми, а също на семействата им. Американските и чуждестранните компании са предупредени да не сключват договори или да ограничат бизнес връзките с компании от отбранителния и разузнавателен сектор на Русия. Допълнително Министерството на финансите и Държавният департамент  трябва да предоставят  отчет за последиците от прилагането на санкциите относно суверенния дълг на Русия.Член 241 от закона изискваше не  по-късно от 180 дни след влизането му в сила изпълнителната власт в лицето на финансовия министър Стивън Мнучин да предаде на Конгреса подробен доклад за  руските \"олигарси и полудържавни структури\".  Източник от Конгреса разкри пред ТАСС, че законодателите са искали не просто да се представи списък за санкции, а отчет \"за руския елит, за обкръжението на Путин: кой влиза в него, какво е богатството на тези хора и техните връзки с руското правителство\". Отделно член 231 изискваше от изпълнителната власт пак до 180 дни след влизането на закона в сила президентът на САЩсрещу лица от отбранителния сектор и разузнаването на Русия. И в двата случая срокът от 180 дни съвпадна с дата на публикуването на списъка, а също с навлизащата в разгара си кампанията за президентските избори в Русия на 18 март. Денят, в който се очакваше публикуването на \"Кремълския доклад\", придоби едва ли не фаталния ореол на Деня Х, в който светът ще разбере какво санкционно торнадо се стоварва на Русия.26 януари обаче изобщо не се оказа Деня Х. Вместо пет санкции или отчет за руския елит и обкръжението на Путин, Конгресът получи от Белия дом само списък с 210 лица без никакви санкции спрямо тях. Финансовото министерство дори призна, че сам по себе си списъкът не носи никакви последици за лицата, включени в него. Да, срещу тях в бъдеше може да се стоварят ограничения, но засега това не е така. Впрочем говорител на Държавния департамент поясни, че крайната цел на санкциите е \"да бъде спрян важен доход, който получава руското правителство\". Замислът е ясен - или Путин да си промени политиката, или да се създадат условия за отстраняването му от власт.Но така или иначе разминаването между очакваното и случилото се, като че ли смъкна напрежението, поразпръсна облаците от мрачни предчувствия, а ситуацията дори бе възприета и откъм забавната страна. Путин например се пошегува, че му станало обидно, задето не се видял в списъка. Създателите на списъка просто преписаха телефонния указател на Кремъл, бе другата запомняща се иронична забележка, огласена от влиятелния руски парламентарист Константин Косачьов. Друга тенденция в реакциите бе омаловажаването на \"Кремълския доклад\". Някои руски политолози припомнят, че досегашните санкции срещу Русия не само не са постигнали целта си, но и правят страната по-силна. Потвърждение за правотата на тази теза е, че пазарите реагираха вяло на публикацията, а рейтинговата агенция \"Мудис\" смята, че руската икономика е в състояние да се справи с новите санкции и дори рейтингът на Русия може да бъде вдигнат. Някои руски експерти смятат също, че санкциите срещу износа на руско оръжие няма да имат кой знай какъв ефект, защото експортът се извършва на пазари, които не са пионки в ръцете на САЩ - например една Индия, Венецуела, Турция, че и Саудитска Арабия.Очевидно е също, че издиша и замисълът на закона за Русия - санкциите да насъскат бизнес елита срещу Путин, за да не бъде той избран на 18 март. Неслучайно родената в Украйна силно антируска политоложка Лидия Шевцова, която в момента работи към Института Брукинг, призна пред \"Дойче веле\", че докладът ще доведе до по-голямо недоволство сред руския елит,\"Кремълският доклад\" предизвика реакции не само в Русия. \"Решението на президента на САЩ е добра новина за немската икономика\", отбелязва германският вестник \"Ханделсблат\". Според председателя на Източния комитет на немската икономика Волфганг Бюхел американското правителство не планира нови санкции и това е \"позитивен сигнал\". Той изрази надежда, че ЕС и САЩ ще сближат позициите си по въпроса за санкциите и ще намерят изход от сегашната безизходна ситуация. А  наскоро самият германски външен министър Зигмар Габриел постави на обсъждане въпроса за постепенно отслабване на санкциите. Има и още една тенденция в историята с \"Кремълския доклад\", на която обръщат внимание медиите - това е вътрешноамериканският аспект. \"Дълбоката държава\" изискваше от президента Доналд Тръмп да въведе санкции, но той не го направи, а само им подхвърли списък на лица, които евентуално може да бъдат наказани. Руското издание \"Взгляд\" отбеляза, че Тръмп имитира антируска политика.  Германското списание \"Шпигел\" припомня обвиненията на опозицията, че Тръмп е твърде снизходителност към Русия. Появиха се и обвинения срещу него в саботаж. Налагат се два извода.  Тръмп не иска да изостря допълнително отношенията с Русия и ще се стреми да натиска спирачките на такова изостряне. Вторият извод е, че Тръмп хвърля ръкавицата на \"дълбоката държава\" и смята да воюва с нея, доколкото му позволяват възможностите, ако трябва дори на малки или полустъпки, дори и под формата на институционално боричкане. Конгресът искаше от него санкции, а президентът му подхвърли само списък. Белият дом поясни, че досегашните санкции са дали резултат и не са необходими нови. Някои наблюдатели отбелязват, че ходът на Тръмп е \"проява на неуважение към Конгреса\". Един вид той си отмъщава на законодателите задето те нахлуха в пълномощията му с приемането на закона  CAATSA и му пречат да изпълнява едно от предизборните си обещания - нормализиране на отношенията с Русия. Ходът на събитията води и до имиджови щети за САЩ. За всички е ясно, че конфронтацията между законодателната власт в лицето на Конгреса и изпълнителната власт в лицето на администрация на Тръмп избива във външната политика по начин, който засяга не просто трети страни, а и европейски съюзници на САЩ. И все пак същият този ход на събитията крие сериозни рискове за Русия, което несъмнено се осъзнава от нея. Опасността е не толкова в замислената атака срещу Путин и нейния елит, колкото във факта, че  се прилагакаквато приложи навремето Роналд Рейгън срещу Съветския съюз. Знаем как завърши то - секнаха приходите от продажбите на енергосуровини (най-вече нефт) и през 1991 година СССР издъхна. Разбира се, Русия не е СССР, но хайде да се замислим над обявената цел на санкциите:  \"да бъде спрян важен доход, който получава руското правителство\". Ясно е, че става въпрос не само за един доход. Освен това доходите на руското правителство отиват в бюджета, а оттам за образование, здравеопазване, социални програми, изобщо за поддържането на жизнения стандарт. Ето защо със закона и санкциите \"дълбоката държава\" се цели не просто в Путин, а в руския народ. Тя му е обявила икономическа, която си е чиста проба и хибридна война. \"Дълбоката държава\" се цели в мишената Русия да стане просия. Ако не сега, то в рамките на следващия мандат на Путин. Самото прилагане на санкциите е в правомощията на президента и засега Тръмп се противопоставя срещу свиване на руските приходи. Но в бъдеще Конгресът може да го заплаши с импийчмънт, обвинявайки го в предателство задето не се бори докрай с един враг на Америка. И тогава Тръмп ще трябва да блокира пътищата на руските доходи. Да вземем например оръжейната сфера. Според Държавния департамент вече има \"спрени военни продажби на Русия\" и \"чуждестранни правителства са се отказали от планираните или обявените покупки\" на сума от милиарди долари. Руското оръжие се продава в т.нар. страни от трети свят и те като нищо ще се откажат от него, ако Вашингтон има размах пръст за санкции. Отделно, че заради въведените вече санкции срещу отбранителния комплекс \"Алфа-Банк\" вече се отказа да работи с него. Сега руското правителството създава държавна банка, която да работи със сектора, и това също е лишаване от приход, макар и непряко.Има риск и за доходите от газ. Навремето Рейгън накара западноевропейските държави да се откажат от купуване на съветски газ. Сега Зигмар Габриел се опасява, че \"наказателните мерки, насочени примерно срещу \"Газпром\", може да застрашат изграждането на газопровода \"Северен поток-2\", по който в Германия трябва да потече повече руски газ\". Русия и тук може да бъде лишена от важен газов приход. Но и не само от него. Не е изключено Вашингтон да притисне Турция да се откаже от второто трасе на \"Турски поток\", по което трябва да потече руски газ за Европа. Дали ще успее, е друг въпрос заради сложните му отношения с Анкара, но ако този вариант наистина бъде задействан, доходите на Русия ще паднат още повече. Съответно България май ще трябва да се прости с планове за газовия хъб \"Балкан\". Руското селско стопанство преживя бум след задействаните през 2014 година санкции заради Крим, Русия вече стана световен шампион по добив на зърно и го изнася навън. В \"Кремълския доклад\" не фигурира аграрния министър, но Вашингтон най-вероятно ще включи и него, а и целия аграрен сектор, ако реши, че продажбите на зърно носят значителен приход на Москва. Да не забравяме, че докладът нарочно е оставен отворен, за да подлежат на наказателни операции други лица и сектори на руската икономика.   Не на последно място са и заплахите относно руския дълг. Москва може да бъде изправена пред негативни сценарии заради въвеждане на санкции срещу международни инвеститори, купуващи руски дълг.Без съмнение, санкционната политика на \"дълбоката държава\" срещу Русия навлиза в напълно нова фаза със закона и \"Кремълския доклад\". От една страна, тя носи елемент на непредсказуемост, за който говори и президентският говорител Дмитрий Песков. Кога САЩ ще въведат едни или други санкции остава неясно - може и утре, след една седмица, след месеци или след няколко месеца. Може и в няколко поредни дни или седмици. \"Когато имаш работа с нещо непредсказуемо, винаги трябва да бъдеш нащрек\", каза Песков. Очевидно целта на тази неизвестност е да изнервя, да доведе до грешки от страна на Кремъл, въпреки вроденото хладнокръвие на Путин. Непредсказуемостта може да има и друго измерение. Колко точно ще бъдат санкционираните лица в един или друг момент - двама-трима или \"на килограм\", по 10-15 души наведнъж. И още толкова, а може и повече следващия път, който не се знае кога точно ще дойде. Така или иначе по всеобщо признание върху част или повечето лица от списъка ще тежи опасение, че всеки един момент може да им се стоварят санкциите. Една от възможните последиците е  чуждестранни фирми и банки да ограничат бизнеса и контактите с тях, избягвайки рискове само заради фигурирането им в списъка. Така санкциите може да сработят, без непременно да бъдат задействани.Разбира се, дали ще се получи икономическото задушаване на Русия е голям въпрос. Страната вече показа, че си е научила урока от съветския разпад. Много руски компании и предприятия подготвят \"аварийни изходи\", вече е налице движение на капиталите от Запад към Русия, а и Кремъл реши да приюти 3 млрд. долара изнесени капитали под формата на облигации. Вероятно ще се намерят и друга контрамерки. Възходът на аграрния сектор под ударите на санкциите показва, че Русия има потенциал да се съпротивлява и да издържи. Да не забравяме също, че тя е евроазиатска държава и едно сътрудничество с Китай или Индия, които не са пионки на Америка, могат да й донесат немалко бонуси.  ", "date": "2018.02.06", "title": "Хибридната война на Америка: Русия да стигне до просия"}
{"url": "http://www.cross.bg/iioncheva-borisov-elena-1567196.html", "text": "/КРОСС/ Отложиха за 17 април третото заседание по делото на депутата от БСП Елена Йончева срещу премиера Бойко Борисов, предава \"Канал 3\".Йончева съди Борисов за оклеветяване за това, че заяви, че държавата е платила милиони за работата ѝ като журналист.Елена Йончева иска от премиера 20 хиляди лева за нанесени неимуществени вреди.Причината днес заседанието да бъде отложено е техническа експертиза, която не е готова. ", "date": "2018.02.06", "title": "Отложиха поредното заседание от делото на Елена Йончева срещу Бойко Борисов"}
{"url": "http://www.cross.bg/bulgariya-griiinpiiis-more-1567203.html", "text": "/КРОСС/ Замърсяването на българското Черноморие с микропластмаса е сходно с това в Балтийско море и Северозападното Средиземноморие - едни от най-замърсените водни басейни в света. Това е един от основните изводи от изследване на учени от Института по биоразнообразие и екосистемни изследвания при БАН, част от кампанията на „Грийнпийс\" - България за намаляване на пластмасовото замърсяване „Свободни от пластмаса\", съобщава БТВ.Замърсяването с микропластмаси е най-силно в района на нос Калиакра и при устието на река Камчия.Изчисленията показват, че през август 2017 г. в изследвания район между Бургас и нос Калиакра микропластмасовите елементи наброяват средно 429 хил. частици на квадратен километър. Най-голям дял от микропластмасите, намерени при изследването, имат влакната - вероятно остатъци от въжета и мрежи.Що се отнася до замърсяването с плаващи морски отпадъци като цяло, резултатите показват, че то е съпоставимо с това в румънската акватория на Черно море или на тихоокеанските води край бреговете на Чили. Количествата са най-големи в района на Варна и нос Емине.„Пластмасата за еднократна употреба никога не изчезва напълно - коментира Деница Петрова от „Грийнпийс\" - България. - Веднъж попаднали в морето, опаковки, торби и чаши, които сме ползвали за 10 минути, се разграждат на малки частици и се носят от теченията стотици години. Те стават храна на морските обитатели. Голяма част от замърсяването, което видяхме по време на изследването, идваше от брега - пластмасови шишета и чаши, опаковки от солети, вафли - пластмаса, която е в ежедневието ни\".Пластмасовите опаковки, които изхвърляме в България само за едно лято, биха покрили повърхността на всичките ни морски плажове, посочват от „Грийнпийс\" - България.Теренното проучване е проведено от борда на кораба Rainbow Warrior в 3 дни - между 8 и 10 август 2017 г., и е изпълнено съвместно с активисти и доброволци на „Грийнпийс\". Данните са получени чрез събиране и категоризиране на проби и наблюдение на водната повърхност, изпълнени според насоките в Рамковата директива за морска стратегия на ЕС.Данните за замърсяването на Черно море са малко, а конкретното изследване ги допълва с актуална информация за състоянието на българското Черноморие. Авторите на изследването препоръчват подобни проучвания да продължават да се правят по цялата брегова линия и в различни сезони, за да може да се добие още по-добра представа за нивата на замърсяване на Черно море. ", "date": "2018.02.06", "title": "В българското Черноморие има толкова пластмаса, колкото и в някои от най-замърсените региони в света"}
{"url": "http://www.cross.bg/balkani-zapadnite-durzhavi-1567204.html", "text": "/КРОСС/ Европейската комисия прие стратегия за надеждна перспектива за разширяване и засилен ангажимент на ЕС към държавите от Западните Балкани, потвърждавайки европейското бъдеще на региона, съобщават от българската пресслужба на институцията.В стратегията се посочват приоритетите и областите на съвместно засилено сътрудничество с цел преодоляване на конкретни ключови предизвикателства и по-специално необходимостта от основни реформи и добри съседски отношения.Стратегическият документ разяснява стъпките, които Черна гора и Сърбия следва да предприемат за приключване на присъединителния процес до 2025 г.; другите държави могат да ги настигнат, но засега Черна гора и Сърбия са единствените две държави, с които вече се водят преговори за присъединяване. Тази перспектива в крайна сметка зависи от силната политическа воля, осъществяването на реални и трайни реформи и окончателното разрешаване на споровете със съседните държави. Албания и Бившата югославска република Македония отбелязват значителен напредък по пътя си към ЕС и Комисията е готова да изготви препоръки за започването на преговори за присъединяване въз основа на изпълнените условия. Комисията ще започне изготвянето на становище относно молбата за членство на Босна и Херцеговина след получаване на изчерпателни и цялостни отговори на своя въпросник. При непрекъснати усилия и ангажираност Босна и Херцеговина би могла да стане кандидат за присъединяване. Косово има възможност за траен напредък чрез изпълнение на Споразумението за стабилизиране и асоцииране, както и да ускори напредъка си по пътя към ЕС, когато обективните обстоятелства са налице, разясняват от Еврокомисията.За изпълнението на стратегията за Западните Балкани и за подкрепа на плавния преход към членство е абсолютно необходимо да има подходящо финансиране. Комисията предлага постепенно увеличаване на финансирането по линия на Инструмента за предприсъединителна помощ (ИПП) до 2020 г., доколкото е възможно в рамките на разпределените средства по текущия пакет. Само за 2018 г. вече е предвидена предприсъединителна помощ за Западните Балкани в размер на 1,07 милиарда евро в допълнение към близо деветте милиарда евро през периода 2007-2017 г.Освен това Комисията оповести шест водещи инициативи с конкретни действия, които ЕС ще предприеме през следващите години в подкрепа на усилията за трансформация на Западните Балкани в области от взаимен интерес.\"Разширяването на ЕС с държави от Западните Балкани през 2025 г. не е срок, а реалистична възможност\", заяви върховният представител на ЕС по външната политика и сигурността Федерика Могерини на пресконференция по повод приетата стратегия.\"Географски Западните Балкани принадлежат на Европа. Ясно е, че имаме обща история,културно наследство, интереси и възможности. Затова днешното ни послание е, че ние имаме общо бъдеще в рамките на ЕС\", допълни тя.Могерини поясни, че през април предстои да бъдат представени докладите за напредъка на всяка от шестте държави. През май е насрочена срещата на държавните и правителствените ръководители на страните от ЕС и от Западните Балкани в София. А през юни Съветът на ЕС ще се произнесе по препоръките в докладите.„Приветствам приетата от Европейската комисия Стратегия за Западните Балкани. С нея категорично се декларира желанието Европа да се развива като континент на стабилността, сигурността и просперитета. На шестте страни и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС.Българското правителство ще подкрепя страните от Западните Балкани в процеса им на подготовка за членството. Очакваме всички през май в София да обсъдим как заедно и най-ефективно да продължим във вярната посока\", обяви премиерът Бойко Борисов, цитиран от пресцентъра на Министерски съвет.\"Министерството на външните работи на Република България приветства Стратегията за Западните Балкани. Редица от нашите идеи намериха място в нея.В документа се признава стратегическото значение на региона за Европа. Именно за това полагахме усилия да върнем региона в дневния ред на ЕС, което се случи за първи път от 15 години насам. След срещата на върха в Солун през 2003 г. сега за първи път през май т.г. България ще събере всички лидери на Европа и региона, за тръгнем по-бързо заедно към общата ни цел.Стратегията се отнася до всички шест държави, които следва да ускорят реформите и да изградят добросъседски отношения. Напредъкът ще продължи да се основава на индивидуалните постижения на всяка отделна страна т.е. нито една държава, която е готова, няма да се налага да изчака друг.Държавите от региона разполагат с ясна времева перспектива. 2025 г. е амбициозна цел, чието изпълнение изисква мобилизация за решителни реформи в ключови области на политическия, икономически и обществен живот.България е особено удовлетворена, че с днешната Комуникация Европейският съюз ясно заявява готовността си да окаже допълнителна подкрепа за успеха на реформите и подобряването на живота на гражданите. Това е и категоричната българска позиция, която страната ни защитава последователно.Приветстваме и готовността на ЕК да подкрепи държавите от Западните Балкани с шест нови инициативи за засилване на върховенството на закона, сигурността и миграцията, социално-икономическото развитие, транспортната и енергийната свързаност, дигиталния дневен ред и отпадането на роуминга, както и добросъседските отношения\". ", "date": "2018.02.06", "title": "Европейската комисия прие стратегия за разширяване към Западните Балкани"}
{"url": "http://www.cross.bg/hranite-evropeiiskiya-manolova-1567205.html", "text": "/КРОСС/ Въвеждане на единно европейско законодателство и общ европейски орган, с единен контрол, който да следи за двойните стандарти при храните и за използването на добавки в тях. За това призова омбудсманът Мая Манолова по време на експертната конференция „Бъдеще в добро здраве за Европа: Здравословно хранене при децата\", организирана в рамките на българското председателство на Съвета на Европейския съюз.„Като омбудсман смятам, че е недопустимо да има различно качество потребители в рамките на Европейския съюз. Председателството е възможност за България да поставим на масата на ЕС теми, които смятаме за важни, а здравословното хранене при децата, двойните стандарти при храните са безспорно теми, които са важни и за всички европейски граждани\", категорична бе Манолова, цитирана от пресслужбата на ръководената от нея институция.В изказването си тя акцентира върху факта, че институцията на омбудсмана е много активна по темата и отдавна настоява за европейска директива, която да забрани производството и предлагането на продукти с двойни стандарти.„Ние проведохме собствено проучване - с български майки, които живеят в Берлин и Виена и наистина установихме, че и по отношение на детските храни, на стоките за деца, които са закупени в един и същи момент от едни и същи търговски вериги - в Берлин, Виена и София, се наблюдават отклонения в съставките\", каза омбудсманът.Мая Манолова подчерта, че тези порочни практики са абсолютно недопустими и нечестни, а аргументът, че са съобразени с националния вкус и предпочитания е неоснователен.„Как се преценява националният вкус на 6-месечно бебе\", попита омбудсманът.„Заедно с Българската агенция по безопасност на храните, Комисията за защита на потребителите, Министерство на здравеопазването, Министерство на земеделието, храните и горите, Министерство на икономиката и с българските евродепутати от всички парламентарни групи започнахме кампания срещу двойните стандарти при храните. Включително с известни българи, лидери на обществено мнение, неправителствени организации, депозирахме петиция в Европейския парламент, която е призната за допустима в началото на тази година и предстои обсъждане, дебат по проблема, в рамките на Комисията по петиции в Европейския парламент\", допълни общественият защитник.По думите ѝ, в процеса на изследването на двойния стандарт при храните институцията е установила и двоен стандарт при добавките в храните, т.нар. е-та -  оцветители, емулгатори, консерванти, подсладители, набухватели и др.„Според европейското законодателство - Регламент 1333/2008 г., в Европейския съюз са разрешени и допустими в определени количества 337 е-та, но тяхната употреба в различните страни-членки е различна. В някои страни те се употребяват по-често, в други по-рядко и в по-малки количества. Сред възможните обяснения за това е, че една част от държавите-членки, до приемането на този регламент имат свое национално рестриктивно, по отношение на е-тата, законодателство и част от сега разрешените е-та са били забранени за употреба в тези европейски държави\", информира Манолова.Тя акцентира, че е необходим строг контрол, защото предвиденият в Регламента мониторинг не се прилага навсякъде.„Това е проблем според нас и за Европейската комисия, за Генералната дирекция, а също така и Европейския орган за безопасност на храните, тъй като се очаква въвеждането на единни правила за контрол във всички държави-членки\", подчерта омбудсманът.Манолова допълни, че впечатлението на гражданите е, че като цяло темата се неглижира, а въпросът за контрола върху добавките в храните е подценяван в целия Европейски съюз.Общественият защитник представи двама младежи - Венелин Чакалов и Александър Чаушев от езикова гимназия „Иван Вазов\" в гр. Смолян, които са създатели на впечатляващо безплатно мобилно приложение, което сканира етикетите на храни и информира хората за наличието на е-та в продукта.Омбудсманът обърна внимание, че съществува сериозен обществен дебат за влиянието на добавките и на е-тата в храните, които в определени количества се приемат за безвредни, но според български учени тяхното натрупване може да доведе до изменения в човешкия геном. ", "date": "2018.02.06", "title": "Мая Манолова поиска европейски орган, който да следи за двойния стандарт при храните"}
{"url": "http://www.cross.bg/yunker-hurvatiya-zapadnite-1567187.html", "text": "/КРОСС/ Председателят на Европейската комисия Жан-Клод Юнкер предупреди страните от Западните Балкани, които се надяват да се присъединят към Европейския съюз, че нито една от тях няма да бъде поканена за членство, докато не разрешат всички гранични спорове със съседите си, съобщава Ройтерс.Юнкер каза пред европейските депутати, че \"тези проблеми трябва да бъдат разрешени преди да има присъединяване, или няма да има по-нататъшно присъединяване\".Неговото предупреждение дойде след реч пред Европейския парламент на премиера на Хърватия Андрей Пленкович.Хърватия и Словения - и двете членки на ЕС - имат граничен спор, произтичащ от разпадането на бивша Югославия през 1990-те години. Сред споровете им е това, че Хърватия не е съгласна с международно решение, което предоставя на Словения безпрепятствен достъп до Адриатическо море.Юнкер предположи, че Сърбия и Черна гора могат да се присъединят през 2025 г., ако отговарят на всички условия за членство.  ", "date": "2018.02.06", "title": "Юнкер: Западните Балкани влизат в ЕС след като си решат граничните спорове"}
{"url": "http://www.cross.bg/merkel-gotova-kompromisi-1567185.html", "text": "/КРОСС/ Германският канцлер Ангела Меркел заяви, че е готова да направи „болезнени компромиси\", за да сключи коалиционно споразумение със социалдемократите, чийто лидер Мартин Шулц заяви, че днес е „денят на решението\" за преговарящите след месеци политическа несигурност, предава „Фокус\".И двете партии са съгласни, че е необходимо повече време за постигане на споразумението за подновяването на „голямата коалиция\" и са решили да подновят преговорите във вторник, 6 февруари.„Всеки от нас ще направи болезнени компромиси и аз съм готова на тях\", заяви Меркел.„Когато гледам движението на фондовите борси през последните часове, ние имаме бурни времена и от нас се очаква да формираме правителство за доброто на хората, такова, което ще даде стабилност\", допълни тя.Германия е заплашвана от нови избори или до безпрецедентно правителство на малцинството, ако ГСДП отхвърли коалиционното споразумение. Но преговарящите са на мнение, че днес ще постигнат споразумението. ", "date": "2018.02.06", "title": "Меркел е готова на болезнени компромиси, за да състави правителство"}
{"url": "http://www.cross.bg/turgovishte-bytilka-oblastnata-1567186.html", "text": "/КРОСС/ Мъж е починал, след като газова бутилка се е взривила в къща в Омуртаг. За това съобщиха от областната дирекция на вътрешните работи в Търговище.Инцидентът е възникнал в 8.30 часа тази сутрин. По първоначални данни причината за взрива е изтичане на газ от газовата бутилка.Вследствие на взрива и последвалия пожар 67-годишен мъж е починал на място, а 61-годишната му съпруга и 10-годишната им внучка са откарани до областната болница в Търговище. Местните медици са преценили, че пострадалите трябва да бъдат незабавно транспортирани до Клиниката за изгаряния към Военноморска болница-Варна.Пожарът е бил ликвидиран от екипи на пожарната служба в Омуртаг. Огледът на място продължават служители на районното полицейско управление в града.По случая е образувано досъдебно производство, като разследването се извършва под ръководството на Окръжната прокуратура в Търговище.  ", "date": "2018.02.06", "title": "Мъж загина, жена му и внучето му са в болница след взрив на газова бутилка"}
{"url": "http://www.cross.bg/otbora-fytbolisti-ronaldo-1567188.html", "text": "/КРОСС/ Любопитно изказване направи треньорът на „Левски\" Делио Роси на пресконференция след завръщането на отбора от подготвителния лагер в Малта. Както вече е известно „сините\" привлякоха шест нови попълнения през зимната пауза, а къде на шега, къде на сериозно италианският специалист обяви, че е поиска л да привлече и сериозно звезди в отбора - Кристиано Роналдо, Гонсало Игуаин и Пауло Дибала.\"Поисках Криситиано Роналдо, но той не пожела да дойде. Пожелах Игуаин, но и то не дойде. Щеше ми се да дойде Дибала...\", пошегува се Роси.„Взехме футболисти, които имат качества за нас. Изборът на играчи през зимата не е толкова голям, колкото преди началото на сезона. Не очаквайте от тях да променят нещата в отбора. Това е голяма отговорност, с която да ги натоварим.Няма смисъл да заменяме едни футболисти с други. Избрах тези, защото могат лесно да се интегрират в отбора. Трябваше два изчакаме известно време, за да дойдат. Взехме футболисти, за които мислим, че ще ни помогнат\", заяви още италианският треньор на „Левски\".", "date": "2018.02.06", "title": "Треньорът на \"Левски\": Поисках Кристиано Роналдо и Гонсало Игуаин, но те не пожелаха да дойдат"}
{"url": "http://www.cross.bg/atanaska-doma-sando-1567192.html", "text": "/КРОСС/ Убийство на новородено разследва полицията в Роман. Престъплението било извършено вчера във врачанското с. Радовене. 30-годишната Атанаска от циганската махала на селото родила в дома си здраво дете, но после захвърлила бебето във външната тоалетна.Според местните жената била от скоро в селото след като започнала да живее на семейни начала с мъж от махалата - Сандо. Когато той се прибрал в дома си, видял Атанаска да кърви и разбрал какво е направила. Сандо веднага се обадил на кмета на Радовене Иван Петков. Селският управник пък сезирал полицията и се обадил в спешната помощ в Мездра.Заедно с полицаите, които започнали да разследват случая, дошли и представители на Агенцията за закрила на детето, пише \"24 часа\". От институцията познавали добре Атанаска, защото преди време се наложило да отнемат от нея 4-годишния й син от друг мъж и да го настанят в социална институция.  ", "date": "2018.02.06", "title": "Жена уби новороденото си бебе в село край Роман"}
{"url": "http://www.cross.bg/bulgarite-kyrort-godini-1567191.html", "text": "/КРОСС/ 65% от българите не са почивали в български планински курорт през последните 5 години. Това сочат резултатите от проучване на \"Галъп интернешънал\" относно нагласите в населението спрямо курортите у нас.Респективно 35% от анкетираните са посочили, че са били на почивка в роден зимен курорт пред последните 5 години.При морските курорти резултатите са по-различни. 46% от българите са ходили на морски курорт в страната поне веднъж през последните 5 години, а 54% - не.Резултатите от социологическото проучване на \"Галъп\" показват, че 98% от българите не са били в последните 5 години на планински курорт извън България, а 80% не са били на морски курорт.65% от българите не възнамеряват да ходят на почивка в роден зимен курорт през настоящата година. Тук промяна на нагласите не се забелязва - същият процент от анкетираните са посочили, че не са били на почивка в наш планински курорт през последните 5 години.31% от българите са заявили, че възнамеряват да посетят роден планински курорт през 2018 година, а 4% все още не могат да преценят.1% повече (3%) са посочили, че планират да ходят на чуждестранен зимен курорт през 2018 година.Нагласите показват, че през настоящата година 41% от българите възнамеряват да посетят роден морски курорт, което е с 5% по-малко от тези, които са посетили Черноморието поне веднъж през последните 5 години.54% от българите са категорични, че няма да отидат на море в България, а за 5% е рано за такива планове.Подобна тенденция за спад на посещаемостта се наблюдава и спрямо чуждестранните летни курорти. 15% от анкетираните са заявили, че планират да отидат на море в чужбина, което е с 5% по-малко от тези, които са вече са били в рамките на предишните 5 години. 81% от българите няма да ходят на море извън страната, а 4% все още не са решили къде ще почиват лятото.Според мнозинството от българи у нас се наблюдава крайна нужда от въвеждането на повече правила и ред в курортите. Всички мерки за въвеждането на повече ред по плажовете масово се одобряват от обществото.92% от хората искат ясни по-ясни критерии за това къде могат да се разполагат каравани и палатки, а 84% заявяват, че цените на чадър и шезлонги трябва да има таван. Идеята за категоризиране на плажовете е подкрепена от 63% от обществото.39% от българите одобряват работата на Министерството на туризма. 35% пък не одобряват усилията и свършеното от ресорното министерство. Прави впечатление, че близо една трета от българите се колебаят за отговора си на този въпрос.55% от хората одобряват преместваемите обекти по Черноморието да отговарят на един и същи стандарт. Мнозинство от 67% обаче не е съгласно подобни търговски обекти около плажовете да бъдат напълно премахнати и продажбата на храни и напитки да се премести изцяло към първата линия с хотели. Такава мярка ще затрудни родните туристи - цените на стоките ще се оскъпят от надценките на хотелите.Като цяло мерките за установяването на повече ред в курортите се приемат добре от хората. Крайностите обаче се отхвърлят.Според 62% проверките по курортните места трябва да се правят незабелязано и през цялото време, така че да има постоянен контрол. 36% пък са на мнение, че проверките трябва да се правят заедно с медии и в присъствието на туристите - за да има повече гласност. Това показва, че обществото ни предпочита по-скоро постоянните, отколкото показни мерки. Вероятно това се дължи и на цялостния скептицизъм към прекалено медийни акции и към политическата прослойка въобще, тълкуват от \"Галъп\".На провокативен въпрос дали като цяло концесионирането и въобще формите на стопанисване на плажовете са по-добрият вариант или пък липсата на стопанисване и концесиониране е по-добро с оглед максималното съхранение на природният вид, 79% от българите са заявили, че предпочитат плажовете да бъдат стопанисване. Доводите - за да се поддържа ред и чистота. 17% предпочитат плажовете да не се стопанисват, а останалите нямат мнение по въпроса.Проучването е проведено между 31 януари и 1 февруари сред 801 пълнолетни българи.Припомняме, резултати от предишно проучване на обществените нагласи на \"Галъп\", проведено в края на 2017 година сочат, че мнозинството от 67% от българите подкрепят в България да се изграждат нови лифтове и съоръжения. ", "date": "2018.02.06", "title": "65% от българите не са почивали в планински курорт в последните 5 години"}
{"url": "http://www.cross.bg/kyrymbashev-energiya-poveche-1567190.html", "text": "/КРОСС/ Европейският парламент прие днес с голямо мнозинство доклада „Ускоряване на иновациите в чиста енергия\", по който докладчик в сянка е Петър Курумбашев, член на Делегацията на българските социалисти в ЕП. През месец януари докладът бе гласуван от ресорната Комисия по промишленост, изследвания и енергетика (ITRE).\"Mалките, средни и стартиращи предприятия трябва да имат водеща роля в разгръщането на пълния потенциал за иновации, който всяка държава има. Местните и регионални органи на ЕС, от своя страна, трябва да могат да развиват, и финансират проекти в областта на чистата енергия в зависимост от съответните им нужди\", смята Курумбашев.Евродепутатът поясни, че по време на преговорите с докладчиците от останалите политически групи на ЕП е настоял специален акцент да бъде поставен върху подпомагането на малките, средни и стартиращи предприятия, особено в случаите, когато те навлизат на пазара. Много често тежките административни процедури за патентоване на продуктите, както и изисквания сериозен финансов ресурс, са сериозна пречка за тях.\"Иновациите в областта на чистата енергия ще донесат редица ползи за потребителите и бизнеса - по-достъпни цени на енергията, по-добра информираност на потребителите за консумацията на електроенергия, персонализирани решения за тяхното потребление, спрямо конкретните им нужди\", заяви Курумбашев.Българският евродепутат се спря и на проблема с \"енергийната бедност\", тъй като той засяга 50 милиона граждани на ЕС. \"В България 20% от най-бедните домакинства изразходват повече от 14% от своя бюджет за сметки за електроенергия\", допълни той.Курумбашев настоя и за преразглеждане на регионалното разпределение, когато става въпрос за финансиране на продукти свързани с иновации. Според данни на Европейското патентно ведомство 80% от патентованите продукти в сферата на иновациите са регистрирани едва в 5 западноевропейски държави. \"Регионалните различия между държавите членки са повече от очевидни, така че е от решаващо значение Европейският съюз да предостави съгласувана и опростена финансова рамка, чрез която да се повиши капацитетът на държавите членки.\"„Трябва да продължим да финансираме проекти в сферата на електрическата мобилност и използването на водорода - както за леки коли, така и за автобуси, а и за индустриални нужди. Редно е да се направят необходимите инвестиции за развитие на инфраструктура за електрически превозни средства, поставяне на повече зареждащи устройства и разработването на решение за дългосрочни решения за съхранение на водород, както и батерии за електрически автомобили\", смята Курумбашев.  ", "date": "2018.02.06", "title": "Курумбашев: Подпомагането на МСП е една от целите на доклада за ускоряване на иновациите в чиста енергия"}
{"url": "http://www.cross.bg/zaradi-snegovalezh-frenskata-1567189.html", "text": "/КРОСС/ Главната забележителност на френската столица - Айфеловата кула - бе временно затворена за туристически посещения заради очаквания в района на Париж обилен снеговалеж, се казва в днешно съобщение на официалния й сайт, цитирано от ТАСС.Само посетители, които имат резервации за ресторантите на кулата, могат да отидат там, се казва в съобщението.Според последни данни от френската метеорологична служба \"Метео-Франс\" в 14 департамента на Франция заради предстоящия снеговалеж и очакваните заледявания е обявена оранжева (предпоследна) степен на метеорологична тревога.Освен снега, в столичния район \"Ил дьо Франс\" се очакват и силни ветрове с пориви до 11 м в секунда. ", "date": "2018.02.06", "title": "Затвориха Айфеловата кула заради очакван обилен сняг, заледяване и ветрове "}
{"url": "http://www.cross.bg/leva-evroshans-chisla-1567193.html", "text": "/КРОСС/ 23-годишният Реджеп Узунсали от Сърница е късметлията, който ще харчи 10 000 лева, благодарение на играта . Щастието го спохожда в пункта на ул. „Свобода\" №38, където решава да заложи 1 лев на 10 произволно избрани числа - 20, 29, 31, 48, 52, 53, 55, 60, 63 и 74. Минути по-късно разбира, че е познал 9 от 10-те маркирани числа, които му носят сумата от 10 000 лева.Зашеметен и радостен от печалбата си, Реджеп признава, че още не е решил в какво ще вложи парите.Любимата числова игра донесе много положителни емоции на още двама щастливци от Чакаларово и Русе, които се сдобиха с по 5 000 лева.С  на всеки 5 минути имате шанса да спечелите 1 МИЛИОН ЛЕВА! УСПЕХ! ", "date": "2018.02.06", "title": "Младеж от Сърница грабна 10 000 лева от играта „Еврошанс“"}
{"url": "http://www.cross.bg/vneseno-dimitur-spetzializiraniya-1567194.html", "text": "/КРОСС/ Делото срещу кмета на Пловдив Иван Тотев, заместника му Димитър Кацарски и кмета на район \"Западен\" Димитър Колев за строителството на зоокъта в Пловдив е внесено в Специализирания наказателен съд в София, съобщи говорителят на главния прокурор Румяна Арнаудова, предава БНР.Тя посочи, че няма ново или различно обвинение, то е същото, което беше внесено в Софийския градски съд и върнато от магистратите заради процесуални нарушения в обвинителния акт.\"Прокурорите са отстранили посочените от съда нарушения\", съобщи говорителят на главния прокурор.\"Делото е внесено в Специализирания съд заради законодателна промяна от ноември 2017 г., според която делата за корупция срещу лица, заемащи висши държавни постове, се разглеждат от този съд\", обясни Румяна Арнаудова.Иван Тотев, Димитър Кацарски и Димитър Колев са обвинени в престъпление по служба, извършено в съучастие, във връзка с изграждането на зоокъта в Пловдив. Според държавното обвинение с действията си тримата са осигурили облага от 689 хил. лв. за фирма \"Запрянови 03\" ООД, на която е възложена работата по строителството на зоокъта без обществена поръчка, а с пряко договаряне.\"По делото все още не е насрочено първото, т.нар. \"разпоредително заседание\", уточни Румяна Арнаудова.Тя припомни, че по закон съдът има двумесечен срок да насрочи разпоредително заседание. Този срок тече от 30 януари, когато делото е внесено в Специализирания съд. ", "date": "2018.02.06", "title": "Делото срещу кмета на Пловдив е внесено в Специализирания съд"}
{"url": "http://www.cross.bg/erdogan-skopie-bratya-1567216.html", "text": "/КРОСС/ Турският президент Реджеп Ердоган застана на страната на Македония в спора с Гърция за името, пише изданието Neos Kosmos, цитирано от news.bg.Наричайки македонците \"нашите братя\", Ердоган подчерта, че Анкара винаги ще стои зад Скопие.\"За нас Анкара и Скопие нямат различия и ние никога няма да оставим нашите братя сами, винаги ще бъдем с тях\", категоричен е турският държавник.Македонски медии отбелязват, че Ердоган е направил коментара по време на конференция с имигранти от балкански държави, които живеят в Турция.Ердоган отиде по-далеч, отбелязвайки, че Атина греши в спора с Македония за името. Той добави, че е \"несправедливо\" да се заявява, че Скопие може да се присъедини към НАТО след разрешаването на казуса. ", "date": "2018.02.06", "title": "Ердоган: Никога няма да изоставим нашите братя македонци, Гърция греши"}
{"url": "http://www.cross.bg/bulgariya-otnoshenie-ryute-1567226.html", "text": "/КРОСС/ Министър-председателят на кралство Нидерландия Марк Рюте пристигна в София за среща с българския си колега Бойко Борисов тази вечер.Двамата проведоха разговор на четири очи, на който предварителните очаквания бяха, че основната тема ще е евентуалното приемане на България в Шенгенското пространство, срещу което Холандия и Рюте са най-големите противници в Европейския съюз.Очаквано или не, след края на срещата обаче се оказа, че холандската страна не е срещу влизането на България в Шенген, но все пак очевидно все още има своите резерви.„Обсъдихме българското очакване и цел за присъединяване към Шенген. Подкрепяме България напълно да се присъедини към Шенген. Искаме да похвалим усилията по отношение на прилагането на необходимите политики и промени, за да се реализира това. Но работата още не е свършена\", обяви Марк Рюте, цитиран от „Фокус\".„Поздравявам Бойко Борисов за изключителното лидерство, че води България към повече просперитет. България е една от най-бързо растящите икономики в ЕС и това е нещо, което успявате да поддържате\", посочи Марк Рюте и допълни, че България е ключов играч в региона.„Изключително важна е ролята на България по отношение на бъдещето на Европа\", заяви холандският премиер.„Доволен съм, че България ще обърне внимание на въпроса и активно действа по отношение на позиция за миграционната политика на ЕС\", изтъкна той.„Всички трябва да постигнем добър баланс по отношение на солидарността, всеки да играе ролята си по отношение на търсещите убежище. Трябва да обърнем внимание на корена на проблемите, както е казвал много пъти Бойко Борисов\", каза още Марк Рюте.И противно на всеобщото мнение, че България е изпълнила критериите за влизане в Шенген, но още не е напълно готова за влизане в Еврозоната, точно на обратната позиция се оказа, че е холандският премиер.„Всички критерии са изпълнени за Еврозоната, поздравявам правителството за постигнатия напредък и успехи в това отношение. Както каза Жан-Клод Юнкер- има още мъничко какво да се направи, убеден съм, че съвсем скоро България ще постигне и това\", заяви Рюте.„Искам да подчертая и големите постижения на България по отношение на външния дълг и икономическия растеж, и по отношение на останалите важни критерии, които са задължителни за пълноправно членство в Еврозоната. В това отношение България съвсем ясно върви в правилната посока\", посочи Марк Рюте.„По отношение на единния вътрешен пазар очаквам да си сътрудничим успешно с България\", допълни холандецът.От своя страна Бойко Борисов наблегна в изказването си на икономическите взаимоотношения между двете страни.„Холандия е най-големият инвеститор в България и то за над 7,1 млрд. евро. Това са над 14 млрд. лева инвестиции. Това означава, че имаме пълното доверие на холандските инвеститори и холандския бизнес в България. Нашето приятелство изисква да имаме още повече доверие и повече инвестиции да дойдат в България\", заяви българският премиер. „Доста поговорихме за Западните Балкани, за свързаността и инфраструктурата\", посочи Бойко Борисов и допълни, че днес ЕК е дала по-ясен знак на Балканите.„Холандия е от най-мощните икономики в света, защото са много предпазливи, внимателни. Всяко евро се наблюдава къде отива и затова са такава успешна държава\", обясни премиерът.„Ние показваме същата дисциплина в много сфери. Надявам се за Еврозоната и Шенген. Безспорно външната граница вече не е проблем, всички знаят, че я пазим изключително добре\", каза още Бойко Борисов.Той изтъкна, че българското председателство на Съвета на ЕС е започнало много успешно.„Факт е и Марк Рюте го каза, че за 1 месец, особено след съветите по вътрешни работи и правосъдие, се счита, че България има много успешно Председателство за този месец. Надявам се така да продължим така и другите месеци. Да изпратим към холандския парламент само позитивни сигнали, за да можем и в сложната коалиция, която има в Холандия, да убедим всички, че на Изток има дисциплинирана държава. Спазваща финансовите правила, с икономически растеж, пазейки добре Шенгенската граница. Държава, която спазва върховенството на закона и може да е за пример за стабилност, да генерира такава и в целия регион\", заяви Бойко Борисов.", "date": "2018.02.06", "title": "И от София Холандия ни скастри за Шенген - подкрепя България, но има още работа"}
{"url": "http://www.cross.bg/emisii-turgoviya-shemata-1567183.html", "text": "/КРОСС/ „България е една от десетте държави в ЕС, които имат доходи значително под средните за Съюза, и ще бъде подпомагана от Фонда за модернизация по време на прехода към нисковъглеродна икономика и енергетика. Това ще стане благодарение на 310 млн. квоти (Фонд за модернизация), както и безплатни квоти по правилата за държавна помощ.\" Това заяви Петър Курумбашев, член на Делегацията на българските социалисти в ЕП, по повод днешното гласуване на схемата за търговия с емисии в Страсбург.„Провежданата климатична политика на ЕС трябва да бъде в синхрон с увеличаване конкурентоспособността на нашата индустрия. Това е изключително важно за страни като България, които са външна граница на ЕС и граничат с държави, които не са включени в схемата за търговия с емисии\", каза още българският евродепутат.На 22 ноември Съветът (на ниво посланици към ЕС) одобри предварителното споразумение относно реформата на схемата за търговия с емисии (СТЕ) за периода след 2020 г., постигнато между естонското председателство и Европейския парламент на 9 ноември. Договореният текст бе гласуван днес в Страсбург.Реформата на СТЕ ще помогне на ЕС да постигне целта си за намаляване на емисиите на парникови газове с най-малко 40% до 2030 г. съгласно договореното в Рамката относно климата и енергетиката до 2030 г. и Парижкото споразумение.  ", "date": "2018.02.06", "title": "Курумбашев: Климатичната политика на ЕС да е в синхрон с увеличаване на конкурентоспособността на българската икономика"}
{"url": "http://www.cross.bg/korabut-korabut-yanyari-1567215.html", "text": "/КРОСС/ Корабът, издирващ самолета на Малайзийските авиолинии MH370, изчезна от радарите за три дни, след като без обяснение е изключил сателитната си система за наблюдение, пише \"Гардиън\".В началото на януари 2018 г. американската компания Ocean Infinity беше наета от правителството на Малайзия, за да издири изчезналия самолет през март 2014 г. Корабът Seabed Constructor започна издирването на 22 януари, но в четвъртък, само след 10 дни, корабът изключил без обяснение автоматичната система за идентификация.Три дни по-късно корабът се появил извън зоната на претърсване и на път към планирано презареждане на австралийското пристанище Фримантъл. Правителството на Малайзия и компанията не обясниха каква е причината за мистериозното изчезване и къде е плавал корабът през тези дни.Системата на кораба е била изключена в периода 1-4 февруари, предава news.bg.Семейства на загиналите пътници призоваха правителството и компанията да обяснят причината за изчезването на кораба.На 8 март 2014 г. изчезна пътнически самолет на Малайзийските авиолинии с полет от Куала Лумпур до Пекин. На борда имаше 239 души. Изчезването му доведе до най-голямото издирване в историята на авиацията и възникването на една от най-големите мистерии в авиацията.До момента са похарчени около 200 милиона долара за откриването му. Водените от Австралия издирвателни операции бяха прекратени през януари 2017 г.", "date": "2018.02.06", "title": "Корабът, издирващ изчезналия през 2014-а малайзиски самолет, се изгуби за 3 дни"}
{"url": "http://www.cross.bg/programata-nikolova-razvitie-1567184.html", "text": "/КРОСС/ До края на месец април 100% от ресурса на Оперативна програма „Региони в растеж\" 2014-2020 г. в размер на над 3 млрд. лв. ще бъде отворен за кандидатстване от бенефициентите. Това обяви заместник-министърът на регионалното развитие и благоустройството и ръководител на Управляващия орган на оперативната програма Деница Николова по време на 11-тото заседание на Комитета за наблюдение на програмата, който се проведе в София, съобщават от регионалното министерство.Николова съобщи, че до момента по  Оперативна програма „Региони в растеж\" 2014-2020 г. са обявени общо 13 процедури за кандидатстване на стойност малко над 2,8 млрд. лева. Към момента се отчита 68% договаряне по програмата и 28% разплатени мерки по нея. В изпълнение са 447 проекта, като най-голям процент от тях заемат проектите за енергийна ефективност на публични сгради, следвани от проектите за жилищни сгради, за образователна инфраструктура, за градска среда, социална и пътна инфраструктура. Предстои да бъдат обявени още 3 процедури - за енергийна ефективност в периферните райони, за деинституционализация на социалните услуги за възрастни и хора с увреждания и за развитие на регионален туризъм.„Имаме видим напредък по програмата, като очакваме ускореният темп на изпълнение да продължи и през 2018 г. Към края на годината очакваме да приключат 163 проекта на обща стойност почти 300 млн. лева\", посочи зам.-министър Николова. Тя отбеляза, че само за последните два месеца Управляващия орган е разплатил 150 млн. лв. по програмата. „Това е много важно и показва, че проектите се реализират и ще постигнат своята основна цел за принос в развитие на регионите, икономически растеж, разкриване на нови работни места и подобряване качеството на живот, тъй като европейските инвестиции допринасят за промяна във всички региони на страната\", коментира Николова.Заместник-министър Деница Николова информира още, че предстои допълнително договаряне на мярката за енергийна ефективност в 28-те малки градове бенефициенти. С близо 207 млн. лв. се финансират ремонтни дейности по монтиране на топлоизолация, нови дограми и ремонти в обществени и многофамилни жилищни сгради с фокус до 35 апартамента. Допълнителният оставащ ресурс и този от спестени средства ще се насочи в проекти на принципа на конкурентния подбор, с които се покриват най-видимо индикаторите по програмата, които целят спестяване на енергия, намаляване на парниковите емисии и др.За първи път в България с безвъзмездни европейски средства от програмата ще се подкрепят и мерки за деинституционализация на възрастни хора. Цели се разкриване на дневни центрове за хора с деменция и центрове за социална интеграция и рехабилитация на възрастните. Политиката по предоставяне на социалната услуга ще се изпълнява в партньорство Министерството на труда и социалната политика,  както и с общините, които трябва да осигурят подкрепа за социалните работници, обяви още заместник-регионалният министър.Зам.-министър Николова допълни, че заседанието на Комитета за наблюдение се провежда в ключов момент в рамките на българското председателството на Съвета на ЕС, тъй като в следващите месеци предстои да се коментира и бъдещето на кохезионната политика след 2020 г. През месец май се очаква да бъде обявена и многогодишната финансова рамка на ЕК, спрямо която ще започне планиране и програмиране на политиките за развитие у нас след 2020 г. и новите регламенти за посоката на изпълнение на проекти. „В тази връзка МРРБ вече започна предхождащи мерки за плавно програмиране и успешен дебат за бъдещето на политиката след 2020 г. с промяна на статистическите региони на страната. Търсим модел, касаещ постигането на адекватно териториално разпределение на страната, допринасящ стратегически да определим нашите цели на регионално ниво и търсенето на финансиране след 2020 г., коментира тя. Целта е да се създадат силни и жизнени райони, които са по-добре географски обособени и разположени по основни оси на развитие, със силни, достъпни и притежаващи капацитет и възможности.Борислава Уудфорд, представител на Генерална дирекция „Градско и регионално развитие\" на Европейската комисия, отбеляза в словото си, че моментът е ключов за българското правителство и ЕК  по отношение на формирането на бъдещия бюджет и политиката на сближаване в ЕС след 2020 г. „Искам да ви похваля за позитивния тон и постигнатите резултати на програмата и да ви насърча да използвате всяка възможност да популяризирате и защитавате нашата политика и инструменти за инвестиции в градовете и регионите\", каза тя.  Борислава Уудфорд акцентира, че през тази годината елементите на финансовите инструменти трябва да станат оперативни, а Фондът на фондовете - функциониращ орган, който да докаже своята добавена стойност в системата.  ", "date": "2018.02.06", "title": "До края на месец април 100% от ресурса на Оперативна програма \"Региони в растеж\" ще бъде отворен за кандидатстване"}
{"url": "http://www.cross.bg/tyrizma-bulgariya-angelkova-1567175.html", "text": "/КРОСС/ „Ще бъде създадена съвместна работна група между България и Израел. Целта ѝ ще е да насърчи развитието на туризма и да увеличи пътуващите между двете държави\". Това заяви министърът на туризма Николина Ангелкова на работна среща с Ярив Левин, министър на туризма на Държавата Израел. Двамата разговаряха в рамките на туристическото изложение IMTM в Тел Авив, съобщават от ресорното министерство.„208 141 израелски туристи са посетили България през 2017 г. Отчитаме близо 14% ръст спрямо предходната година, каза министър Ангелкова. - Израел е важен и перспективен партньор на България\".Министър Ангелкова представи пред израелския министър на туризма положителните данни за развитието на отрасъла в България. Над 8,8 млн. са чуждестранните туристически посещения за цялата 2017 г. Ръстът, който се отчита, е 7,6% в сравнение с предходната година. Общо над 630 700 повече чуждестранни посетители са дошли в България миналата година, уточни министърът.Друга тема на разговор бе реализирането на потенциала на страната като туристическа дестинация за четири сезона. СПА, уелнес и балнеотуризмът са водещи за развитието на българския здравен и медицински туризъм, който е приоритетен за Министерството, заяви министър Ангелкова.Тя покани израелския си колега на второто издание на „Международния конгрес на световните цивилизации и древните маршрути\". Форумът е планиран през ноември в София. Събитието се организира съвместно от Министерството на туризма и Световната организацията по туризъм.Пред г-н Левин министърът представи приоритетите ни по време на Българското председателство на Съвета на ЕС. Тя обясни, че за туризма това е от изключително значение, защото страната ще е във фокуса на европейското внимание.„Ще покажем, че България е предпочитана туристическа дестинация, предлагаща качествен и разнообразен продукт. Целта ни е максимално да представим пред гостите страната си и ще използваме всички възможни направления - София, Варна, Бургас и др.\", допълни Ангелкова.  ", "date": "2018.02.06", "title": "Насърчават притока на туристи от Израел"}
{"url": "http://www.cross.bg/transmisiya-jatco-model-1567178.html", "text": "/КРОСС/ Собствениците на от „Рено\" продължават с иновациите в моделите на АвтоВаз. Два от моделите на „Лада\" - Vesta и Xray, много скоро ще получат нови компоненти, идващи директно от Япония.Въпросните модели, вместо класическа автоматична скоростна кутия, ще получат вариаторна трансмисия на японската компания Jatco, която се вгражда в модели на „Рено\", „Ситроен\", „Нисан\" и „Мицубиши\".Освен това при Vesta скоростна кутия ще се предлага с нов 1,6-литров двигател Nissan H4 (HR16DE), който ще се сглобява в завода на АвтоВАЗ. Той ще замени 1,8-литровия руски двигател, достъпен досега за седана. Същият мотор ще се поставя и на Xray, като двата модела ще излязат на пазара до края на годината.В АвтоВАЗ омбисляха да поставят на двата модела автоматична трансмисия собствена разработка, но в крайна сметка се отказаха, тъй като разходите за това са доста големи. Предимството на вариатора на Jatco е, че той ще може да се сглобява в Русия и съответно ще струва по-малко.Наскоро стана ясно, че култовият модел на „Лада\" - „Нива\", отива в историята и в бъдеще под името 4х4 ще се предлага модел, който е на базата на „Дачия Дъстър\".", "date": "2018.02.06", "title": "Още новости в \"Лада\", получава японски двигатели и скоростни кутии"}
{"url": "http://www.cross.bg/bozhinov-viktor-godinata-1567179.html", "text": "/КРОСС/ Режисьорът Виктор Божинов е \"Мъж на годината 2017\". За десета поредна година \"Дарик радио\" отличи най-успешните български мъже, които са се доказали и са фокусирали общественото внимание върху себе си през съответните 365 дни.Режисьорът на филма „Възвишение\" Виктор Божинов получи историческата парадна офицерска сабя от изпълнителния директор на \"Дарик радио\" Радосвет Радев, съобщават от медията. В края на миналата година Академията „Мъж на годината\" определи тримата претенденти за отличието: тенисиста Григор Димитров, предприемача Ивайло Пенчев и настоящия победител.По регламент за тях се гласува в уебсайта www.manoftheyear.bg, като финалното решение за „Мъж на годината\" е на Академията. През годините отличието са печелили редица достойни хора - от президента Желю Желев през футболистите Христо Стоичков и Димитър Бербатов до учителя Теодосий Теодосиев. Сабята отива в онзи мъж, показал кураж и достойнство, а Виктор Божинов направи това за България, не за себе си, подчерта Радосвет Радев.46-годишният Божинов е режисьор на екранизацията \"Възвишение\"  по едноименния роман на Милен Русков. Лентата тръгна по кината през ноември 2017 година и бе определена като най-широко разпространеният български филм в новата история на родното кино. Името на победителя се свързва и с едни от най-качествените епизоди в българските сериали „Стъклен дом\", „Столичани в повече\", „Под прикритие\". Виктор Божинов е работил със световни имена в киното като Режис Варние, Фолкер Шльондорф, братя Тавиани, Тимур Бекмамбетов, Майкъл Аптед и други.На церемонията бяха отличени още Кирил Маричков, Валди Тотев и Георги Марков - „Щурците\", които през 2017 година отпразнуваха своята 50-годишнина от сформирането си.Журналистката Василена Гръбчева е победителят в категория „ТВ чар\", а Магърдич Халваджиян грабна приза за продуцент на годината. ", "date": "2018.02.06", "title": "Режисьорът на \"Възвишение\" Виктор Божинов беше избран за \"Мъж на годината\""}
{"url": "http://www.cross.bg/mall-sofia-ring-1567176.html", "text": "/КРОСС/ Омайващо-любовно ще бъде около предстоящите празници на виното и обичта в Sofia Ring Mall, където от 9 до 11 февруари ще се състоят Дни на виното.Десет елитни изби са подготвили най-класните си напитки за станалото вече традиционно изложение, което ще е с вход свободен. В Дните на виното всеки посетител на Sofia Ring Mall може да намери своята „голяма винена любов\" от специалните селекции на Villa Terres, Terra Tangra Winery, Trastena Wines, Spiritus Sanctus, EnjoyWine, винарска изба \"Four Friends\", Villa Vinifera, Betterhalf Garage Wines, Coravin и изба Балар.Безплатни дегустации на гроздови и малинови еликсири от различни региони и още много приятни изненади очакват гостите на търговския център в полите на Витоша. В Инстаграма на Sofia Ring Mall пък ще се разиграят над 100 „подаръка в бутилка\".Не пропускайте да зарадвате сетивата си на 09 февруари от 16:00 до 20:00 ч. и на 10 и 11 февруари от 12:00 до 20:00 ч. на сцената на ниво 1 в Sofia Ring Mall.Дните на виното затвърждават мисията на мола да организира ексклузивни събития и да предоставя неповторими преживявания за своите клиенти. Следвайки концепцията за \"one-stop-shop\" - с едно идване посетителите да задоволят всичките си нужди за пазаруване, с обогатения избор от ресторанти и първокласни магазини, Sofia Ring Mall се налага като предпочитана дестинация за добър начин на живот и за перфектно прекарване на свободното време на цялото семейство.  ", "date": "2018.02.06", "title": "Над 100 подаръка и безплатни дегустации в Дните на виното "}
{"url": "http://www.cross.bg/energiiina-efektivnost-kompaniyata-1567177.html", "text": "/КРОСС/ EVN България продължава да напомня на своите клиенти, че малките стъпки за енергийна ефективност имат голям ефект, когато ги прилагаме редовно и последователно. Традиционната зимна инициатива на компанията за енергийна ефективност тази година е под мотото „Пази енергията за важните неща!\". Тя е насочена към ежедневни дейности от бита и разкрива колко е лесно всеки един от нас да допринесе за разумното използване на енергията.В тази връзка компанията организира „EVN фотокът\" на 9.02.2018 г. (петък) в Мол Пловдив (ниво 0). Всички посетители - индивидуално или на групи - могат да се снимат безплатно във весели и разнообразни снимки, изобразяващи познати ежедневни ситуации. На разположение на желаещите ще бъде разнообразен инвентар и помощници, така че всеки да се снима по уникален и забавен начин. Всеки посетител ще може да получи снимката си с интересно екологично послание, за да не забравя, че е част от решението за опазване на природата и нейните ресурси.Целта е посетителите на фотокъта да научат как да пестят енергия, докато се забавляват и печелят награди. Първите снимали се ще могат да си изтеглят скреч карта, на която ще открият съвет за енергийна ефективност, както и да участват с нея за една от двете награди:- селфи стик за дружески фотомоменти;- еколампа, която си сменя цветовете и озарява интериора.Броят на скреч картите е ограничен и ще се получават до изчерпване на количествата.Пълна информация за инициативата е публикувана на интернет сайта на EVN България на следния линк: .  ", "date": "2018.02.06", "title": "Този петък EVN кани пловдивчани да се снимат в екологичния фотокът на компанията"}
{"url": "http://www.cross.bg/pazar-svobodniya-dobrev-1567182.html", "text": "/КРОСС/ \"Разбрахме се за дълбоки реформи в енергетиката\". Това обяви народният представител от ГЕРБ и председател на парламентарната енергийна комисия Делян Добрев на брифинг в Министерски съвет след среща с между работодателските организации и премиера Бойко Борисов във връзка с недоволството от повишаването на цената на електроенергията за бизнеса, готвения протест и искането за оставка на министъра на енергетиката Теменужка Петкова, предава „Фокус\".„Проведохме много ползотворна среща при премиера Борисов. Под неговото ръководство се разбрахме за промени и реформи в енергетиката, дори бих казал дълбоки реформи\", каза Добрев, като изброи три основни договорени мерки.„Първата е свързана със законодателни промени, които ще извадят на свободния пазар производители на електроенергия, които до сега имаха преференциална цена за тази енергия - продаваха директно на НЕК, без да я продават на свободния пазар. Това са топлофикациите, когенерации, заводски централи и производители от възобновяеми енергийни източници над 5 мегавата\", посочи Добрев.По думите му след законодателни промени, за които е поставен срок началото на март, тези производители ще продават своята енергия на свободния пазар и ще имат договор, който ще компенсира разликата между пазарната цена и цената, която те имат като ангажимент по различни директиви от ЕС. Според Делян Добрев това несъмнено ще повиши ликвидността на свободния пазар на електроенергия в България и ще гарантира, че „получаваме реалната, пазарна цена за нея\".Народният представител и бивш ресорен министър уточни, че втората мярка е свързана с дружествата в енергетиката. По думите му те ще предлагат на свободния пазар профилирана енергия, тоест отделно дневна и нощна електроенергия.„Досега тези дружества предлагаха на свободния пазар 24-часови профили, сега ще предлагат 12-часови дневни и нощни профили, за да може фирмите, които имат нужда от нощна енергия, да си купуват само нощна енергия и обратното\", обясни Добрев.Той допълни, че третата промяна е свързана с така наречените „американски централи\" и също е много съществена. Добрев припомни, че към момента между Европейската комисия и България върви комуникация за прекратяването дългосрочните договори за преференциална цена на енергията и задължително изкупуване.„Ангажимент на правителството ще бъде да забърза разговорите с ЕК, така че да може в един сравнително кратък срок ние да преформатираме тези договори и да ги прекратим\", каза Добрев, като уточни, че след като бъде постигнато споразумението, тези централи също ще продават електроенергията, която произвеждат на свободния пазар.Той бе категоричен, че готвените промени засягат само бизнеса, а не и обикновения потребител„Срещата беше изключително конструктивна. Промените, които предвиждаме, почти напълно ще либерализират свободния пазар на електроенергия в България, без това да засяга домакинствата по някакъв начин. Този модел не предвижда на този етап каквито и да са промени в регулирания пазар, в начина, по който се определят цените на регулирания пазар за бита, но в същото време изгражда до много по-голяма степен свободния пазар, така че да има множество продавачи на енергия, да има голяма ликвидност и да сме сигурни, че цената, която получават бизнеса и индустрията в България, е пазарната\", уточни отново той.По думите на Добрев една от договорените с работодателите мерки е свързана с това електроразпределителните дружества да купуват технологичните загуби на свободния пазар.„Да не бъдат вече по регулирана квота от КЕВР и фиксиран обем на тази електроенергия, а да купуват толкова, колкото им е необходима на свободния пазар по свободно договорени цени\", обясни той.В същото време работодателите обявиха, че се отказват от искането си за оставка на министъра на енергетиката Теменужка Петкова, както и от готвения протест в края на февруари.„Удовлетворени сме от диалога, няма да се наложи да искаме оставката на министъра на енергетиката\", заяви след срещата председателят на Българската търговско-промишлена палата (БТПП) Цветан Симеонов, цитиран от БГНЕС.„Постави ли сме си две седмици като време след срещата с министър-председателя и неговия екип, ще тръгнат съответните законодателни инициативи и протест няма да има\", каза и Кирил Домусчиев от Конфедерация на работодателите и индустриалците в България (КРИБ).„В краткосрочен план разчитаме на съдействието на енергийния министър Петкова\", добави Домусчиев.„След проведения днес разговор и мерките, които трябва да се вземат, можем да имаме един краткосрочен резултат, а със закона и дългосрочен. За да имаме модерна енергетика, а и българската индустрия да получава електроенергия на пазарни цени, за да може да се конкурира с наши конкуренти от съседни и други европейски държави. Един добър диалог се получи и получихме съгласие за всички мерки, които българските работодатели предлагат\", добави още шефът на КРИБ. ", "date": "2018.02.06", "title": "След среща с Борисов бизнесът се отказа от протеста и искането на оставки, готвят се дълбоки реформи в енергетиката"}
{"url": "http://www.cross.bg/leva-singul-live-1567181.html", "text": "/КРОСС/ „Еврофутбол\" очаква Порто да победи един от основните си съперници Спортинг Лисабон в мач от турнира за Купата на Португалия. Двата отбора се изправят един срещу друг в сряда, 7 февруари, а коефициентите на букмейкърската къща са 1.64 за „драконите\", 4.62 за „лъвовете\" и 3.42 за равенство. Всички прогнози на букмейкърската къща за срещата ще намерите .Вижте и други предложения на „Еврофутбол\" за интересни футболни събития в идните дни:Леверкузен - Вердер                                                           Сингъл, Live, ТОП „1\"- 1.56 „Х\"- 4.14 „2\"- 5.10Айнтрахт Фр. - Майнц                                              Сингъл, Live, ТОП „1\"- 1.78 „Х\"- 3.36 „2\"- 4.16АЕК Атина - Олимпиакос                                         Сингъл, Live, ТОП „1\"- 2.25 „Х\"- 2.59 „2\"- 2.63Шалке 04 - Волфсбург                                             Сингъл, Live, ТОП „1\"- 1.66 „Х\"- 3.58 „2\"- 4.54  Валенсия - Барселона                                             Сингъл, Live, ТОП „1\"- 4.86 „Х\"- 4.12 „2\"- 1.53РБ Лайпциг - Аугсбург                                            Сингъл, Live, ТОП „1\"- 1.68 „Х\"- 3.58 „2\"- 4.44Фиорентина - Ювентус                                             Сингъл, Live, ТОП „1\"- 4.34 „Х\"- 3.30 „2\"- 1.77Сент Етиен - Марсилия                                            Сингъл, Live, ТОП „1\"- 3.86 „Х\"- 3.52 „2\"- 1.80Двама българи играят днес в международния тенис турнир Sofia Open 2018, който е част от веригата ATP 250 и се провежда от 5 до 11 февруари в София.  Шампионът на България по тенис в зала Александър Донски се изправя срещу Мартин Клижан в 13.20 часа на централния корт. „Еврофутбол\" предвижда победа за словашкия тенисист с  1.01 срещу 4.60 за Донски.Наближава стартът на XXIII-те зимни олимпийски игри, които ще се проведат в Пьонгчанг - Южна Корея, от 9 до 25 февруари 2018 г. Прогнозите на българския букмейкър за зимните спортове на големия форум ще откриете .Футболните фенове имаха поводи за радост в последните дни. Най-големия удар направи пловдивчанин, който само с  спечели  със система 2, 3, 4 и 5 от 5 мача. Играч от София пък заслужено получи  срещу скромните си 5 лева, след като позна 7 мача от европейските първенства в права колонка. Същата прогноза, но за срещи от английските Висша лига и Чемпиъншип, донесе  на участник от Варна, инвестирал само 10 лева.Седмицата стартира ударно и за участници на „Еврофутбол\" от Разград, избрали виртуалните конни надбягвания. С едно и също предвиждане - за Първи трима, там бяха спечелени съответно ,  и .  Сред почитателите на СПОРТМАКС заслужава да споменем експерт на прогнозите от Шумен с печалба от  за Сбор голове, от Смолян с общо  за Краен изход, от Гълъбово с  за същото предвиждане, от Ласковец с  за Сбор голове и от Сърница с  за Първи голмайстор.  30-те срещи от МАКСГОЛ може да намерите . Суперджакпот 15 към 13.30 часа на 06.02.2018 г. е на стойност  лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете .", "date": "2018.02.06", "title": "\"Еврофутбол\": Порто ще надделее над Спортинг Лисабон"}
{"url": "http://www.cross.bg/pytin-kandidat-vladimir-1567167.html", "text": "/КРОСС/ ЦИК на Русия регистрира Владимир Путин като кандидат за президент за предстоящите избори на 18 март, съобщи ТАСС. Този път държавният глава се явява на изборите като независим кандидат.Проучванията сочат огромна преднина за Путин пред останалите кандидати.Владимир Путин ще се бори за четвърти мандат.  ", "date": "2018.02.06", "title": "Руската ЦИК регистрира Владимир Путин като кандидат за президент"}
{"url": "http://www.cross.bg/rysiya-raketi-peskov-1567170.html", "text": "/КРОСС/ Суверенно право на Русия е да реши къде да разполага военните си ресурси на своята собствена територия. Това обяви говорителят на Кремъл Дмитрий Песков, коментирайки информациите, че Русия е разположила балистични ракети \"Искандер\" в анклава Калининград, като тези ракети могат да пренасят ядрени бойни глави, съобщава \"Ройтерс\".Вчера стана ясно, че Москва е разположила модерните ракети в анклава, който се намира на Балтийско море и граничи с Полша и Литва и който се намира близо до други държави в Централна Европа.Говорейки по време на конферентен разговор с журналисти, Песков не казал, че ракетните системи са били разположени в Калининград.Но заявил: \"Разполагането на едно или друго оръжие, разполагането на военни части и т. н. на руска територия е изключително суверенен въпрос на Руската федерация\".По думите на Песков, Русия никога не била заплашвала когото и да било. \"Естествено, Русия има това суверенно право. Това едва ли би било причина някой да се притеснява\", посочи той. ", "date": "2018.02.06", "title": "Кремъл: Наша работа е къде си разполагаме ракетите"}
{"url": "http://www.cross.bg/rivera-hays-fevryari-1567168.html", "text": "/КРОСС/ YALTA CLUB продължава програмата си за февруари с представянето на едно ново парти и гостуването на една легенда. В петък (9 февруари) един от резидентите на клуба Philip Chernikov ще представи парти концепцията си с името In Between в Room 1. На 10 февруари (събота) от началото на вечерта до нейния край ще слушаме единствено мелодичния хаус на Sandy Rivera, без прекъсване, отново в голямата зала на клуба.Петък ще започне с нещо различно от Philip Chernikov, а именно с дебютното му самостоятелно парти In Between. В превод \"между\", това е думата, която описва най-точно музикалния стил на Philip Chernikov - позициониран в златната среда между хаус и техно. Удълженият му сет, който ще е с продължителност над 7 часа, е идеална възможност за Филип да покаже всичко, което е научил в последните 4 години като резидент на Yalta Club. Време, през което Филип е делил една сцена с имена като Marco Carola, Luciano, Loco Dice, Dyed Soundorom и Enzo Siragusa. В бъдеще концепцията \"In Between\" ще представи и гост диджеи, близки до Филип като разбиране за качествена електронна музика.В събота зад пулта ще се качи един от най-близките приятели на YALTA CLUB и техен чест гост - Sandy Rivera. Хаус легендата безспорно е един от най-уважаваните продуценти в световен мащаб, а мястото му в света на хаус музиката отдавна е гарантирано. Използвайки както собственото си име, така и пресвдонима си Kings of Tomorrow, той влага креативност във всичко, което твори, като съчетава стилове, преминаващи от хаус през тек и фънк бийтове до R&B. Това определенно е една от главните причини Sandy Rivera да бъде считан за артиста, без когото световната хаус сцена щеше да бъде значително по-еднообразна.За мнозина Rivera e познат най-вече заради парчето Finally, което се откроява като един от най-добрите хаус записи, правени някога. Издадено от Defected Records, Finally все още звучи в клубовете, едно десетилетие по-късно. Finally обаче е само на повърхността на каталога на Rivera. The Calling (1997), It͛s In The Lifestyle (2000) и Trouble (2005) са само някои от парчетата, които демонстрират уменията на Sandy Rivera да включва в музиката си широк спектър стилистични влияния. Чаровният американец е известен и с колаборациите си, като само някои от имената, с които е работил, са Craig David, Moby, Fedde Le Grand и Everything But The Girl. За 10 февруари клубът отново предлага Discount Guestlist, който важи до 01:00 часа. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на info@yaltaclub.com. Билети за уикенда могат да бъдат закупени на входа на YALTA CLUB на цена от 10 лв за 9 февруари и 20 лв за 10 февруари.Повече поробности за програмата на YALTA CLUB може да намерите на официалната страница във Facebook, както и на yaltaclub.com.  ", "date": "2018.02.06", "title": "Sandy Rivera гостува на YALTA CLUB в събота"}
{"url": "http://www.cross.bg/yazaki-dimitrovgrad-operatorite-1567169.html", "text": "/КРОСС/ От 1 март Язаки Димитровград въвежда увеличение в основната заплата на операторите. Освен това, служителите ще получават бонус от 280 лв. и ваучери за 60 лв. В момента тече и кампанията „Доведи приятел\", с която могат да бъдат спечелени допълнително 230 лв.От 1 март основната заплата на операторите в завода за автомобилни кабелни инсталации ще бъде увеличена. Стартовото възнаграждение става 575 лв., а след 6 месеца трудов стаж операторите ще получават 600 лв.Язаки Димитровград въведе и бонус система, която е обвързана с липсата на отсъствия от работното място. Всеки оператор, който спазва своя месечен график, получава още 280 лв. към основната си заплата. Допълнителните придобивки за служителите се увеличават и с двойно по-високата стойност на ваучерите за храна, която от 1 януари вече е 60 лв.В резултат на тези въведения доходът на операторите с 6-месечен стаж в Язаки стига до 940 лв.Допълнителните удобства за служителите включват още безплатен транспорт, двустепенно меню в столовата на завода само за 50 стотинки, 24-часово медицинско обслужване. При оборудването на базата са следвани най-високите стандарти за условия на труд и правила за здраве и безопасност. Освен това, всички служители в Язаки преминават през обучение, по време на което получават трудово възнаграждение.В началото на годината ръководството на завода в Димитровград стартира и програмата за наемане на нови служители в Язаки - „Доведи приятел\". Тя дава възможност на всеки служител да спечели допълнително 230 лв. за всяка успешна препоръка, която е направил. Кампанията е активна до края на май 2018 г.Заводът в Димитровград е третият в групата заводи на Язаки у нас, след тези в Сливен и Ямбол. През 2017 г. компанията спечели наградата „Работодател на годината\", връчвана от Агенцията по заетостта. Клиенти на Язаки България са най-големите и известни марки автомобили. Официалното откриване на Язаки Димитровград ще бъде през април 2018 г.  ", "date": "2018.02.06", "title": "Язаки Димитровград увеличава заплатата и стартира нова програма за наемане на оператори"}
{"url": "http://www.cross.bg/kipur-nikos-radev-1567166.html", "text": "/КРОСС/ Държавният глава Румен Радев поздрави днес Никос Анастасиадис с преизбирането му за президент на Република Кипър. В телефонен разговор българският президент благодари на своя кипърски колега за отличната им съвместна работа за развитието на двустранните отношения и приятелството между България и Кипър.По време на разговора Румен Радев изрази и признателността си за доброто отношение към българската общност в Кипър и за постигнатите резултати в рамките на неговото официално посещение в островната държава през ноември м.г. Никос Анастасиадис отправи своите най-добри пожелания към българския народ и подчерта, че сънародниците ни в Кипър са пълноценно интегрирани в обществото, а техните религиозни права са уважавани и спазвани.Румен Радев потвърди поканата си към Никос  Анастасиадис да направи официална визита в България, по време на която да бъдат продължени разговорите за задълбочаване на двустранното сътрудничество в енергетиката, сигурността, социално-икономическото сближаване в ЕС и по отношение на дебата за бъдещето на Европа.  ", "date": "2018.02.06", "title": "Радев поздрави Никос Анастасиадис с преизбирането му за президент на Република Кипър"}
{"url": "http://www.cross.bg/ypravlenie-iziskvaniyata-informatzionnite-1567171.html", "text": "/КРОСС/ Националният статистически институт приключва изпълнението на Проекта „Привеждане на информационните активи на НСИ в съответствие с изискванията на Евростат и миграция към ХЧО\", финансиран по Оперативна програма „Добро управление\".В края на 18 месечния срок на договора № BG05SFOP001-1.002-0008-С01, вече са изпълнени заложените основните цели и индикатори.Информационните активи на НСИ са приведени в съответствие с изискванията на стандарт БДС ISO/IEC 27001 „Системи за управление на сигурността на информацията\", по отношение на осигуряване на сървърна инфраструктура, инфраструктура за съхранение на данни, софтуер за създаване и управление на резервни копия и мрежови компоненти.Общата стойност на проекта е 1 566 401.43 лв., от които 1 331 441.22 лв. европейско и 234 960.21 лв. национално съфинансиране.НСИ вече разполага с нова информационна инфраструктура в съответствие с изискванията на Евростат и стандарт БДС ISO/IEC 27001, като с това увеличава капацитета и възможностите на държавния хибриден частен облак. Подобрена е информационната сигурност. Управлението на инфраструктурата гарантира конфиденциалност и интегритет на информационните активи на НСИ и комплексно използване на събираните данни от различни източници.Проектът „Привеждане на информационните активи на НСИ в съответствие с изискванията на Евростат и миграция към ХЧО\" е част от първия етап на Пътната карта за изпълнение на Стратегията за развитие на електронното управление в Република България за периода 2016-2020 по Приоритетна ос 1 „Административно обслужване и е управление\" на ОПДУ. Помага за преодоляване на някои от основните предизвикателства пред въвеждането на електронното управление, гарантиране на конфиденциалност и интегритет на информационните масиви на НСИ.„Основната цел на проекта е да гарантира сигурността на информацията, която се събира в НСИ и нейното използване, така както са дефинирани в закона, и извън закона, като удовлетворява потребностите на всички наши потребители\", обяви на пресконференция по повод приключване на проекта председателят на НСИ Сергей Цветарски.„Това е посоката, върху която работим, ние базираме все повече нашата дейност върху информационните системи и тези информационни системи трябва да гарантират успешно функциониране на цялата статистическа система\", допълни той.„Работата по проекта започна още през 2016 г. и трябва да приключи в края на този месец. Този проект е ключов за задачите на НСИ, този проект е предпоставка и за следващи проекти да се случат, тъй като той изгражда инфраструктурата, върху която ще се развиват системите на НСИ и съответно следващите проекти. Основната му цел е привеждане на софтуерната и комуникационната инфраструктура на НСИ в съответствие с изискванията на Евростат за статистическата тайна и подготовка за сертификация по ISO 27001. Това е и нашата крайна цел за тази година\", обяви Юрий Стаменов - директор на дирекция „Информационни системи и инфраструктура\" в НСИ и ръководител на проекта.„Този проект е приоритетен, тъй като е и свързан със стратегията за електронното управление на Република България за периода 2016-а-2020 г.\", допълни Стаменов. ", "date": "2018.02.06", "title": "НСИ приключва проект за привеждане на информационните активи в съответствие с изискванията на Евростат"}
{"url": "http://www.cross.bg/obshtinata-minalata-godina-1567172.html", "text": "/КРОСС/ Заграждения и надпис \"Частен имот\" се появиха на голям парцел от централния площад на Пловдив.Заграденият парцел се намира до Централната поща в града, на същото място, където миналата година бяха съборени павилиони, съобщи БНР.Павилионите бяха принудително премахнати от общината през месец ноември миналата година. Тогава зам.-кметът по общинска собственост, устройство на територията, строителство и инвестиции Димитър Кацарски обясни, че павилионите се премахват, за да се разчисти подходът към Одеона. Преди премахването на постройките между общината и собствениците имаше многогодишен съдебен спор.Във връзка с това от общинската администрация обясняват, че съдебните процеси са завършили в полза на общината, която е собственик на терена по документи. Собствениците на павилионите са на обратното мнение - те все още твърдят, че теренът е частна собственост.Относно новите заграждения Кацарски коментира лаконично, че към днешна дата нищо не се е променило.  ", "date": "2018.02.06", "title": "Част от централния площад в Пловдив стана частен имот"}
{"url": "http://www.cross.bg/muzhe-chetirima-signal-1567173.html", "text": "/КРОСС/ Група мъже от Златарица нападнаха полицейски патрул, отзовал се на сигнал снощи. Единият от униформените е настанен в търновската болница с комоцио.Задържани са четирима души.Патрулът бил повикан по сигнал на жена, която се оплакала, че пияни мъже ритат и трошат автомобила ѝ.При появата на полицаите четирима от общо шестимата мъже не само че не се подчинили, но и ги нападнали. От ударите единият полицай е със сътресение на мозъка и ще.остане под лекарско наблюдение в близките дни. ", "date": "2018.02.06", "title": "Полицай е с комоцио, след като четирима нападнаха патрула му в Златарица "}
{"url": "http://www.cross.bg/ivanov-shofyor-byrgas-1567174.html", "text": "/КРОСС/ С разпит на свидетели в Специализирания наказателен съд продължава делото за атентата на летище Бургас. Сред изслушаните пред съда беше и таксиметровият шофьор, който е докарал на летището атентатора-самоубиец, предава БНР.Йонко Иванов е откарал на летище Бургас предполагаемия извършител час преди атентата. Мъжът, когото после видяхме на кадрите от залата за заминаващи, беше разпознат от Йонко Иванов. Според него, той го е наел в Равда, поискал е да го закара до летището. Почти не са разговаряли по пътя. Мъжът е бил около метър и 80, с нормално телосложение, с шапка и очила, с дълга коса.Според таксиметровия шофьор, идвал от Несебър и му казал, че е от Съединените щати. Иванов обясни, че не му е направило впечатление някакво особено поведение на 25-30-годишния мъж. Той не бързал, не бил притеснен. Преди Йонко Иванов показания даде и екскурзоводката, която е посрещала израелските туристи от взривения автобус. Данка Ганева е сред най-пострадалите български граждани.На 18-и юли 2012-а година при атентата на летище Бургас загина автобусният шофьор Мустафа Кьосев, петима израелски туристи, а над 40 души бяха ранени. Делото продължава.  ", "date": "2018.02.06", "title": "Разпитаха шофьор, закарал на летището атентатора-самоубиец от \"Сарафово\""}
{"url": "http://www.cross.bg/chasa-dolara-kyrsut-1567155.html", "text": "/КРОСС/ Курсът на дигиталната валута биткойн днес спадна под прага от 6000 долара на електронната борса Койндеск (Coindesk), съобщи ТАСС.Към 08:00 часа московско време (07:00 часа българско време) курсът на криптовалутата се срина с 13,3 на сто до 5996 долара. През последвалия час котировките все пак отново се повишиха и намалиха спада до 8,6 на сто. Към 09:00 часа московско време (08:00 часа българско време) биткойнът се котираше за 6320 долара.  ", "date": "2018.02.06", "title": "Курсът на биткойна се срина под 6000 долара"}
{"url": "http://www.cross.bg/detzata-gramotnost-suveta-1567159.html", "text": "/КРОСС/ На 6 февруари 2018 г. над 120 държави ще отбележат за 15-а поредна година международния Ден за безопасен интернет.Целта на тази инициатива на Европейската комисия  е да се обединят институции, организации, бизнес и гражданско общество и да се привлече вниманието към необходимостта от превръщането на дигиталния свят в по-безопасна и полезна за развитието на децата среда. Тази цел би могла да се постигне чрез развиването от най-ранна възраст на дигитално-медийна грамотност и умения у децата.На 6 февруари в детския научен център „Музейко\" ще се състои събитие, което ще даде старт на Националната кампания за провеждане на „Дни на медийната грамотност\" с подкрепата на новосъздадената Коалиция за медийна грамотност, която обединява 14 неправителствени организации. В рамките на мероприятието Йоана Захариева, председател на Съвета на децата ще представи инициативата на детския консултативен орган към ДАЗД.Държавната агенция за закрила на детето подкрепя националната кампания за развитие на дигитално - медийната грамотност. Съветът на децата към ДАЗД организира в рамките на националната инициатива прожекции на филма на „Кой е срещу теб в мрежата\" в 15 области в страната - Силистра, Русе, Стара Загора, Кърджали, Хасково, Видин, Враца, Перник, Велико Търново,Габрово, Добрич, Монтана, Плевен, Сливен, Бургас. След прожекциите на филма на БНТ, ще се проведат дискусии за онлайн безопасността на децата. Инициативата се реализира с подкрепата на БНТ, ГДБОП, софтуерната фирма\"Булбера\".Официалното начало на инициативата на Съвета на децата към ДАЗД ще бъде дадено на 8.02.2018 г. от 13,30 часа в ОУ „Елин Пелин\", Перник. На откриването ще присъстват: г-жа Ирена Соколова, областен управител; гл.комисар Явор Колев, ГДБОП; г-жа Теодора Иванова, зам.председател на ДАЗД; Надя Обретенова, журналист от БНТ и Йоана Захариева, председател на Съвета на децата. Срещата на партньорите по проекта с медиите ще се състои от 12,30 часа в сградата на областната администрация. Прожекцията на филма в училище „Елин Пелин\" ще бъде последвана от среща-разговор с авторите и гостите на събитието.  ", "date": "2018.02.06", "title": "Над 120 държави ще отбележат за 15-а поредна година международния Ден за безопасен интернет"}
{"url": "http://www.cross.bg/alepo-siriya-afrin-1567156.html", "text": "/КРОСС/ Сирийската армия е разположила нови противовъздушни (ПВО) системи и противовъздушни ракети по фронтовите линии в Алепо и Идлиб. Това обяви командир във военния алианс, сражаващ се в подкрепа на сирийския президент Башар ал Асад, цитиран от \"Ройтерс\".\"Те покриват въздушното пространство на Северна Сирия\", уточни командирът, като определи разполагането на силите като \"послание за всички\".ПВО системите са били изпратени на фронтовите линии с екстремистите в затънтени райони в Алепо и Идлиб.Турски военни самолети продължават да провеждат въздушни удари в северозападния сирийски кюрдски анклав Африн, който е част от провинция Алепо, което е част от голямата офанзива срещу сирийските кюрдски бойци от \"Отрядите за защита на народа\".Преди започването на турската офанзива срещу Африн, сирийското правителство заплашваше да сваля всички турски бойни самолети в сирийското въздушно пространство.Ръководената от САЩ коалиция срещу ДАЕШ (\"Ислямска държава\") също действа в Северна Сирия, макар и на известно разстояние от град Алепо в територия, простираща се от град Манбидж до иракската граница на изток.Сирийските правителствени сили, подкрепяни от шиитски милиции, които са спонсорирани от Иран, провеждат офанзива в контролираната от бунтовниците провинция Идлиб, която граничи с Африн на запад и е най-голямата територия от Сирия, която все още е под контрола на бунтовниците.  ", "date": "2018.02.06", "title": "Сирия разположи ПВО системи в северните части на страната"}
{"url": "http://www.cross.bg/vlakna-protzenta-pesti-1567158.html", "text": "/КРОСС/ Китайската компания \"Чанчун рейлуей\" пусна в експлоатация нов безпилотен еднорелсов влак, изготвен от въглеродни влакна, предаде ТАСС. Транспортното средство от ново поколение е способно да издържа на екстремални метеорологични условия, включително и на температури от минус 40 градуса Целзий.При използването на въглеродни влакна влакът е с 25 процента по-лек от традиционните аналози и пести с 23 процента повече енергия от тях. През месец януари компанията съобщи, че ще произвежда и вагони за метрото от същия материал.По този начин ще се пести не само електричество, а също така ще се намали и износването на релсите. Въглеродните влакна са устойчиви на корозия, на износване от метали и на ултравиолетовата светлина. Животът на влакове с такива материали ще бъде удължен с 30 години над този на традиционните метални композиции. ", "date": "2018.02.06", "title": "Китайска компания пусна безпилотен еднорелсов влак"}
{"url": "http://www.cross.bg/toplopodavaneto-avarii-sofiya-1567157.html", "text": "/КРОСС/ От \"Топлофикация - София\" информираха, че поради аварии временно е прекъснато топлоподаването в кварталите \"Западен парк\" и \"Гевгелийски\", както и в блокове 513, 514 и 515 в ж.к. \"Дружба\" 2.От топлофикационното дружество обясниха, че авариите не са големи, като се очаква до няколко часа да бъде възстановено топлоподаването.   ", "date": "2018.02.06", "title": "Нови три квартала в София останаха на студено заради аварии"}
{"url": "http://www.cross.bg/agrion-zemya-imoti-1567160.html", "text": "/КРОСС/ Водещата българска компания за управление на земеделски активи Агрион пуска за продажба парцели в цялата страна. Цените са изключително атрактивни и започват от 300 лв./дка, съобщиха от дружеството. Големината на парцелите, точното им местоположение и цената им са обявени на сайта на компанията на адрес . Предвидена е и опция за онлайн заявка за купуване на имот.Агрион е предвидил възможност за сключване на сделка на разсрочено плащане за период от три години без първоначално самоучастие, казаха от дружеството. Това е сериозно облекчение най-вече за малките производители, които ще имат възможност да купят съседни парцели, без това да наруши финансовото им планиране. За тези, които купят над 50 дка земя, Агрион е предвидил отстъпка от продажната цена.„Покупката на земя е отлична възможност за земеделските стопани да окрупнят парцелите си и да разширят стопанствата си\", твърдят агроексперти. Комасацията увеличава производителността, намалява разходите и води до по-ефективно, и модерно земеделие. Тя дава по-добри условия за механизирана обработка на земята, което ще позволи на земеделските стопани да кандидатстват за субсидия по различни европрограми. Според прието решение на правителството в средата на януари 2018 г, предвидените средства за директни плащания за площ и по различните програми през тази година са в размер на 2.91 млрд. лв., което е с над 400 млн. лв. повече в сравнение с 2017 г. От тях над 2.6 млн. лв. са за сметка на ЕС, а близо 276 млн. лв. е националното съфинансиране.Окрупняването на терени е важно и за формирането на по-добра цена на земеделските площи. Според експертите комасираните имоти държат доста по-висока цена в сравнение със средната за даден регион и собствениците й могат да спечелят значително повече, ако в последствие решат да я продават.  Земята у нас е изключително разпокъсана, като средният размер на земеделските терени у нас е едва 5.5 дка.За 2016 г. осреднената цена на декар в България е около 761 лв., като за последните шест години стойността и се е увеличала тройно, сочат данните на Националния статистически институт. Очакванията са трендът да се запази и през следващите няколко години.Все по-често на пазара се наблюдава тенденция инвеститорите да влагат парите си в земеделска земя, за сметка на други недвижими имоти или традиционните финансови инструменти. Поземлените имоти постепенно се превръщат във важен инвестиционен актив, а не просто като място за реализиране на земеделска продукция. Сметките показват, че земята гарантира доста по-добра доходност от банковите депозити и инвестиционните фондове. При средно покачване на цената с приблизително 4% на година и рента от 50 лв., покупката на поземлен имот от Агрион за 300 лв. на дка би могла да донесе доходност от близо 10%, дори и ако се налагат допълнителни инвестиции в разработване на парцела. При това при нисък финансов риск, тъй като земеделската земя не се влияе от икономическите и политическите процеси. При нея не се наблюдават резки скокове и спадове, както при недвижимите имоти, например.„С продажба на атрактивни имоти искаме да искаме да дадем възможност на повече хора да печелят от развитието на селското стопанство и от притежаването, и обработката на земеделска земя\", казаха от Агрион. Във всеки от регионалните офиси на компанията купувачите могат да получат абсолютно безплатно експертни съвети, информация за пазара, както и търговски и юридически консултации.  ", "date": "2018.02.06", "title": "По 300 лв. за декар земеделска земя от Агрион"}
{"url": "http://www.cross.bg/prevozi-eood-trydovite-1567161.html", "text": "/КРОСС/ Съветът на директорите на „Холдинг БДЖ\" ЕАД прие решение за увеличение с 12,5 % на трудовите възнаграждения на локомотивния персонал в „БДЖ-Пътнически превози\" ЕООД. По този начин заплатите на всички служители в „БДЖ-Пътнически превози\" ЕООД и „БДЖ-Товарни превози\" ЕООД ще бъдат повишени считано от 1 януари 2018 г.Увеличението се определя в зависимост от заеманата длъжност и варира от 11 % до 12,5 %.Въведената бонусна система за локомотивния персонал в „БДЖ-Товарни превози\" ЕООД се запазва, чрез което се поощравя коректното изпълнение на служебните им задължения.Увеличението на трудовите възнаграждения на персонала е резултат на проведените реформи и подобреното финансово състояние в „Холдинг БДЖ\" ЕАД и двете дъщерни дружества.  ", "date": "2018.02.06", "title": "Увеличават се трудовите възнаграждения на служителите в пътнически и товарни превози на БДЖ"}
{"url": "http://www.cross.bg/mahoni-nagrada-rolyata-1567162.html", "text": "/КРОСС/ Актьорът Джон Махони, изпълнил ролята на бащата в сериала \"Фрейзър\", почина на 77 години след кратък престой в болница в Чикаго, съобщи Асошиейтед прес.Причината за смъртта не се съобщава.За ролята на Мартин Крейн във \"Фрейзър\" Махони е номиниран два пъти за награда Еми и печели награда на американската Гилдия на филмовите актьори. ", "date": "2018.02.06", "title": "Почина холивудският актьор Джон Махони"}
{"url": "http://www.cross.bg/lucheniya-gkpp-normi-1567163.html", "text": "/КРОСС/ Завишени норми на йонизиращи лъчения са установени в цистерна на ГКПП \"Гюешево\", съобщиха от пресцентъра на Областна дирекция на МВР - Кюстендил.Екип на Районна служба „Пожарна безопасност и защита на населението\" - Кюстендил е обезопасил цистерната, превозваща въглероден диоксид.При влизане в страната през ГКПП „Гюешево\" са направени измервания и са установени завишени норми на йонизиращи лъчения. Цистерната е обезопасена.  ", "date": "2018.02.06", "title": "Завишени норми на йонизиращи лъчения установиха в цистерна на ГКПП „Гюешево”"}
{"url": "http://www.cross.bg/muzh-otkri-strelba-na-ylitza-v-marsiliya-1567164.html", "text": "/КРОСС/ Мъж е открил огън на улица в южния френски град Марсилия, съобщават местните медии.Стрелецът скоро след това се е барикадирал в сграда наблизо, но впоследствие е бил арестуван след успешна полицейска операция.Не се съобщава за жертви засега, като мотивите зад нападението все още не са ясни. Според някои информации обаче инцидентът не е свързан с тероризъм. ", "date": "2018.02.06", "title": "Мъж откри стрелба на улица в Марсилия"}
{"url": "http://www.cross.bg/suyuz-zabyksyvaha-koalitziya-1567144.html", "text": "/КРОСС/ Преговорите за сформиране на голяма коалиция в Германия забуксуваха. Те трябваше да приключат в неделя, но и до късно снощи споразумение не беше постигнато.Управляващият консервативен съюз (ХДС) на Ангела Меркел и социалдемократите на Мартин Шулц обаче заявяват, че са близо до компромис.Нерешените въпроси са в секторите финанси, здравеопазване, заетост и външна политика, каза заместник-председателят на ХДС Юлия Кльокнер.Още миналата седмица Шулц заяви, че ако консултациите се проточат, това няма да е фатално за държавата.Днес преговорите ще продължат в централата на Християндемократическия съюз. ", "date": "2018.02.06", "title": "Преговорите за сформиране на коалиция в Германия забуксуваха "}
{"url": "http://www.cross.bg/moskva-gradysa-padna-1567148.html", "text": "/КРОСС/ Миналата нощ е била на-студената в Москва от началото на зимата, отчетоха синоптиците.Температурата в руската столица падна до -16,2 градуса. За днес прогнозата е за още валежи и температури от -10-12 градуса.През последните дни в Москва падна най-много сняг от 100 години насам и създаде редица проблеми.Около 70 хиляди души работят на денонощен режим за почитване на пътищата и тротоарите, съобщава ТАСС. По-улиците са 15 000 снегорина.Московските власти изразиха благодарност към шофьорите, които вчера откликнаха на призива да оставят вкъщи колите си и да използват градския транспорт. Съобщено беше, че мярката е спомогнала за намаляване на трафика с 10-15 процента.  ", "date": "2018.02.06", "title": "Минус 16 градуса сковаха Москва през нощта"}
{"url": "http://www.cross.bg/deloto-atentata-sarafovo-1567146.html", "text": "/КРОСС/ С изслушване на свидетели днес продължава делото за атентата в Сарафово. То започна по същество в средата на януари, повече от пет години след терора.Според прокуратурата слабото ниво на сигурност тогава е улеснило извършителя на атентата. На 18 юли 2012 година освен атентаторът самоубиец загинаха 5-ма израелски туристи и българинът Мустафа Кьосов, шофьор на автобуса.37 души бяха ранени. Продължава издирването на двамата подсъдими по делото - помагачи на атентатора, установени като граждани на Австралия и Канада.  ", "date": "2018.02.06", "title": "Поредно заседание по делото \"Сарафово\""}
{"url": "http://www.cross.bg/payatzi-godini-miliona-1567150.html", "text": "/КРОСС/ Археолози откриха в Мианма парчета келибар, в които са се запазили фосили на древни паяци с опашки, които са живяли преди 100 милиона години, предаде \"Франс прес\". Четирите екземпляра са съхранени много добре.Освен обичайните си крачета, този вид паяци притежава също покрита с власинки опашка, напомняща донякъде тази на скорпион, която достигала до 5 милиметра. \"Тя му позволявала да проучва заобикалящата го среда\", заяви участникът  в екипа Пол Селдън от Института по палеонтология към Канзаския университет в САЩ.Според Селдън, новият вид заема ниша, която е по средата между тази на днешните паяци и техните \"братовчеди\", които живели преди 380-250 милиона години и също притежавали подобна опашка. Резултатите от изследването са публикувани в списанието Nature Ecology & Evolution.  ", "date": "2018.02.06", "title": "Археолози открихапарчета келибар, запазили фосили на древни паяци с опашки"}
{"url": "http://www.cross.bg/magistrala-katastrofa-stana-1567145.html", "text": "/КРОСС/ Петима души загинаха, а десетки бяха ранени в катастрофи по заснежените пътища на американския щат Мисури, съобщиха местните власти.От началото на снеговалежа в неделя в щата са станали 650 пътни инцидента, съобщи пътната полиция. Метеоролози обясниха, че заради рязкото падане на температурите пътищата бързо са се заледили.Най-голямата катастрофа стана на междущатска магистрала на около 150 км от Канзас Сити, в която се удариха между 60 и 80 автомобила. Загина един човек.В съседния щат Айова на заснежена магистрала стана катастрофа с участието на над 50 коли.  ", "date": "2018.02.06", "title": "Зимата в САЩ взе жертви"}
{"url": "http://www.cross.bg/dyleva-detzata-zatlustyavane-1567149.html", "text": "/КРОСС/ Около 30 на сто от децата у нас са с наднормено тегло, а между 12 и 15% от тях са със затлъстяване, потвърди в предаването „Преди всички\" проф. Веселка Дулева, ръководител на Националния център по обществено здраве и анализи и национален консултант по хранене, която коментира тенденцията към затлъстяване при децата. Много често децата със затлъстяване развиват заболявания, характерни за възрастните, например хипертония и диабет тип 2, допълни Дулева.Ако сравним нашите данни между 1998 и 2008 година, относителният дял на децата със затлъстяване се е увеличил два пъти, но след 2008 година този висок ръст се задържа, като за някои възрастови групи се наблюдава и обратната тенденция - децата със затлъстяване намаляват, обясни проф. Дулева.Научните изследвания показват, че първите 1 000 дни от живота на детето - още от зачеването, са изключително важни за програмиране на неговия метаболизъм през идните години, изтъкна експертът.Отношението към здравословния хранителен модел започва още от семейството, категорична е проф. Веселка Дулева. Тя допълни, че паралелната отговорност на институциите също е много голяма.В Националния дворец на културата ще се проведе конференция под надслов \"Здравословно бъдеще за Европа: здравословно хранене при децата\". Събитието е част от календара на Българското председателство. Експерти от страните членки от сферата на здравеопазването и земеделието ще дискутират възможностите за справяне с ръста на хроничните болести с акцент върху превенцията. Веселка Дулева открои като акцент на форума обсъждането как да се намали натискът на маркетинга и рекламата за детските храни:Знаете, че лъскавите опаковки и хубавите реклами много често принуждават включително родителите да закупят храни, които не са подходящи за децата.По тази тема има доста сериозен напредък на европейско ниво, отбеляза проф. Дулева.  ", "date": "2018.02.06", "title": "Проф. Веселка Дулева: Усвояването на здравословен хранителен модел започва от семейството"}
{"url": "http://www.cross.bg/igri-panasonic-pyongchang-1567180.html", "text": "/КРОСС/ Panasonic Corporation подкрепя XXIII Зимни олимпийски игри (Зимни олимпийски игри Пьонгчанг 2018) и XII Зимни параолимпийски игри (Зимни параолимпийски игри Пьонгчанг 2018) в Южна Корея. Като TOP (The Olympic Partner) спонсор на Олимпийските игри и официален световен параолимпийски партньор, компанията обяви, че ще стартира редица маркетингови активности в своята спонсорска категория. Чрез тях Panasonic се надява да предаде величието и вълнението на спорта и да подпомогне олимпийското и параолимпийското движение.За Panasonic е чест да участва активно в най-големите спортни събития в продължение на 30 години. Компанията осигурява иновации, споделяйки всеки ден с феновете по целия свят тяхната страст за Олимпийските игри.Panasonic ще осигури пет 4K проектора PT-RQ32K с ултра-висока яркост за 8К студио, което ще бъде разположено в Международния телевизионен център IBC в Пьонгчанг от телевизионната служба OBS (Olympic Broadcasting Services) и Японската радио и телевизионна компания NHK, за поддържане на 8K излъчване. С новото поколение 8K и HDR качество на изображението с ултразвукова прецизност, Panasonic въвежда нов стил на показване на спортни събития с изключително реалистични изображения, за първи път в историята на Олимпиадата, както и за други спортни събития в бъдеще, като Олимпийските игри Токио 2020.В най-престижната надпревара на планетата България ще бъде представена от 19 състезатели в 6 спорта - ски алпийски дисциплини, биатлон, ски бягане, спускане с шейни, ски скокове и сноуборд. За пръв път от игрите в Албервил през 1992 г. биатлонът е с най-много представители в българската олимпийска делегация на зимни игри - общо 10.В духа на идеалите на олимпийското и параолимпийското движение, корпоративният глобален комуникационен център на Panasonic - Panasonic Center Токио, ще осъществи различни инициативи. В постоянната изложбена площ на първия етаж ще има интерактивна изложба на три основни теми - спорт, култура и образование. Също така, ще се реализират широк спектър от активности в зоната за събития NEXT Communications, с участието на много хора, включително деца и младежи, които всъщност са следващото поколение. Panasonic има за цел да подпомогне олимпийското движение от Ариаке, основното място, където ще се проведат Олимпийските и Параолимпийските игри Токио 2020.В допълнение към тези активности, Panasonic Center Токио, в сътрудничество с Международния олимпийски комитет, ще организира специална изложба по време на Зимните олимпийски игри Пьонгчанг 2018. Ще бъде създадена нова изложбена секция за представяне на ценно съдържание, свързано със Зимните олимпийски игри Пьонгчанг 2018, като така ще се даде възможност на посетителите да усетят и изпитат вълнението на състезанията чрез видео и други мултимедийни устройства.Да пренесе вълнението от Зимните олимпийски и параолимпийски игри Пьонгчанг 2018 и подкрепи Олимпийското движение, през трите дни от 22 до 24 февруари, Panasonic ще организира различни събития в сътрудничество с проекта \"Токио 2020 Live Sitе\", съвместно с местната администрация на Токио и Организационния комитет за Олимпийските и Параолимпийските игри Токио 2020, в Symbol Promenade Park, в Ариаке.Всички предишни активности, свързани със спонсорството на Panasonic, са представени на Facebook страницата на Panasonic и на официалния уебсайт, посветен на Олимпийските и Параолимпийските игри. По време на Игрите, Panasonic ще публикува в тях редовно актуална информация за своите активности от мястото на събитието, за да сподели страстта и вълнението на Зимните олимпийски и параолимпийски игри Пьонгчанг 2018 с целия свят. ", "date": "2018.02.06", "title": "Иновативни решения от Panasonic по време на Зимните олимпийски и параолимпийски игри Пьонгчанг 2018"}
{"url": "http://www.cross.bg/bulgariya-shengen-izpulnyava-1567151.html", "text": "/КРОСС/ С поставянето на пречки пред влизането на България в Шенгенската зона Европейският съюз не изпълнява свой ангажимент към България. Това коментира в предаването „Тази сутрин\" по bTV Соломон Паси.Ние имаме задължение да влезем в Шенген и Европейският съюз да ни приеме и то произтича от договора, който подписахме на 25 април 2005 г. Тогава срокът за влизане беше 2009 г. За съжаление, договореното не се изпълнява, поставят се нови условия, изкуствени условия пред членството на България в Шенген, каквито не могат да бъдат поставени според този договор, т.е. това, което се случва е, че ЕС не изпълнява свой ангажимент към България, каза той.Паси посочи, че е позитивно настроен, но според него чисто тактически влизането ни в еврозоната ще улесни влизането в Шенген. Той добави, че вярва, че българското европредседателство ще бъде успешно и ще е допълнителен аргумент.Проблемът е, че не са назовани конкретни обективни условия, затова тук може вече да се прилага и тактика на преговорите, посочи той. И даде пример със стремежа на холандския премиер Марк Рюте към поста председател на Европейския съвет. „Може например България и Румъния съвсем спокойно да му кажат: „Ние ще направим всичко, което е по силите ни, да блокираме твоята кандидатура, ако ти блокираш нашата кандидатура за Шенген\". Понякога в дипломацията се предприемат и такива стъпки\", каза гостът. Той добави, че има доверие в българската дипломация.Македония си е македонска, с това трябва да се примирят всички страни на Балканите. Имаме нужда от Македония в ЕС и НАТО и Западните Балкани да престанат да бъдат проблем, добави той.Популизмът пречи на развитието на Европа, смята Паси.Той коментира и думите на Тома Томов, че предстои нова студена война. „Студената война имаше кратък ауфтаг по времето на Горбачов и Елцин, след което се възвърна в своите обичайни размери\", каза той.Според него обаче не Студената война е това, което най-много влияе на Европа, а липсата на посока.  ", "date": "2018.02.06", "title": "Соломон Паси за Шенген: ЕС не изпълнява свой ангажимент към България "}
{"url": "http://www.cross.bg/asandzh-dzhylian-beshe-1567154.html", "text": "/КРОСС/ Британски съд ще решава дали да отмени заповедта за арест на основателя на \"Уикилийкс\" Джулиан Асандж. Тя беше издадена заради нарушение от негова страна на условията, при които беше освободен под гаранция във връзка с друг съдебен случай.Асандж се намира в посолството на Еквадор в Лондон, след като страната му предостави гражданство. Според съобщенията здравето на Асандж е отслабено. 46-годишният австралиец е преследван и от американското правосъдие заради публикуване на секретни документи.  ", "date": "2018.02.06", "title": "Британски съд ще решава дали да отмени заповедта за арест на Джулиан Асандж"}
{"url": "http://www.cross.bg/nasilie-krizisni-istanbylskata-1567153.html", "text": "/КРОСС/ Нека да има кризисни центрове срещу домашното насилие. Референдумът за и против Истанбулската конвенция ще струва 30 млн. лв. Това каза Михаил Константинов по НТ.България не  може да даде тези пари за своите жертви. Има разделение на българското общество. Правителството стои от едната страна с позицията си. Това е много вредно. С този въпрос трябва да се прекрати. Догодина на евроизборите може да се направи референдум за Истанбулската конвенция. Има три изследвания, които показват 2 към 1 против конвенцията. Парите за референдума ще отидат на вятъра. Джендъра не е пол, а това което си избирам да бъда. Да го бяха написали като хората. Уж се говори се за насилие на жени, а всъщност се говори за насилие срещу джендърите.Катя Кръстанова от „Анимус\" смята, че трябва парите за евентуален референдум трябва да отидат за нещо по-смислено, свързано домашното насилие. Колко кризисни центъра могат да се създадат с тези пари? Трябва да се помисли много сериозно. В България има 11 области без кризисни центрове. ", "date": "2018.02.06", "title": "Константинов: Три изследвания показват 2 към 1 против Истанбулската конвенция"}
{"url": "http://www.cross.bg/zayavi-emiliyan-politziyata-1567152.html", "text": "/КРОСС/ Обрахме апартаментите, за да покажем какъв смешен народ сме\". Това заяви за \"Здравей, България\" 19-годишният Емилиян Йорданов - едното от момчетата, обирали жилища, които преди това наемали от популярни платформи за резервация.Той призна, че е откраднал телевизора от единия от домовете, защото са им трябвали пари за връщане на стари дългове.\"Харчихме откраднатите пари за всякакви работи. Близо три дни бяхме по заведения, дискотеки, хотели\", заяви неговият приятел, който остана със скрито лице. Момчето е на 18 години и е футболист.\"Засега никой не ни е потърсил от полицията за абсолютно нищо. Но получавам заплахи в интернет\", заяви Емилиян.Той има регистрации в полицията и за предишни провинения.  ", "date": "2018.02.06", "title": "Момчетата, обирали апартаменти: Смешен народ сме"}
{"url": "http://www.cross.bg/mozhesh-nikoii-naychish-1567138.html", "text": "/КРОСС/ \"Никой друг не можеш да научиш, можеш само да му помогнеш да намери знанието в себе си.\"Галилео Галилей  ", "date": "2018.02.06", "title": "Никой друг не можеш да научиш..."}
{"url": "http://www.cross.bg/mark-sofiya-ryute-1567139.html", "text": "/КРОСС/ Премиерът Бойко Борисов ще се срещне в София с Марк Рюте, министър-председател на Кралство Нидерландия.Очаква се двамата да обсъдят необходимостта от ефективно управление и контрол на външните граници на Европейския съюз и ключовото им значение за сигурността на Съюза.Ще бъде разгледана темата за разширяването на Шенгенското пространство, както и други актуални теми от двустранните отношения и европейския дневен ред.  ", "date": "2018.02.06", "title": "Холанският премиер Марк Рюте на посещение в София"}
{"url": "http://www.cross.bg/vreme-chasovo-evrodepytatite-1567140.html", "text": "/КРОСС/ Европарламентът решава ще отпадне ли лятното часово време. За предложението настояват предимно балтийските и скандинавски страни.Евродепутатите вероятно ще призоват Европейската комисия да предложи премахване на смяната между лятно и зимно часово време, която се извършва два пъти годишно.Решението трябва да се гласува в 13:00 ч. българско време. ", "date": "2018.02.06", "title": "Евродепутатите решават да отпадне ли лятното часово време"}
{"url": "http://www.cross.bg/chasa-sofiyaot-provede-1567134.html", "text": "/КРОСС/ ***София.Премиерът Бойко Борисов ще проведе среща с Марк Рюте, министър-председател на Кралство Нидерландия, който ще бъде на работно посещение в София.***София.От 9.00 часа в Националния дворец на културата ще се проведе Конференция по въпросите на здравословното хранене при децата. В рамките на събитието е предвидена пресконференция с начален час 10.00 ч. - зала 6, (етаж 1). В нея участие ще вземат заместник-министърът на здравеопазването Жени Начева, заместник-министърът на земеделието, храните и горите Цветан Димитров и директорът на \"Обществено здраве, странознание и управление на кризи\", Главна дирекция „Здравеопазване\" към Европейската комисия Джон Райън.***София.От 9.00 часа в хотел „Маринела\" (бул. „Джеймс Баучер\" 100), зала „София 1\", ще се проведе 11-то заседание на Комитета за наблюдение на Оперативна програма \"Региони в растеж\" 2014-2020. Форума ще открият заместник-министърът на регионалното развитие и благоустройството и ръководител на Управляващия орган на ОПРР Деница Николова и Борислава Уудфорд, представител на Генерална дирекция „Градско и регионално развитие\" на Европейската комисия.***София.От 14.30 часа в бизнес център „Кепитъл форт\" Българската независима енергийна борса ще представи търговската платформа „В рамките на деня\". В събитието ще участват министърът на енергетиката Теменужка Петкова, председателят на комисията за енергийно и водно регулиране Иван Иванов и др.***София.От 8.30 часа в зала „Сердика\" на Гранд Хотел София ще се проведе работна закуска, в рамките на която ще бъде представен проекта Young Energy Europe.***София.От 09.30 часа ще се проведе заседание на Съдийската колегия на Висшия съдебен съвет.***София .В „София Тех Парк JSC\" - сградата на Форума по иновации „Джон Атанасов\", бул. „Цариградско шосе\" №111, ще се проведе втория ден от 21-вия Европейски форум по екоиновации за качество на въздуха.***София.От 9.30 часа 14 състав на Специализирания наказателен съд ще гледа делото срещу Валентин К. и Красимир Й., обвинени в образуване и ръководене на организирана престъпна група.***София.От 9.30 часа 3 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК) - очакват се пледоарии.***София.От 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел А., Кирил Д. и Божидар Л., обвинени в образуване и ръководене на организирана престъпна група.***София.От 10.00 часа 13 състав на Специализирания наказателен съд ще гледа делото срещу Гриша Г., Данаил Г., Емилия Ст., Ивайло Т., Камелия М., Милко К. и др., обвинени в образуване и ръководене на организирана престъпна група.***София.От 10.00 часа 3 състав на Специализирания наказателен съд ще гледа делото срещу Мелиад Ф. и Хасан Х., обвинени в тероризъм.***София.От 10.00 часа в Детския научен център \"Музейко\" ще бъде отбелязан Международният ден за безопасен интернет.***София.От 11.00 часа в сградата на Централното управление на Сдружение \"Самаряни\", в залата на II етаж, ще се проведе пресконференция и официално представяне на Проект \"Къщата на семейството и общността\".***София.От 11.00 часа в Централния военен клуб ще се състои церемонията „Пожарникар на годината\" - 2017.***София.От 11.00 часа в Пресклуба на Българската телеграфна агенция ще се състои представянето на най-новото мобилно приложение, разработено от българска компания - Tesserum.***София.От 11.00 часа в ИнфоЦентър София2018 (срещу Румънското посолство) София - Европейска столица на спорта и организаторите на Международния турнир по фигурно пързаляне \"София Трофи\" ще проведат пресконференция, на която ще присъстват световно известният треньор проф. Алексай Мишин, най-добрата българска състезателка Александра Фейгин, Таня Йорданова - президент на БФ по кънки и др.***София.От 11.00 часа в сградата на Националния статистически институт (НСИ) ще се проведе пресконференция за представяне на резултатите от изпълнението на проекта „Привеждане на информационните активи на НСИ в съответствие с изискванията на Евростат и миграция към ХЧО\".***София.От 11.00 часа във фоайето на Държавна агенция „Електронно управление\" (ДАЕУ) по случай международния Ден за безопасен Интернет ще раздават информационни материали и ще канят минувачите да проверят нивото на кибер хигиената си с образователни игри.***София.От 12.00 часа в Национален пресклуб БТА Столичната общинска агенция за приватизация и инвестиции и Българската аутсорсинг асоциация ще проведе пресконференция на тема: „Новото лице на аутсорсинг бизнеса в София и България\".***София.От 13.00 часа 11 състав на Специализирания наказателен съд ще гледа делото срещу Нидал А., Алдин Н., Данаил А., Георги Ф. и др., обвинени в образуване и ръководене на организирана престъпна група.***София.От 13.00 часа 4 състав на Специализирания наказателен съд ще гледа делото срещу Бехчет А., Емил Б., Събин З., Венцислава М. и др., обвинени в образуване и ръководене на организирана престъпна група.***София.От 13.30 часа в зала 34 в сградата на Софийски районен съд (СРС), бул. „Цар Борис III\", № 54, ще се проведе трето заседание по гражданско дело № 18039/17г. по описа на съда. Страни по делото са Елена Йончева срещу Бойко Борисов и Политическа партия ГЕРБ.***София.От 13.30 часа 19 състав на Специализирания наказателен съд ще гледа делото срещу Иван К., Светослав Д. и Нина К., обвинени в образуване и ръководене на организирана престъпна група.***София.От 13.30 часа 2 състав на Софийския градски съд ще гледа делото срещу Джон. М., Момчил М. и Иво Т. за побоя над Метин (чл. 115-118 НК ).***София.От 14.00 часа 8 състав на Софийския градски съд ще гледа делото срещу Десислава Д. (пране на пари).***София.От 14.00 часа в Резиденция \"Анастасия\" на ул. Славовица 51 Е ще се състои встъпителна пресконференция за представяне на целите, дейностите и очакваните резултати по Проект „Бъди Зелен=Бъди модерен=Бъди Европа\".***София.От 14.00 часа 5 състав на Специализирания наказателен съд ще гледа делото срещу Венцислав С., Владимир Б., Антон Д. и др., обвинени в образуване и ръководене на организирана престъпна група.***София .От 15.00 часа в централата на КТ „Подкрепа\" президентът на Конфедерацията Димитър Манолов ще открие кръгла маса на тема „Успехът и щастието на детето - резултат от ефективно партньорство\".***София.От 15.00 часа в постоянната приемна на БСП - София на ул. \"Леге\" №10, етаж 1, народният представител от „БСП за България\" проф. Румен Гечев и общинският съветник Иван Таков ще бъдат на разположение на софиянци.***София.От 18.00 часа в Галерия \"Сердика\" ще бъде представена изложбата \"Автограф\"- абстрактна живопис на Станка Атанасова.***Благоевград.От 9.30 часа в зала „22 септември\" Общински съвет - Благоевград ще проведе извънредна сесия.***Благоевград.От 18.00 часа в Градската художествена галерия ще бъде представена изложба на художника Бисер Грънчаров.***Бургас.От 11.00 часа на площад \"Атанас Сиреков\" с тържествен военен ритуал по издигане на националния флаг на Република България и флаговете на Европейския съюз и Общината ще бъдат отбелязани 140 години от освобождението на Бургас. От 11.30 часа пред паметника на Руските освободители ще се състои полагане на венци и цветя в памет на загиналите за Освобождението. От 17.00 часа във Военния клуб в Бургас ще бъдат представени оръжия, участвали в Руско-турската Освободителна война през 1877-1878 г. и бойни знамена на Българската армия. От 18.00 часа в Дома на писателя ще се проведе поетично-музикалния спектакъл \"140 години свещена свобода\".***Варна.От 18.30 часа, в галерия „Арт Маркони\" - Варна, ул. „Охрид\" 22, ще се състои премиерата на „Между светлината и мрака\", Трета книга от поредицата „Заветът на Кана\" с автор Христо Милков.***Варна.От 14.00 часа в офиса на ГЕРБ на ул. „Георги Бенковски\" №1 общинският съветник Милена Димова ще проведе приемна за граждани.*** Велико Търново. Oт 13.30 часа в директорския кабинет на МДТ „Константин Кисимов\" ще се проведе пресконференция по повод новото премиерно заглавие \"Духът на поета\" от Стефан Цанев.***Враца.От 11.00 часа пред паметника на Васил Кънчов ще бъде отбелязана годишнина от гибелта на Васил Кънчов.***Враца.От 19.00 часа в камерна зала на ДТК ще бъде представена постановката „Летене\" от Оля Мухина.***Казанлък.От 17.30 часа в Музея на фотографията и съвременните визуални изкуства в Казанлък ще бъде открита Фотографска изложба под надслов „Преди всичко България\".***Кюстендил/Дупница.От 10.30 часа в офиса на обществения посредник ще се проведе пресконференция.***Перник.От 10.00 часа в сградата на Община Перник ще се проведе регулярната среща на кмета на Перник Вяра Церовска с кметовете на населени места в общината.***Плевен.От 11.00 часа в Пресклуб на БТА - Плевен Сдружение \"Учебна работилница Европа\" - Плевен организира пресконференция по повод Международният ден за безопасен Интернет.***Пловдив.От 09.00 часа в зала № 10 на Окръжен съд - Пловдив продължава разглеждането на делото срещу бившия полицай Венцеслав Караджов, обвинен в убийството на своите родители.***Пловдив.От 10.00 часа в Дом на културата \"Борис Христов\" ще се състои пресконференция относно стартиране на проект \"Подобряване на социалната инфраструктура в община Пловдив\" (зоната на булевардите \"Княгиня Мария Луиза\" и \"Марица - Юг\").***Пловдив.От 11.00 часа в Заседателната зала на район Южен, кметът на района Борислав Инчев ще даде информация относно бюджета на кметството за текущата година и приоритетите и обектите, по които ще се работи.***Пловдив.От 16.00 часа в офиса на ГЕРБ в район „Тракия\" в блок 91 общинският съветник от ГЕРБ в Общински съвет - Пловдив Иван Вичков ще приема граждани.***Пловдив.От 11.30 часа в Социално предприятие „Шивашка работилница\" ще се проведе среща-дискусия на тема: „Кой печели от съществуването на социалните предприятия?\"***Пловдив/Раковски.От 9.00 часа в сградата на Община Раковски ще се проведе Кръводарителска кампания.***Смолян. От 14.00 часа ще се проведе заседание на Общински съвет - Смолян.***Смолян.От 14.00 часа в Сесийна зала на Община Смолян ще се проведе заседание на Общински съвет - Смолян.***Стара Загора.От 11.00 часа в Оперен театър ще се проведе „До Ре Ми в пелени 3\" - опера за бебоци.***Стара Загора.От 18.00 часа в РБ „Захарий Княжески\" ще бъде представена фотографска изложба „Аз съм българка\" - проект на младия габровски фотограф Радослав Първанов.***Стара Загора.От 19.00 часа в Оперен театър ще бъде представена „Сидхарта\" - Пътят към светлината и силата на човешкия дух с Мила Искренова и балет „Арабеск\".  ", "date": "2018.02.06", "title": "Предстоящи събития на 6 февруари 2018"}
{"url": "http://www.cross.bg/srok-dvizhenieto-ogranicheno-1567135.html", "text": "/КРОСС/ І. МЕТЕОРОЛОГИЧНА ОБСТАНОВКА:Температурите са в интервала от - 7° до + 6°. Времето над по-голямата част от страната е ясно. Слаб вятър духа в областите Видин, Добрич, Разград, Смолян и Шумен. Пътните настилки са предимно сухи, на места мокри, а по високите и усойни участъци частично заледени и обработени. Намалена видимост поради мъгла до 50 м има в района на Котел /обл. Сливен/, а до 150 м в районите на Левски /обл. Плевен/, Изгрев и Хитрино /обл. Шумен/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на  пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път II-99: Движението по път II-99 Крайморие - Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път III-992 Парк Росенец - Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- От км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- От км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.02.06", "title": "Обстановката по пътищата тази сутрин"}
{"url": "http://www.cross.bg/tzenite-dnes-parlamenta-1567147.html", "text": "/КРОСС/ \"За неизпълнена търговска сделка ще се влиза в затвора\", пише вестник \"Сега\". Промени в Наказателния кодекс, предлагани от правителството и внесени в парламента, могат да развържат ръцете на прокуратурата и да доведат до присъди и влизане в затвора на всеки търговец, който не изпълни свое задължение по договор. За това алармира ръководителят на катедрата по наказателноправни науки в Юридическия факултет на Софийския университет и бивш шеф на парламента проф. Пламен Панайотов, информира \"Сега\".Вестник \"24 часа\" съобщава, че българите ще могат да резервират почивки и да пазаруват стоки онлайн и през чужди сайтове, когато преценят, че е по-изгодно. Това ще стане възможно с нов регламент, който трябва да бъде гласуван днес от ЕП. Документът трябва да ограничи предлагането на почивка в едни и същи хотели на различни цени за българи и германци например, допълва изданието.Очаква се скок на самолетните билети, информира вестник \"Стандарт\" като причината за това е ръстът на цените на петрола, които рефлектират върху цените на авиокомпаниите. Изданието обяснява, че цените на петрола, които възлизат на около 30% от разходите на авиокомпаниите, се увеличават с 52 на сто от юни 2017 г. ", "date": "2018.02.06", "title": "В пресата днес"}
{"url": "http://www.cross.bg/spad-dzhoyns-zagybi-1567141.html", "text": "/КРОСС/ Паника на Уолстрийт след рекорден спад на Дау Джоунс. Фондовият индекс се срина за по-малко от час с 1500 пункта, след няколко месеца на положителна тенденция.След леко повишаване, последвало срива, до затварянето на борсата Дау Джоунс загуби 4,6 процента - най-големият спад след финансовата криза от септември 2008 г.Тази сутрин спад от над 4 процента последва и на борсата в Токио, където индексът \"Никей\" загуби 929 пунктa, за да стигне до най-ниската стойност от октомври. ", "date": "2018.02.06", "title": "Тежък срив на индекса Дау Джоунс за пръв път след 2008"}
{"url": "http://www.cross.bg/parizh-grada-pluhove-1567142.html", "text": "/КРОСС/ Нови мерки за почистването на Париж обяви кметът на града, заклеймявайки фасовете по земята, опаковките от храни и плъховете в най-посещавания от туристи град. Ще бъдат въведени мобилни групи чистачи в града.Кошчетата за боклук ще бъдат подобрени, но гражданите трябва да бъдат отговорни, каза градоначалникът и заплаши с глоби нарушителите.32 милиона евро ще бъдат инвестирани в ново оборудване за почистване, а кофите за боклук ще бъдат защитени срещу плъхове. До тук се стигна след като в социалните мрежи бяха публикувани видеоклипове на плъхове в Париж, което доведе до огромно възмущение.  ", "date": "2018.02.06", "title": "Париж бори мръсотията с мобилни групи по чистотата"}
{"url": "http://www.cross.bg/oled-resheniya-video-1567165.html", "text": "/КРОСС/ На изложението Integrated Systems Europe (ISE) 2018 LG Electronics (LG), глобален лидер в областта на OLED технологията, ще покаже най-новите си решения в областта на оптимизираните вертикални решения за бизнес клиенти, подходящи както за търговски обекти, така и за открити площи и офиси. Футуристичните дисплеи като прозрачните OLED и „Open Frame\" OLED, както и OLED видео стените с ултра тънки рамки са само част от невероятните продукти, на които ще се насладят посетителите на ISE 2018.В центъра на тазгодишния щанд на LG по време на ISE ще бъде 55-инчовият прозрачен OLED дисплей. Истинското произведение на изкуството ще въодушевява посетителите с почти невидимите си рамки, елегантни форми и невероятен прозрачен OLED дисплей от ново поколение. Тази уникална технология, поставена в магазин или галерия, няма как да остане незабелязана от клиентите.По времена ISE 2018 ще бъде демонстрирани и Open Frame OLED дисплеите на LG със спиращите дъха възможности, благодарение на единствения по рода си Canyon Attractor, състоящ се от цели 60 безрамкови Open Frame OLED дисплея, разположени в конусовидни и изпъкнали конфигурации. Дигиталните екрани по перфектен начин илюстрират гъвкавостта на OLED технологията и супериорното качество на картината. Формата и размерът на Open Frame OLED дисплеите могат да бъдат напасвани и конфигурирани според индивидуалните нужди на всяка индустрия, пресъздавайки разнообразно съдържание във всяко пространство.Друг уникален продукт на компанията, който ще бъде наличен на ISE 2018, ще бъде видео стената с тънки едва 0,6 милиметра рамки, предоставяща несравнимо и впечатляващо зрителско преживяване. Ултра-тънките рамки свеждат до минимум разсейването на зрителите, което прави продукта изключително подходящ за рекламни високотехнологични площи в индустрии с фокус върху модата и красота. Освен това, LG ще демонстрира дигитални решения за видео стени с възможност за възпроизвеждане на яркост от 1500 нита за изключителни чисти и ясни образи, подходящи за силноосветени пространства.Новите дигитални продукти на LG предлагат оптимални вертикални решения, които са приложими за всяка бизнес обстановка. Например, информационните системи за летища (FIDS) на компанията съществуват в широки разновидности и размери. Напредналата анти-рефлексна технолология на дисплеите позволяват на пътниците да наблюдават необходимата им информация, без досадните отблясъци от осветлението.86-инчовите и 88-инчовите Ultra Stretch дисплеи на LG пък са перфектни за визуализация на информация за посоките, както и за специални съобщения на множество езици. Напредналата IPS технология в Interactive Digital Boards (IDB) екраните с UHD качество картина, предоставя на клиентите бизнес ефективност с високо качество в съчетание с мощни функционалности. IDB от LG притежават сензорни интерфейси с изключително прецизни функции за ръкописно писане, които позволяват на повече потребител по едно и също време удобно да пишат и споделят идеи.LG също така ще покаже и 65-инчово UHD решение за видео конференции, разработено в партньорство с Cisco. Тази иновативна B2B технология комбинира в себе си опита на LG в премиум UHD дисплеите и лидерската технология на Cisco в индустрията.Спечелилият множество награди OLED Wallpaper TV ще внесе допълнителен лукс в стаите на най-реномираните хотели. Функцията Gallery Mode слага доза изкуство към комфорта на гостите чрез премиум качество на картината. Освен това, мениджмънта на холетите ще оцени умната платформа Pro:Centric®, която позволява разнообразни възможности за персонализиране на съдържанието. Като допълнение, IoT решения, базирани на умните телевизори за хотели със системен интерфейс Pro:Centric Direct ще дават възможност на гостите да контролират безжично завесите, ключалката на вратата, светлините и други свързани устройства.\"Горди сме с лидерската си позиция в областта на B2B решенията на глобално ниво, но сме още по-горди с възможността да предлагаме единствени по рода си креативни и творчески решения на своите клиенти и партньори,\" каза Куу Куанг-мо, ръководител на дивизията Information Display в LG Electronics B2B Company. \"Наш основен приоритет остава предлагането на високостойностни практически и ефективни решения на широката аудитория, включително търговци, правителствени организации, хотели, образователни институции и структури в областта на транспорта.\"На щанда на LG по време на ISE 2018 посетителите ще имат възможността да видят ключови продукти като In-glass Wallpaper OLED, Ultra Stretch, High Brightness екрани, 1.5-милиметров Pixel-pitch LED и Transparent Color LED екрани. ", "date": "2018.02.06", "title": "Водещо Digital Signage продукти от LG предоставят оптимизирани вертикални решения за бизнеса "}
{"url": "http://www.cross.bg/prins-prinadlezhali-pevetza-1567143.html", "text": "/КРОСС/ Повече от 200 предмета, принадлежали на певеца Принс ще бъдат продадени на търг. Сред тях и чифт лилави сценични ботуши, чиято начална цена беше 50 000 долара.Написан на ръка текст на песен пък е с начална цена 2500 долара, а друг - 1000 долара. Сред предметите за продажба са инструменти, бижута, лични бележки и дрехи, принадлежали на певеца.Ще бъдат продадени и лилавите панталони, които Принс е носил за снимките на корицата на списание „Ролинг стоун\".Онлайн търгът започва на 8-и февруари, а наддаването ще продължи една седмица. ", "date": "2018.02.06", "title": "Продават над 200 предмета, принадлежали на певеца Принс"}
{"url": "http://www.cross.bg/fotiii-sveti-svoeto-1567137.html", "text": "/КРОСС/ Божият угодник Вукол се отличавал от младини с незлобие и целомъдрие и бил преизпълнен с Дух Свети.Всехвалният възлюбен ученик, възлегнал на Христовите гърди, Моан Богослов, виждайки, че това е опитен в духовния живот човек и достоен, го поставил за епископ на Смирненската църква. Това назначаване било твърде благовременно за християните на Смирна и Христовият светител извършил за тях много полезни неща. Просветен от Дух Свети, той сияел като светилник на светило. Онези, които стоели в тъмата на заблудите и идолската прелест, той просвещавал чрез небесната светлина и чрез светото Кръщение ги правел синове на светлината и защитавал всички от безбройните, невидими, но свирепи и неукротими зверове, които само търсят кого да погълнат.Преди да се престави, свети Вукол връчил своето словесно стадо на блажения Поликарп и преминал от временния живот във вечния. След като тялото на светителя било погребано, Бог благоволил на гроба му да израсне мирта, за която било отличително, че лекувала болни.Св. Фотий, патриарх ЦариградскиСвети Фотий се родил в Цариград около 820 г. от богат и знатен род. Баща му се казвал Сергий, а майка му - Ирина, чийто брат бил женен за сестрата на византийската императрица Теодора. Родителите на Фотий страдали изповеднически за своето открито иконопочитание по времето, когато византийските императори били иконоборци.Фотий получил най-доброто образование на своето време и бил най-ученият представител на тогавашна Византия. Той бил преподавател в знаменитата Магнурска школа в Цариград, където се учел славянският равноапостор Константин - Кирил Философ и малко по-късно - българският цар Симеон Велики. Фотий заемал високи служби в държавата, на най-много обичал да се занимава с науките.Заради изключителните си дарования и високото си образование той бил поставен през 858 г. за цариградски патриарх. Патриарх Фотий насърчил Константин Философ да стане християнски мисионер на славяните. Той написал до българския цар Борис І обширно послание върху християнската вяра и живот.Патриарх Фотий се борил против изопачаванията на християнството и често влизал в разногласие с византийските императори. В зависимост от курса на тяхната политика той бил свалян и пак възстановяван на патриаршеския престол, докато най-после умира в заточение на 6 февруари 891 година.Свети Фотий оставил богато книжовно наследство, благодарение на което узнаваме за съчинения на древни свети отци, които той имал под ръка, но до нас не са стигнали. Приснопаметният йеромонах Неофит Рилски е превел от гръцки житие и служба в чест на св. патриарх Фотий. Тази книга е напечатана в Цариград през 1849 година.  ", "date": "2018.02.06", "title": "Преп. Вукол, еп. Смирненски. Св. Фотий, патр. Константинополски"}
{"url": "http://www.cross.bg/tema-zhivo-bulgariya-1567133.html", "text": "/КРОСС/ БНТ, „Денят започва\"Тема: 6 години след наводнението и трагедията - село Бисер се отказва от курбанаТема: Експеримент на живо. Как се става най-добър млад шофьор на България?Тема: В минутите на синоптика. Огромни разлики в температурите - докога?Тема: Тайните на двойните стандарти при храните. И още: как се приготвя качествена и полезна закуска - гледайте на живо от БлагоевградТема: Еврокомисията представя стратегията за Западните Балкани - какво пише в документа?Тема: Пред вратата на Шенген - анализът на експертитеТема: Най-големият музеен обир. И още: как се борим с фалшивите експонати - министър Боил БановБТВ, \"Тази сутрин\" Тема: На живо от село Бъркач: Микеле се завърна в България! Как премина първият му ден в родния дом?Тема: Защо след поредица от откази, онкоболна жена от Русе остана без личен лекар?Тема: Брутално убийство потресе Айтос! Кои са младежите, извършили жестокото престъпление?Тема: Какви са шансовете на България да влезе в Шенген - коментар на Соломон ПасиТема: На живо от Атина: историята на Йордан Стоянов, който 3 месеца лежи без присъда в гръцки затвор?Тема: Кога боят ще престане да е метод на обучение и ще има ли ефект от предстоящите протести срещу насилието в детските градиниТема: Защо родители от Сливен са против сливането на училища в града?Тема: Стигнаха ли до новия си дом в Холандия лъвчетата Терез и Масуд?Нова телевизия, „Здравей, България\"Тема: Референдум за Истанбулската конвенция - решение на спора или пари на вятъра?Тема: По следите на нагли крадци. Кои са момчетата, които наемат апартаменти, за да ги обират?Тема: Росен Плевнелиев: Критики от президент към президент. И още - кои са двойните стандарти в политиката?Тема: Клеопатра от Ветово. Кой обяви за продан 12-годишно момиче да 100 000 евро?Тема: Жестокост без граници - младежи убиха бездомник за удоволствиеТема: Спорът за лятното часове време - в Европарламента. Ще спре ли местенето на стрелките?Тема: Блясък и тенис. Деян Веселинов зад кулисите на звездното парти на турнира в СофияТема: Денят на.. Ирина Флорин. Певицата празнува рожден ден в рубриката на Никол Станкулова. ", "date": "2018.02.06", "title": "По телевизиите във вторник"}
{"url": "http://www.cross.bg/zagivat-dogovor-igri-1567136.html", "text": "/КРОСС/ 1623 г. - Франция, Савоя и Венеция сключват съюзен договор, насочен против Испания. 1788 г. - Масачузетс става 6-я щат на САЩ. 1819 г. - Британският благородник Томас Рафълс основава Сингапур. 1840 г. - С подписване на договор между представители на британската корона и маорите е основана държавата Нова Зеландия. 1878 г. - Освободен е град Бургас от османско владичество и е учредена първата българска градска община. 1897 г. - Открита е жп линията Перник - Радомир. 1899 г. - Сенатът на САЩ ратифицира договор, по силата на който Испания отстъпва на САЩ владенията си Гватемала, Куба, Пуерто Рико и Филипините. 1900 г. - В Хага е създаден Международен арбитражен съд. 1901 г. - В Парижките жп гари са поставени първите обществени телефони. 1904 г. - Япония прекъсва дипломатически отношения с Русия, два дни по-късно започва Руско-японската война. 1922 г. - Подписан е договор за забрана използването на отровни газове при военни действия между Великобритания, САЩ, Франция и Япония. 1933 г. - В Германия е въведена цензура на печатните издания. 1935 г. - В САЩ започва продажбата на играта Монополи. 1936 г. - Олимпийски игри: Зимни олимпийски игри: В Гармиш-Партенкирхен са открити IV Зимни олимпийски игри. 1951 г. - При тежка железопътна катастрофа в Пенсилвания (САЩ) загиват 85 души и над 500 са ранени. 1952 г. - Умира крал Джордж VI и Елизабет II става кралица на Обединено кралство Великобритания и Северна Ирландия. 1958 г. - В самолетна катастрофа край Мюнхен, Германия (тогава ФРГ), загиват 23 човека, осем от които са футболисти на ФК Манчестър Юнайтед, Англия. 1996 г. - В Атлантическия океан, близо до брега на Доминиканската република катастрофира Боинг-757 на турските авиолинии, при което загиват всичките 189 пътници и екипаж. 2004 г. - При самоубийствена атака на чеченски сепаратист в Московското метро загиват 40 души, а 129 са ранени. 2012 г. - При скъсването на язовирна стена е наводнено Харманлийското село Бисер", "date": "2018.02.06", "title": "На 6 февруари..."}
{"url": "http://www.cross.bg/valentin-oto-ivan-1567006.html", "text": "/КРОСС/ Аврам Аврамов, алпинист, ръководител на експедиция Еверест '84Валентин Касабов, депутат в 44-ото НСВалентин Радев, министър на вътрешните работиВеселин Балевски, бизнесмен и бивш футболистИван Гарелов, журналистГен. Иван Чобанов, експерт по сигурносттаКалин Христов, подуправител на БНБРадослав Стойчев, депутат в 44-ото НСТони Дачева, попфолк певица  ", "date": "2018.02.06", "title": "На 6 февруари са родени"}
