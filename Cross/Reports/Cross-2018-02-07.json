{"url": "http://www.cross.bg/dzhon-eltun-hari-1567314.html", "text": "/КРОСС/ Елтън Джон, за когото се смята, че ще бъде гост и изпълнител на сватбата на принц Хари и Меган Маркъл през май, е отменил два свои концерта в Лас Вегас, съвпадащи със събитието, предаде ДПА.В официалния сайт за резервации шоутата на Джон в зала \"Колизуем\" на \"Сизърс палас\" на 18 и 19 май са обозначени като \"отменени\". Концертите са пренасрочени за 6 и 16 май. Сватбата на принц Хари и Меган Маркъл ще бъде на 19 май в замъка Уиндзор, припомня агенцията.Елтън Джон пя на погребението на принцеса Даяна през 1997 г. Сега той е фаворит на букмейкърите за изпълнител на сватбата на по-малкия й син принц Хари и американската му избраница.През януари 70-годишният Елтън Джон оповести, че след последно световно турне, което ще продължи три години и ще включва над 300 шоута, ще преустанови концертните си обиколки. Изпълнителят тогава сподели, че иска да прекарва повече време с брачния си партньор Дейвид Фърниш и двете им момчета. ", "date": "2018.02.07", "title": "Елтън Джон отмени два концерта в Лас Вегас"}
{"url": "http://www.cross.bg/mesta-otdelni-slab-1567277.html", "text": "/КРОСС/ През нощта ще бъде предимно облачно, на места с валежи от дъжд, които до сутринта от запад ще спират. Ще духа слаб южен вятър, но в Източна България и в отделни райони, разположени в близост до северните склонове на планините временно ще е силен и поривист. Минималните температури ще са между 0° и 5°, малко по-високи по морския бряг.Утре вятърът ще се ориентира от запад, ще е слаб до умерен. Облачността ще е променлива, по-значителна в Северна България. Само на отделни места ще превали. Максималните температури ще са предимно между 9° и 14°.Атмосферното налягане още ще се понижи и вече ще е по-ниско от средното за февруари.В планините през деня облачността ще е променлива, значителна над Стара планина и с повече слънчеви часове над масивите в Южна България. На отделни места ще превали слаб дъжд, над 1800 метра - сняг. Ще духа до умерен, по билата и върховете и временно силен западен вятър. Максималната температура на височина 1200 метра ще е около 4°, на 2000 метра около минус 1°.Над Черноморието в сутрешните часове облачността ще е значителна и на места главно в северните райони все още ще превалява. Около обяд облачността ще намалее до предимно слънчево. Сутринта вятърът все още ще е от юг, по-късно ще се ориентира от запад, ще е слаб до умерен. Максимална температура на въздуха 10-14°. Температурата на морската вода е 6-8°. Вълнението на морето ще е 2-3 бала. ", "date": "2018.02.07", "title": "Облаци и дъжд на отделни места в четвъртък"}
{"url": "http://www.cross.bg/prezidenta-posevniya-obsuzhdane-1567312.html", "text": "/КРОСС/ Депутатите от земеделската комисия днес отхвърлиха ветото на президента, който върна за ново обсъждане в НС текстове от промените в закона за посевния и посадъчния материал, с 12 гласа „за\" и 9 гласа „против\", предаде репортер на БГНЕС.Дебатът преди гласуването бе върху Указ № 25 на президента на Република България, постъпил на 2 февруари 2018 г., за връщане за ново обсъждане на Закона за изменение и допълнение на Закона за посевния и посадъчния материал, приет от Народното събрание на 24 януари 2018 г. и мотивите към него.Мотивите на президента са, че норматива променя предназначението на земеделската земя за дълъг период от време и я превръщат в пустееща. Мнозинството в комисията, което от ГЕРБ и ОП, категорично отхвърли тези мотиви.  ", "date": "2018.02.07", "title": "Парламентарната земеделска комисия отхвърли ветото на Радев"}
{"url": "http://www.cross.bg/izrael-migranti-povecheto-1567311.html", "text": "/КРОСС/ Хиляди африканци, поискали убежище в Израел, протестираха днес срещу плановете на властите да ги депортират, предаде АФП. Правителството на Израел е дало на мигрантите 60 дни срок да приемат предложението да напуснат страната и да заминат за неуточнена държава в Африка, вероятно Руанда, ако се съди по разказите на вече отпътувалите.Съгласилите се ще получат 3500 щатски долара и самолетен билет. След 1 април отказалите ще бъдат вкарани в затвора за неопределено време. Протестиращите мигранти с боядисани в бяло лица се събраха пред руандското посолство в Израел, за да призоват Руанда и президентът й Пол Кагаме да не сътрудничат с Израел.\"Кагаме, ние не сме за продан\", пишеше на един транспарант. \"Щяхте ли да ме депортирате, ако бях бял?, гласеше друг. В Израел пребивават 40 хиляди мигранти, повечето от Еритрея и Судан, които казват, че бягат от насилие. Израел твърди, че повечето от тях търсят работа. ", "date": "2018.02.07", "title": "Хиляди мигранти се вдигнаха на протест в Израел"}
{"url": "http://www.cross.bg/narodni-dyshi-pesni-1567298.html", "text": "/КРОСС/ Академичния ансамбъл за песни и танци на Руската Армия \"АЛЕКСАНДРОВ\" отбелязва 90 години от създаването си с голямо турне в много европейски страни. След трагедията в края на 2016 г., когато при самолетна катастрофа край Сочи загинаха 64 души, ансамбълът е с попълнен и обновен състав.В България в края на юни ще пристигнат 120 Александровци - певци, танцьори и музиканти. Концертите ще представят най-популярния репертоар от руски народни и военни песни и ефектни народни танци пред аудиторията от четирите най-големи български  града:  Варна - 26 юни, Дворец на културата и спорта, Бургас - 27 юни, Летен театър, Пловдив - 28 юни, зала СИЛА,  София - 29 юни - зала 1 на НДК.За рожден ден на ансамбъла се смята 12 октомври 1928 г. - денят, в който се е състояло първото представяне на колектива в Централния дом на Червената армия в Москва. Тогава участниците са само 12 души. Но до средата на 30-те години броят на членовете се  увеличава до 300 души, а славата му се разпростира  далеч извън страната.Хорът на Ансамбъл АЛЕКСАНДРОВ е признат за един от най-добрите мъжки хорове в света. Той съчетава хармонията и чистотата на звука на академичната капела с ярката емоционалност и непосредственост, присъщи на популярните изпълнения, демонстриращи високо вокално умение. Танцуващата група на ансамбъла с нейните емоционални, закачливи и горещи изпълнения на сцената завладява сърцата на зрителите с високото си  хореографско майсторство.Успехът на хора, солистите и танцовата група до голяма степен зависи от гъвкавия и хармоничен оркестър и неговия звук, който е уникален по своето естество. Той успешно съчетава руски народни инструменти - балалайки, байяни, хармоники с дървени и месингови инструменти.Навсякъде по света Академичният ансамбъл за песни и танци на Руската армия, носещ името на своя основател на Александър В. Александров, се смята за една от марките, славещи Русия, каквото са Болшой театър, Ермитажа, Третяковската Галерия, Диамантения фонд на Московския Кремъл. Участниците в Ансамбъла напълно го заслужават със своята уникалност и брилянтни творчески умения.Билети се продават в мрежата на Ивентим и онлайн от www.eventim.bg . ", "date": "2018.02.07", "title": "Ансамбъл \"Александров\" с турне в България"}
{"url": "http://www.cross.bg/dogovorut-podpisan-viadykt-1567304.html", "text": "/КРОСС/ Подписан е договорът за ремонта на виадукт „Звездица\" при 2-ри километър на АМ „Черно море\", в района на град Варна. В съоръжението ще бъдат инвестирани близо 3 млн. лв. от бюджета на Агенция „Пътна инфраструктура\".Съоръжението, което е над река „Звездишка\", е с дължина 400 метра. С основния му ремонт ще бъде санирана мостовата конструкция. Предвидено е полагане на ново асфалтобетоново покритие, нови дилатационни фуги, хидроизолация и отводнителна система. Виадуктът ще бъде с хоризонтална предпазна решетка в разделителната ивица, нови ограничителни системи и по-широки тротоари.Изпълнител е „ОРС-Инфраструктура\" ООД. Стойността на договора е 2 891 293 лв. с ДДС. Строителният надзор ще осъществява „ПЪТИНВЕСТ-ИНЖЕНЕРИНГ\" АД. Техният договор е за 122 496 лв. с ДДС.Ремонтните дейности е планирано да стартират, при подходящи метеорологични условия, до края на месец февруари. Срокът за изпълнение е 200 дни. ", "date": "2018.02.07", "title": "Подписан е договорът за ремонта на виадукт „Звездица“ на АМ „Черно море“"}
{"url": "http://www.cross.bg/grivni-tzacheva-osigyryavaneto-1567301.html", "text": "/КРОСС/ 250 гривни за проследяване на арестанти ще бъдат налични след подписването на договора за обществена поръчка. Това стана ясно от изслушването на правосъдния министър Цецка Цачева в ресорната правна комисия, предава news.bg.Въпросът за осигуряването на въпросните устройства за проследяване бе зададен от герберът Димитър Лазаров, който констатира, че за осигуряването им се работи от 2015 г. досега.Така договорът за изпълнението на въпросната обществена поръчка ще бъде подписан на 8-ми февруари.Лицата, които са с наложена мярка за неотклонение \"домашен арест\", \"пробация\", с условна присъда или са настанени в места за изтърпяване на наказанията с отворен режим ще бъдат проследявани с така наречените гривни. \"От лятото на миналата година ускорихме изпълнението на проекта\", увери министър Цачева.Тя изтъкна, че процедурата е проведена. Въпреки, че е била обжалвана пред Комисията за защита на конкуренцията, жалбата е отхвърлена. \"Утре ще бъде подписан договора за 250 гривни\", изясни Цачева. Договорът е проект на ГД \"Изпълнение на наказанията\", който се финансира по програма \"Добро управление\".  ", "date": "2018.02.07", "title": "Електронните гривни за арестанти влизат в действие"}
{"url": "http://www.cross.bg/operator-klienti-danni-1567302.html", "text": "/КРОСС/ Швейцарски мобилен оператор обяви, че хакери са откраднали лични данни на около 800 000 клиенти, което е почти 10 процента от населението на Швейцария.\"Суиском\" каза, че неизвестен извършител се е добрал до информация за имената, адресите, телефонните номера и рождените дати на клиентите.Пробивът в системите на мобилния оператор е станал в края на миналата година, предава Ройтерс.Компанията заяви, че не са засегнати данни за паролите, разговорите и плащанията и че не е получила съобщения от пострадали клиенти.Тя разбрала за случая след рутинна проверка на дейностите й и е започнала задълбочено разследване.  ", "date": "2018.02.07", "title": "Хакери откраднали лични данни на 800 000 клиенти на мобилен оператор в Швейцария"}
{"url": "http://www.cross.bg/charnetzki-partiya-beshe-1567300.html", "text": "/КРОСС/ С 447 гласа „за\" и 196 „против\" евродепутатите гласуваха на пленарната сесия в Страсбург да бъде лишен от поста си зам.-председателят на асамблеята - полякът Ришард Чарнецки, заради обидна квалификация към сънародничката му в парламента Роза Тун.Европейският парламент за пръв път прибягва до такава процедура, която беше излъчвана от видеослужбата на Европейската комисия. По немско-френския телевизионен канал Arte представителката на полската опозиционна партия „Гражданска платформа\" Тун обвини управляващата партия във Варшава в отстъпление от демократичните принципи.В отговор Чарнецки - член на управляващата партия „Право и справедливост\", коментира изказването й в интервю за портала niezalezna.pl. Чарнецки каза, че „госпожа Тун е влязла в ролята на доносник срещу собствената си държава\".Депутатът подчерта още, че „по време на Втората световна война имахме „шмалцовники\", а днес имаме Раза Тун и за съжаление тя се вписва в определена традиция\". Изказването на Чарнецки беше публикувано и в блога му.Думат „шмальцовник\" (szmalcownik) е използвана през войната за поляци, които са изнудвали укриващи се евреи за пари, за да не ги издадат на нацистите. ", "date": "2018.02.07", "title": "Свалиха зам.-председателя на ЕП заради обидна квалификация срещу сънародничка"}
{"url": "http://www.cross.bg/makron-senegal-samolet-1567305.html", "text": "/КРОСС/ Пилотът на Емануел Макрон, управлявал Falcon 7X е изпуснал маневрата си. Докато той се опитвал да премести президентския самолет случайно е закачил друг летателен апарат. И то не кой и да е самолет. Става въпрос за Airbus A319 на Маки Сал, президентът на Сенегал, предаде БГНЕС.Най-малкото, това е комична сцена, която се случи в събота, 3 февруари на летището Сейнт Луис в Сенегал, самолетът на Емануел Макрон се удари в този на сенегалския президент Маки Сал. Според местните медии, чиято информация се препредава тази седмица от Paris Match лицето, което е пилотирало Фалкона на френския държавен глава се е опитало да направи маневра, с цел предната част на самолета да не стои срещу вятъра. Една маневра, която приключи със сблъсък - опашката на президентския джет остърга дясното крило на Air­bus A319 на Маки Сал. Инцидентът е станал около 11 часа преди обед, местно време. Въпреки, че при инцидента няма пострадали, един от самолетите не можа да излети.Според сенегалските медии внушителният Еърбъс на президента Маки Сал не е бил повреден. От друга страна пък малкият Фалкон на Емануел Макрон е счупен. Според генералният директор Папе Маел Диоп на агенцията за сенегалските летища екипът на президентския джет е виновен за инцидента. Помощник пилотът на Фалкона е заблудил пилота. Няма никаква вина нито на летищните власти на Сенегал нито на застрахователната компания\", каза за сенегалското радио RFM, директорът. Една човешка грешка, която създаде малко грижи на Емануел Макрон и екипът му.Френският държавен глава и съпругата му бяха на официално посещение в Сенегал през последните почивни дни. Макрон председателстваше третата международна конференция за образование. След това от Дакар той замина за Сейнт Луис, където трябваше да защити каузата за климатичните промени. И в момента когато трябваше да се завърне в страната след толкова напрегнати дни, Макрон бе изправен пред този неочакван сблъсък между неговия самолет и този на сенегалския му колега.Жулналистът Матю Коа от BFM TV, който следеше визитата на френския държавен глава съобщи в Туитър, че Фалконът е бил прикован към асфалта. \"Самолетът на президента не успя да излети от Сейнт Луис. Емануел Макрон трябваше да използва този .... на журналистите.\" Информацията бе потвърдена от специалния пратеник в Сенегал, който каза, че журналистите е трябвало да чакат \"за да се върне за тях\". Paris Match от своя страна информира, че Маки Сал, като \"добър играч„ е предложил на Макрон да го закара в Дакар с личния си самолет. Останалата част от делегацията, както уточнава списанието, се е наложило да се върне във Франция със самолет на сенегалските авио линии. ", "date": "2018.02.07", "title": "Фалконът на Макрон се удари в Еърбъса на президента на Сенегал"}
{"url": "http://www.cross.bg/dolara-miliona-dolara-1567306.html", "text": "/КРОСС/ Списание \"Форбс\" публикува първия списък с най-богатите хора в света, които са натрупали богатството си с цифрова валута, съобщават агенции.В списъка са включени 20 души. Той се базира на притежаваните от лицата криптовалути, приходите от търгуването на криптовалути и притежание на дялове в бизнеси с цифрова валута.Списанието е направило изчисленията с цените от 19 януари 2018 г., тоест преди обезценяването на цифровите валути.Бизнес списанието отбелязва, че 350 милиона долара е минимумът за включване в списъка на най-богатите хора от криптовалута.В списъка лицата средно са 25 г. по-млади от списъка с 400-те най-богати американци.Най-богатите 10 души в света с криптовалута са:Крис Ларсен, съосновател на Ripple - 7,8 - 8 милиарда долара;Джоузеф Любин, съоновател на Ethereum и основател на Consensys - 1 - 5 милиарда долара;Джао Чанпен, изпълнителен директор на Binance - 1,1 - 2 милиарда долара;Тайлър и Камерън Уинкълвос, съоснователи на Winklevoss Capital - 900 милиона долара - 1,1 милиарда долара всеки;Матю Мелън, инвеститор - 900 милиона долара - 1 милиард долара;Браян Армстронг, изпълнителен директор, Coinbase - 900 милиона долара - 1 милиард долара.Матю Рошак, съосновател на BIoQ и основател на Tally Capital - 900 милиона долара - 1 милиард долара;Антъни Ди Йорио, съосновател на Ethereum - 750 милиона долара - 1 милиард долара;Брок Пиърс, председател на Bitcoin Foundation - 700 милиона долара - 1 милиард долара;Майкъл Новограц, изпълнителен директор на Galaxy Digital - 700 милиона долара - 1 милиард долара. ", "date": "2018.02.07", "title": "Списание \"Форбс\" публикува първия списък с най-богатите хора в света от криптовалута"}
{"url": "http://www.cross.bg/ekoinspektziya-proverki-kronoshpan-1567303.html", "text": "/КРОСС/ Глоби от 40 хиляди до 100 хиляди лева ще наложи Бургаската екоинспекция на \"Лукойл Нефтохим\"и завод \"Кроношпан\". Срещу двете предприятия ще бъдат взети административно наказателни мерки за нарушаване на условията на комплексното разрешително.5 проверки в нефтозавода и 17 проверки в \"Кроношпан\" са извършили контролните органи от 21-ви януари до 6-и февруари. Причините са масовите сигнали за силна задушлива миризма. Единствено измервателната станция в квартал \"Долно Езерово\" е показала превишаване на нормите на бензин, каза директорът на Екоинспекцията Тонка Атанасова.Въпреки че няма констатирано превишаване на нормите на другите показатели, двата големи завода в Бургас ще бъдат санкционирани, защото при възникналите неблагоприятни метеорологични условия не са намалили производствените мощности, каза още Тонка АтанасоваДо 2 седмици в Регионалната екоинспекция ще бъде изградена система за автоматична гореща телефонна линия. На нея ще се записват всички сигнали за замърсяване на въздуха по всяко време на денонощието. ", "date": "2018.02.07", "title": "Бургаската екоинспекция ще наложи глоби срещу две предприятия заради замърсяване"}
{"url": "http://www.cross.bg/durzhavata-deiinost-edinstvenoto-1567307.html", "text": "/КРОСС/ Единственото у нас отделение по детска кардиология към Националната кардиологична болница може да прекрати дейността си, ако до края на март не получи допълнително финансиране от държавата, предупредиха лекари.В бюджета на отделението е натрупан дефицит от половин милион лева. Не достигат и 20 медицински сестри. Тези, които са останали на работа, се грижат за повече деца, претърпели операции и са принудени да дават извънредни дежурства. Заради недофинансирането на клиничните пътеки, ръководството на болницата не може да предложи по-високи заплати, с които да привлече нови кадри. Няма пари и за ремонт и закупуване на нова апаратура. В отделението се приемат по 900 деца с вродени сърдечни малформации годишно.Ще бъдем активни, ще направим всичко възможно да съхраним тази дейност, защото тя е уникална за страната. Ако тя прекрати своята дейност, всичко това ще легне на държавата, което ще бъде в пъти, пъти повече, коментира пред БНТ проф. Марио Станкев - директор на НКБ. ", "date": "2018.02.07", "title": "Единственото отделение по детска кардиология може да бъде закрито"}
{"url": "http://www.cross.bg/plovdiv-voda-masovo-1567308.html", "text": "/КРОСС/ Масово натравяне в завод край Пловдив. Работниците са пили вода от чешмите, която обаче била смесена със застояла от противопожарните кранове.В рамките на две седмици близо 100 служители са потърсили лекарска помощ заради стомашно неразположение. Един човек е приет в Инфекциозната клиника в Пловдив.Здравните власти извършват проверка на място, а заводът спря работа заради големия брой заболели служители.От компанията заявиха, че в резултат на техническа неизправност се е стигнало до бактериално замърсяване на прясната вода и изразиха съжаление за случилото се. ", "date": "2018.02.07", "title": "Масово натравяне в завод край Пловдив"}
{"url": "http://www.cross.bg/slyzhitelite-yvelichenie-dymite-1567309.html", "text": "/КРОСС/ Министерството на правосъдието не може да намери близо 28 милиона лева,  които са необходими, за да се увеличат заплатите на служителите на затвори и съдебна охрана с исканите от тях 20%. Това стана ясно от думите на правосъдния министър Цецка Цачева.По думите й в новия бюджет е гласувано увеличение с 5%, което не може да бъде надвишавано. Въпреки него обаче в края на януари служителите на затвори и съдебна охрана излязоха на национален протест. Преди по-малко от месец служителите в МВР, които имаха сходни искания, получиха уверения за допълнителни 100 милиона лева за увеличение на заплатите.Министърът заяви, че е наясно с исканията на надзирателите и съдебните охранители. \"Винаги съм споделяла пред тях, че трябва да има съответствие във възнагражденията\", каза тя и изтъкна, че служителите на МВР не са получили увеличение на заплатите с 20 на сто. За увеличение на възнагражденията на подчинените й с 10 на сто са нужни 13.8 млн. лв., стана ясно от разчетите на Цачева. При бюджета на министерството в момента няма как, обясни тя.Търси се решение по искането за по-високи възнаграждения на служителите от ГД \"Охрана\" и ГД \"Изпълнение на наказанията\", стана ясно от думите на Цачева. ", "date": "2018.02.07", "title": "Търси се решение за по-високи заплати на надзиратели и съдебни охранители"}
{"url": "http://www.cross.bg/repyblika-imeto-makedoniya-1567310.html", "text": "/КРОСС/ Гърция приветства изявлението на македонския премиер, че страната му е склонна да промени името си, пише \"Гардиън\".Атина описа готовността на Зоран Заев да приеме географско определение за името като \"положителна стъпка\".Сред обсъжданите имена са Република Нова Македония; Република Северна Македония, Република Горна Македония; Република Вардарска Македония и Република Македония (Скопие).\"Това е важно развитие\", обяви гръцкото външно министерство в съобщение, след като Заев заяви, че балканската държава също ще преименува летището и националната си магистрала.\"Надяваме се, че това бележи начало на нова глава в отношенията между нашите две страни и народите ни\", допълва ведомството.Но голяма част от гръцкото общество не е склонно на компромис. В сряда гръцката църква проведе извънредна среща за обсъждане на спора за името.Вчера вечерта Заев обяви пред журналисти , че летище \"Александър Велики\" ще бъде преименувано на Международно летище \"Скопие\", а основната магистрала до Гърция ще бъде наречена \"Приятелство\". ", "date": "2018.02.07", "title": "Гърция приветства предложения от Македония компромис за името"}
{"url": "http://www.cross.bg/vavrinka-grigor-sofiya-1567313.html", "text": "/КРОСС/ Носителят на три титли от турнири от Големия шлем Стан Вавринка пристигна в София за участието си в турнира Sofia Open. Вавринка получи \"уайлд кард\" след оттеглянето на миналогодишния шампион Григор Димитров.По негово желание той разгледа София и позира за фотосесия пред катедралата \"Александър Невски\". След това швейцарецът даде пресконференция в \"Арена Армеец\" и логично акцентът във въпросите към него беше свързан с Григор Димитров и впечатленията му от България.\"Щастлив съм да бъда тук, в България. Сега се чувствам доста по-добре, отколкото в Австралия. Коляното ми е по-добре. Зная, че не съм в топформа, защото за да я достигна, са нужни време и мачове. Винаги искам да печеля, но в момента нямам големи очаквания към себе си, ако спечеля повече мачове, това ще е бонус\", сподели Вавринка.\"Григор винаги е бил много приятен играч за гледане, невероятно атлетичен на корта. Със сегашния си треньор Дани Валверду вършат отлична работа заедно. Тренирали сме заедно с него, играли сме на двойки и се радвах много за него, когато спечели \"Мастърс\"-а в Синсинати и Финалния турнир в Лондон.Той заслужава тези успехи, защото зная колко сериозно се труди... Срещу Григор се играе трудно, побеждавал ме е неведнъж, но извън корта е добър приятел\", каза още 32-годишният швейцарец.Междувременно Александър Донски и Александър Лазов отпаднаха в първия кръг на двойки на турнира в София, с което българското участие в надпреварата приключи. Участващите с \"уайлд кард\" Донски и Лазов загубиха от Джейми Серетани (САЩ) и Сандер Жил (Белгия) с 3:6, 4:6 след малко повече от час игра.  ", "date": "2018.02.07", "title": "Вавринка дойде в София"}
{"url": "http://www.cross.bg/varna-graf-ignatiev-1567317.html", "text": "/КРОСС/ Във Варна беше отбелязан Денят на руската дипломация. В церемонията пред паметника на граф Николай Игнатиев участие взеха посланикът на Руската федерация у нас Анатолий Макаров, генералният консул на Русия във Варна Сергей Лукянчук, кметът Иван Портних, много гости.Руският посланик Анатолий Макаров произнесе слово на паметника на граф Игнатиев и припомни значението на руската дипломация за българско-руските отношения, както и факта, че граф Игнатиев е почетен гражданин на Варна. Венци и цветя бяха поднесени на паметната плоча на дипломата Александър Рачински, допринесъл много за развитието на двустранните отношения.Ето какво каза посланикът за продължаването на санкциите срещу Русия от страна на ЕС.Настроението в България се променя в позитивна посока. С вашия премиер и с президента говорихме, че трябва да се помисли доколко са ефективни тези санкции и трябва ли така безсмислено да се продължават, а да не се търси подобряване на взаимодействието ни. Ние имаме големи резерви в това отношение - в икономиката, в туризма и в енергетиката. Що се отнася до проекта \"Белене\", никога не казвай никога. ", "date": "2018.02.07", "title": "Във Варна беше отбелязан Денят на руската дипломация"}
{"url": "http://www.cross.bg/ramazan-grazhdanin-yambol-1567316.html", "text": "/КРОСС/ Окръжната прокуратура в Ямбол задържа за до 72 часа пияния шофьор, които се вряза в бензиностанция край Ямбол.Припомняме, 54-годишният турски гражданин Рамазан О. се вряза с ТИР тази сутрин в крайпътна бензиностанция. Инцидентът е стана в село Окоп, по пътя за граничен пункт \"Лесово\". Тежкотоварният автомобил помете бензинова колонка. По чудо няма пострадали от инцидента.Рамазан е обвинен, че е предложил подкуп на полицейски служител , за да не му бъде правена проба за алкохол с дрегер. Рамазан предложил на униформения две банкноти по 50 евро.След като служителите на реда извършили тест с дрегер станало ясно, че Рамазан е шофирал с 2 промила концентрация на алкохол в кръвта.На турския гражданин е повдигнато обвинение и за това, че е шофирал в нетрезво състояние и е нанесъл материални щети в бензиностанцията.Разследването по случая продължава. Предстои Окръжна прокуратура - Ямбол да внесе в съда искане за налагане на мярка за неотклонение \"задържане под стража\" спрямо турския гражданин. ", "date": "2018.02.07", "title": "Арестуваха турчина, врязал ТИР в бензиностанция"}
{"url": "http://www.cross.bg/beshe-zemetresenie-magnityd-1567315.html", "text": "/КРОСС/ Трус с магнитуд 5,7 беше регистриран на източното крайбрежие на остров Тайван, съобщи правителството, цитирано от Ройтерс.Земетресението е станало близо до град Хуалиен - същия район, който беше поразен от силен трус вчера и където спасителните работи продължават.Според Геофизичния институт на САЩ епицентърът на новото земетресение е бил на 21 км североизточно от града, а огнището - на дълбочина от 11 км.Седем души загинаха при вчерашното земетресение, а 67 все още са в неизвестност. ", "date": "2018.02.07", "title": "Земетресение с магнитуд 5,7 разлюля Тайван"}
{"url": "http://www.cross.bg/chasa-avtomobil-deiistviya-1567299.html", "text": "/КРОСС/ Трима души са задържани в Районно управление на МВР-Ихтиман за проявена агресия и възпрепятстване на полицейските действия. Около 17.25 часа на 6 февруари автопатрул предприел действия по спирането на лек автомобил „Мерцедес\", криволичещ по пътното платно на улица в града. Това съобщиха от пресцентъра на МВР.Водачът не се подчинил на разпорежданията на униформените, демонстративно увеличил скоростта и продължил в посока ромския квартал на Ихтиман „Изток\". При настигането му, той повторно не се подчинил и блъснал странично полицейския автомобил, деформирайки напълно цялата му лява страна, след което отново продължил движението си.След включването на допълнителни екипи на районното управление автомобилът бил установен пред частен адрес. В опит да ги възпрепятстват да изпълнят служебните си задължения, жители на квартала обградили полицаите, нанесли повърхностни наранявания по лицата и повредили униформите на двама от тях, което дало възможност на 23-годишния водач да избяга и да се укрие.За срок до 24 часа са задържани двама мъже и жена. По случая е образувано досъдебно производство. Действията по разследването продължават.Само преди ден пострада друг служител на реда в Златарица. Група мъже нападнаха полицейски патрул, отзовал се на сигнал. Единият от униформените е настанен в търновската болница с комоцио. ", "date": "2018.02.07", "title": "Пак нападение срещу полицаи, този път в Ихтиман"}
{"url": "http://www.cross.bg/kytev-podcherta-anton-1567289.html", "text": "/КРОСС/ „Законопроектът за културния чек засяга всички български граждани, които сега навършват 18 и ще ги навършат оттук нататък. След 20-30 години цялото поколение на България ще е минало през този закон. Никак не са малко хората, които засяга това предложение\". Това заяви зам.-председателят на ПГ на „БСП за България\" Антон Кутев от парламентарната трибуна. Той подчерта, че целта на законопроекта е да поправи един дефект на сегашното ни образование - не са създадени ценностни нагласи. Кутев посочи изключително полезна мярка, която се прилага в Италия.„Всяка година министърът на културата изпраща едно писъмце по пощата, на всеки човек, навършил 18 години, с което му съобщава, че може да ползва културен чек от 200 лв. За мен това е родолюбива идея. Това е подкрепа към всеки български гражданин\", коментира народният представител. По неговите думи най-голям е броят на навършващите пълнолетие тази година, а следващите години - спадат. „Което означава, че ако абсолютно всички хора използват правото си и оползотворят парите по този чек, максималният разход за бюджета ще бъде 15 млн. лв, а за следващите години - по-малко. Но тези чекове не се ползват на 100% и дори не се ползват на 50%, както показва практиката. Реално погледнато това ще струва на държавата 7-8 млн. лв.\", обясни зам.-председателят на левицата в парламента. Той подчерта, че само за последните три месеца това правителство е изхарчило над 1 млрд. лв, извън бюджета. „И то за какво ли не, без решение на НС. Ако някой иска да ме убеди, че 7 млн. лв. за културния чек е финансово препятствие, е абсолютно несериозно. Тези пари ги има в бюджета и няма никакъв проблем да бъдат намерени\", категоричен е Кутев.„Изумявам се на отрицателното становище на Министерството на културата. Още повече, че този законопроект е в полза на министъра. В предварителните ми разговори, Боил Банов каза, че с две ръце подкрепя идеята, а след това подписва отрицателно становище. За мен това е извън здравата логика. Това означава, че министърът сам се заклеймява\", коментира още народният представител. Според него има механизъм за всяко нещо, стига да има желание за решение. „Младежи, които нямат нищо общо с БСП, подкрепиха идеята\", подчерта той.Зам.-председателят на „БСП за България\" обясни, че младежите ще използват чека само за това, което е публикувано в електронната платформата и което министърът разпише в наредбата. Кутев акцентира, че този законопроект е насочен и към хората, под линията на бедността. „Дали струва 20, 40 или 60 лв, всяка една от тези суми е голяма. Тези, които искат да отидат на културно мероприятие, а нямат парите, да имат възможност. Това ще вдигне и заплатите на творците, защото са допълни пари в сферата на културата\", допълни той. Антон Кутев подчерта и че  държавата  по никакъв начин не подпомага българското книгоиздаване. „През закупените книги 1.5 млн. лв. може да влязат в издателствата. Това е реална възможност на един бранш, който въобще не е подпомаган\", категоричен е Антон Кутев.  ", "date": "2018.02.07", "title": "Антон Кутев: Културният чек поправя дефект в образованието - създаването на ценностни нагласи"}
{"url": "http://www.cross.bg/malakova-dvete-kapchina-1567290.html", "text": "/КРОСС/ Цялото ръководство на столичното Четвърто РУП е сменено, научи \"Хоризонт\". Началничката на Районното Теменужка Капчина е преназначена на нова длъжност в Главна дирекция \"Национална полиция\".Сменен е и заместник-началникът Теодор Тасев. На негово място днес е бил представен Делян Гешев, който до момента е бил началник на Криминална полиция в полицейското управление. Сменен е и началникът на разследващото звено в Районното Аделина Малакова.Засега не е ясно кой ще бъде новият началник на Районното управление на полицията. За момента не са ясни причините за масовата рокада.По информация на Фрогнюз, грандиозен женски скандал разтресе столичното 4-то РУП. Главни действащи лица са шефката на районното Теменужка Капчина и ръководителката на разследващия екип Аделина Малакова. Това съобщили високопоставени полицейски източници. Случаят се нищи близо четири месеца от „Инспектората\" и дирекция „Вътрешна сигурност\".Оказва се, че двете ведомства са засипани от сигнали срещу двете полицейски началнички. Те са свързани със заигравки със застрахователи и с договорки с адвокати в полза на уличени лица. Във въпросните сигнали се разказва и за това, че редови служители били принуждавани да късат протоколи с цел да се заличават следи. Все още хрътките на МВР, които душат за вътрешна корупция не са се произнесли дали фактите за Малакова и Капчина са верни. Сигнал до районна прокуратурата на този етап е подаден само за унищожаване на важни документи.Редови ченгета признаха пред Фрог, че наред с разследването, което се води от месеци, обстановката в районното станала нетърпима. „Аделина Малакова и Теменужка Капчина все едно са се хванали гуша за гуша. Имаме информация, че една срещу друга пишат жалби. Нещо повече, твърди се, че дори се записвали , за да имат в ръцете си доказателства. Съставът също е разделен. Дадена е директива да се търсят компромати за всеки от лагерите. По цял ден с това се занимаваме. И за да не стане фал, ние също се записваме. Нещо страшно е. Държавна сигурност ряпа да яде\", разказа пред Фрог униформен. Скандалите стигнали до ръководството на МВР. За да парира нещата, то решило да махне и двете жени от 4-то районно управление. Тепърва ще се нищи дали наистина двете дами са се записвали.Според запознати Аделина Малакова станала главен разследващ полицай благодарение на главния секретар на МВР  Младен Маринов във времето, когато двамата били много близки. Преди това дознателката трупала опит в събирането на доказателства в ГДБОП. Името на Малакова нашумя, след като музикантът от „Шоуто на Слави\" Илия Илиев публично се оплака от поведението й по време на спецакция. Според професора тя била готова да го накара да кляка и лази. Скандалът се разрасна, заради което се наложи тогавашният шеф на антимафиотите Станимир Флоров да оправдае подчинената си, като каза, че Илиев се държал агресивно. Малакова дори била  член на комисията за подбор на разследващи полицаи в МВР. ", "date": "2018.02.07", "title": "Цялото ръководство на столичното Четвърто РУП е сменено"}
{"url": "http://www.cross.bg/penev-durzhavata-kralev-1567279.html", "text": "/КРОСС/ Кандидат-президентът за Българския футболен съюз Любослав Пенев заяви, че имената на премиера Бойко Борисов и на председателя на парламентарната група на ГЕРБ Цветан Цветанов, са използвани за да бъдат сплашвани част от делегатите, които ще гласуват на предстоящия Конгреса на 16 февруари.\"Мога и знам как да се случи. Ако след 12 години не си могъл да го направиш, значи не ставаш за тази работа. Това са факти. Аз провеждам работни срещи с много хора в България и не съм чул една положителна оценка за настоящото ръководство. Техните срещи протичат под егидата на мезета, пържоли и много алкохол. Ако някой попита нещо за футбол, се изпраща човек и се казва: \"Повече не питай, защото можем да ти отрежем ръката. При следващо вдигане със здравата ръка, може да изпаднеш от групата\". Когато ходят по срещите заплашват. Не е проблем, че казвам, че когато спечеля на 16 февруари ще изгоня определени хора. Читавите ще останат и ще работят. Те употребяват имената на министър-председателя Бойко Борисов, на Цветан Цветанов. Злоупотребяват и употребяват тези имена. Службите, ако преценят, да ме намерят! Аз съм готов със записи! Мисля, че това не е политическа тема, а Цар Футбол.\", заяви Пенев в \"Шоуто на Слави\" по БТВ.Той обяви, че след като стане президент, ще работи с държавата в лицето на Красен Кралев, но не пожела да го нарече \"министър на младежта и спорта\". Самият министър вече на няколко пъти изрази подкрепа към настоящия президент и друг кандидат за шеф на БФС Борислав Михайлов, което пък предизвика остри коментари от страна на Любослав Пенев по адрес на Красен Кралев.\"Ще работим с господин Кралев. Не го наричам \"министър\", защото за да си такъв, трябва да си лоялен към държавата, а не да си пристрастен към Българския футболен съюз и да взимаш страна. Трябва да си верен на държавата и да си министър на абсолютно всички българи. За да е пристрастен, той застрашава интереси. Времето ще покаже\", категоричен е Пенев.Легендарният бивш футболист е категоричен, че за 12 години управление, Борислав Михайлов не е постигнал нищо начело на Съюза. Той ще работи за подобряването на условията за детско-юношеска подготовка и избор на съдии.\"Съдиите трябва да излязат от шапките на клубовете. Ако аз управлявам, съдията на даден мач няма да се знае до последния момент. Ще работя с много сериозни хора, имената на които ще обявя на конгреса\", обяви намеренията си Пенев. ", "date": "2018.02.07", "title": "Пенев: Плашат делегатите с Бойко Борисов и Цветан Цветанов, Красен Кралев не е лоялен към държавата"}
{"url": "http://www.cross.bg/kaloyan-makedoniya-pargov-1567295.html", "text": "/КРОСС/ Случващото се в Гърция е много показателно и трябва да го наблюдаваме внимателно. Това каза лидерът на БСП - София Калоян Паргов в ефира на \"Канал 3\". Той коментира протестите в Атина срещу използването на името \"Македония\" от държавата Македония.\"В Гърция процесите тепърва предстоят, включително и вътрешнополитическите като залог за бъдещето на Ципрас, коментира Калоян Паргов. - Това е залог за бъдещето и на Зоран Заев. От изхода на тази ситуация зависи бъдещето на тези две държави във вътрешнополитически план. Няма съмнение, че самият Ципрас ще се опита да направи сделка. Тези протести в момента му помагат, за да може да бъде по-убедителен\".Според Калоян Паргов за България е добре Македония да се умиротвори. \"Важно е да развием съвместни икономически, инфраструктурни, транспортни и енергийни проекти, защото няма как да избягаме от тази най-романтична част от нашата история, коментира той. - Позицията за Македония е въпрос на българско самосъзнание. И много ми се иска в учебниците по история тя да бъде вплетена, за да може и следващите поколения да я носят в себе си. В политиката паметта е много важно нещо. В това отношение БСП може да бъде доста полезна, тъй като тя има знания и много помни. Ако, разбира се, някой иска да я чуе\". ", "date": "2018.02.07", "title": "Калоян Паргов: Случващото се в Гърция е много показателно и трябва да го наблюдаваме внимателно"}
{"url": "http://www.cross.bg/tzetza-teatur-shaban-1567292.html", "text": "/КРОСС/ Цеца Величкович и Шабан Шаулич влязоха в пленарната зала, но не директно, а в дебатите на народните представители по предложените от БСП промени в закона за закрила и развитие на културата, предава \"Дарик\". Според левицата на база направени изследвания 53 процента от младите хора не ходят на театър заради скъпи билети. Социалистите предлагат на всеки навършил 18 години български гражданин да се дава електронна карта с ваучер от 200 лева, които да бъдат похарчени за култура - театър, кино, концерти.От ГЕРБ и Обединени патриоти обаче контрираха, че с тези ваучери младежите ще изберат сръбските звезди Цеца Величкович и Шабан Шаулич, а не концерт на Лили Иванова.Юлиан Ангелов от Обединени патриоти попита защо ваучерите ще се предоставят на хора, навършили 18 години, а не и на младежи под тази възрастова граница. \"Не трябва ли 16-годишните да бъдат подкрепяни за българската култура? Ами децата, които ходят на куклен театър? Или на куклен театър няма да ходите, а на друг ще ходите? Ами музикалните изпълнения и концертите? Не съм съгласен да се дават пари за чуждо изкуство. Ако искате да направите такова предложение, направете го за българското изкуство. Не съм съгласен да се ходи на концерти на Цеца, на Шабан и всякакви други такива и българските пари... Предлагате общ текст да потекат едни пари към едни фирми. А какво ще стане с тези електронни карти във \"Факултета\", \"Столипиново\" и така нататък? Искате ли да ви кажа? Фирмите ще намерят всички тези 18-годишни и от всички тези средства една част - в джоба, а другите ще ги приберат фирмите. И затова трябваше да предложите следното - музеи, театри или неща, които са част от българската култура, да не давате възможност чуждестранна култура да получава българските пари. Защото младите хора на концерт на кого ще отидат - на Лили Иванова или на Цеца Величкович\", попита Ангелов.От своя страна Антон Кутев от БСП контрира колегата си, че не може да казва, че законопроектът е написан неграмотно, без да го е прочел. \"Три пъти ви обяснихме по въпроса, който задавате, че съдържанието, това дали ще се слуша чалга или не, е добре премислено как ще бъде. То ще се направи с наредба на Министерство на културата. То и лично министърът ще определи дали ще се слуша чалга или не. И това, че Вие сте се заели в момента с политическа партизанщина, е въпрос на нисък морал\", каза Кутев.  ", "date": "2018.02.07", "title": "Депутатите се скараха, намесиха Цеца и Шабан Шаулич"}
{"url": "http://www.cross.bg/zapoznanstva-taksi-bridzh-1567296.html", "text": "/КРОСС/ В навечерието на Свети Валентин британска компания предлага 6-минутни срещи за запознанства на задната седалка на такси, докато то е в движение, съобщава в. \"Метро\".Фирмата \"Date in a Dash\" предостави услугата, която ще отвежда бъдещите влюбени по-най-романтичните лондонски маршрути в черно такси.Таксиметровите шофьори ще спират на всеки 6 минути и на тях ще се качват нови двойки за запознанства.Новата инициатива стартира днес от квартала „Челси\", като возилата ще преминават по мостовете Албърт бридж\" и „Ватерло бридж\". Експресните запознанства на 4 колела ще продължат до 16 февруари.", "date": "2018.02.07", "title": "Агенция за запознанства предложи 6-минутни срещи на задната седалка на такси в Лондон"}
{"url": "http://www.cross.bg/grazhdanstvo-bulgarsko-bulgariya-1567282.html", "text": "/КРОСС/ Над 2 милиона турци, родени в България или техните наследници в Турция, които доброволно са се отказали да бъдат част от държавата ни съгласно доброволните изселнически спогодби от 50-те, 60-те и 70-те години на миналия век, няма да могат да получат българско гражданство. Парламентът отхвърли на първо четене предложение на ДПС, което, според вносителите, премахвало дискриминационни текстове, предава БНР.Според вносителите, повече от 10 години след ратификацията на Европейската конвенция за гражданството, Законът за българското гражданство съдържа дискриминационни разпоредби, обявени за недопустими. ДПС предложиха синхронизиране на българското законодателство с европейските стандарти в производствата по българското гражданство и премахване на дискриминационното разграничаване на кандидатите по признака „национален или етнически произход\". Депутатът от ДПС Хамид Хамид попита:Какво правим ние, като български народни представители, за тези, които и без това са български граждани, но просто нямат документ за това. Това са хора, които имат баща или дядо български гражданин, милеят за България, но криворазбрани политици пречат те да си получат документа за българско гражданство.Илиян Ангелов от \"Обединени патриоти\" реагира така:\"Вие предлагате всички тези по изселнически спогодби да получат българско гражданство, включително и техните потомци, деца и внуци! Всички - стотици хиляди и милиони!!  Като целта е една единствена - Турция да има още по-огромно влияние в България и в българската политика. Е, това няма да го допуснем.\" ", "date": "2018.02.07", "title": "Парламентът отхвърли предложение над 2 милиона души в Турция да получат българско гражданство"}
{"url": "http://www.cross.bg/komplekti-pamyk-materii-1567283.html", "text": " /КРОСС/ Появата на ново бебе в семейството винаги отключва бурен поток от благопожелания, често придружени и с подаръци - играчки, дрешки, спални комплекти и други принадлежности в помощ на майката и бебето. Ако планирате да закупувате нови бебешки дрешки и спални комплекти, постарайте се да обърнете особено внимание на материята, от която са изработени. Детската кожа е нежна и деликатна, а някои материи могат да предизвикат раздразнение.Ето кои материи изпъкват с високите качества:Памукът е най-често правения избор за бебета и по-големи деца.  Той е екологично чист продукт с  добри попиващи възможности. Не дразни бебешката кожа и създава приятно чувство на чистота и мекота при допир. Спалните комплекти от органичен памук  са най-препоръчвани за бебета, защото материалите, от които добиват се отглеждат в чиста среда и при обработката не се използват химикали.Бебетата и малките деца често страдат от алергии и кожни раздразнения, за причината за които в по-голямата част от случаите са дрехи и спални комплекти от нискокачествена синтетична материя. Спални комплекти с олекотени завивки от Ранфорс (най-високо качество памучна материя) или 100% памук на български производители са друг сполучлив избор за детското легълце или обиколниците на кошарката. Българските производители на  се въздържат от употребата на вредни бои и химикали, което прави продуктите им надеждни и търсени.Вълната е естествен природен продукт и остава ненадмината като една от най-топлещите и дълготрайни материи. Вълната се пере лесно, изсъхва бързо и е изключително мека на допир, която я прави идеална за бебешки дрешки и завивки.Този вид коприна е особено подходяща за бебешки чаршафи, пелени за повиване, шапчици и дрешки. Материята се прави от бамбук, който е чист природен продукт. Заради своите температурно регулиращи свойства, бамбуковата коприна се препоръчва най-вече за чувствителна кожа. Материята бързо се адаптира към телесната температура и по този начин няма опасност от прекомерно затопляне на детето.Джърси е дишаща материя, с която лесно се работи. Първоначално е била изработвана само от вълна, но днес вече се разпространява във варианти от памук и синтетични тъкани. За спални комплекти за бебета и малки деца се препоръчва вариантът  от памук, тъй като той е най-висококачествен, издръжлив и нежен за детската кожа. ", "date": "2018.02.07", "title": "Кои са най-добрите материи за бебета "}
{"url": "http://www.cross.bg/plevneliev-nato-polsha-1567284.html", "text": "/КРОСС/ Президентът Росен Плевнелиев  (2012-2017) се яви като свидетел по делото срещу бившия военен министър Николай Ненчев за договора с Полша за ремонт на самолетите МиГ-29. Ненчев е на съд по две обвинения - че не е задействал договора с руската корпорация \"РСК МиГ \"за ремонт на българските двигатели за изтребителите и че не е утвърдил проект за инвестиционен разход за ремонт на агрегати и доставка на резервни части за самолетите.При влизането си в Съдебната палата президентът Росен Плевнелиев обяви, че за първи път е свидетел в съдебна зала и ще отговори на въпросите на журналистите след като даде показанията си пред съда.По отношение на Ненчев Плевнелиев заяви категорично, че бившият министър на отбраната не е действал по самоинициатива, а е имал политическа рамка, в която, по думите на Плевнелиев, водещо е било съвместимостта с НАТО.Плевнелиев акцентира в изложението си пред съда на изострените през 2014 година отношения между ЕС и НАТО, от една страна, и Русия, от друга. Плевнелиев посочи като основен елемент в показанията си среща на върха на НАТО в Уелс, на която е обърнато специално внимание на страните, които разполагат със старо руско оборудване - че то не е съвместимо със стандартите на НАТО. Както и че на същата среща е даден като добър пример Полша, за това , че е успяла да надгради своите МиГ-ове така че да са съвместими със стандартите на НАТО. Тогава президентът на Полша Комаровски е заявил, че полските заводи могат да ги надградят и той е казал това на Ненчев. Полша може да ни помогне да надградим МиГ-29.\"По това навреме ние знаехме, че вървим към санкции срещу Русия, заради крещящото неспазване на принципите на световния ред\", заяви Плевнелиев. Знаехме, че РСК МиГ и други компании щяха да попаднат там\", коментира Плевнелиев.Той допълни, че е говорил с Ненчев за това, че РСК МиГ поставят тежки условия, като от една страна, са по-скъпи, и е бил информиран от министъра на отбраната, че РСК не могат да направят съвместимост със стандартите на НАТО.Предметът на преговорите с Полша е ремонт, така, че да се постигне съвместимост със стандартите на НАТО, стана ясно още от думите на Плевнелиев.Бившият президент обясни още и за заседание на Консултативния съвет по национална сигурност от април 2015 година, на което участниците се обявяват в общо становище за повишаване на съвместимостта с НАТО и посочват, че каквито и инвестиции да се правят, трябва да допринасят в тази посока.Плевнелиев обясни още, че не е бил запознат със становище на външно министерство, според което ремонтът на самолетите в Русия не противоречи на санкциите.Той обясни, че не е представител на изпълнителната власт и затова е нямало как да предприеме стъпки самолетите да се ремонтират в Русия, в отговор на въпрос на прокурора защо не е предприел стъпки за ремонт на самолетите в Русия.На излизане от залата Плевнелиев заяви, че след Уелс са се провеждали още много срещи във връзка с приетия план за действие и мерки за повишаване на съвместимостта и как България да се включи.Според него това не е еднолична идея на министър Ненчев и изрази несъгласие, че началото на този процес е посещението му в Полша. Още в Уелс са обмисляни варианти за повишаване на съвместимостта и тя се превръща в основна цел, твърди Плевнелиев.  ", "date": "2018.02.07", "title": "Бившият военен министър Ненчев не действал по самоинициатива за договора с Полша, твърди Плевнелиев"}
{"url": "http://www.cross.bg/yasno-borisov-ypravlenie-1567285.html", "text": "/КРОСС/ Министър-председателят Бойко Борисов възложи на министрите да се ангажират лично и по-активно с въвеждането на електронното управление. Повод за това беше коментар на вицепремиера Томислав Дончев за липса на мобилизация за въвеждане на електронния обмен на документи между администрациите и съществуващ риск за неспазване на крайния срок до ноември. Това става ясно от стенограмата на седмичното правителствено заседание, предава \"Фокус\".„Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето\", каза премиерът Бойко Борисов.", "date": "2018.02.07", "title": "Борисов се скара на министрите заради електронното управление: Не си пилейте времето, няма да ви се размине"}
{"url": "http://www.cross.bg/vecher-posvetena-godini-1567297.html", "text": "/КРОСС/ Нов литературен салон се открива в столицата, негов домакин ще бъде залата на ул.\"Леге\" № 10, етаж 1. Във всеки първи четвъртък на месеца тук ще се провеждат вечери, посветени на класиците на българската художествена словесност, както и на съвременни литературни творци, ще се представят нови книги - поезия, проза, публицистика.Откриването на салона ще стане на 8 февруари (четвъртък) в 18.00 ч. с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба\" на издателство „Захарий Стоянов\", която съдържа стихотворенията на Христо Ботев, илюстрирани от Борис Ангелушев, и статията „Христо Ботев- великата национална душа\". Вечерта ще бъде и поклонение пред Войводата по случай 170 години от рождението му. Гео Милев го нарича първата и най-ярката манифестация на българския расов гений, той е огнедишещото сърце на националната и социалната революция.Програмата за следващите месеци включва:1.3.2018 г., 18.00 ч. - вечер, посветена на 140 години от Руско-турската освободителна борба и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин\"5.4.2018 г., 18.00 ч. - вечер, посветена на 140 години от рождението на Пейо К. Яворов3.5.2018 г., 18.00 ч. - вечер, посветена на Гео Милев и представяне на новото издание „Септември\" с илюстрации от Борис Ангелушев ", "date": "2018.02.07", "title": "Нов литературен салон на \"Леге 10\" в столицата"}
{"url": "http://www.cross.bg/nito-shyltz-gsdp-1567286.html", "text": "/КРОСС/ Мартин Шулц ще подаде оставка като председател на лявоцентристката Германска социалдемократическа партия (ГСДП), за да стане външен министър в следващото правителство на канцлера Ангела Меркел, съобщава в. \"Зюддойче цайтунг\".Председателят на парламентарната група на ГСДП в Бундестага Андреа Налес е готова да поеме ролята на партиен лидер в допълнение към настоящата си работа, допълва изданието, позовавайки се на членове на партията.Говорителят на ГСДП нито е потвърдил, нито е отрекъл информацията. ", "date": "2018.02.07", "title": "Шулц подава оставка като лидер на германските социалдемократи"}
{"url": "http://www.cross.bg/detza-mesta-gradini-1567287.html", "text": "/КРОСС/ Броят на децата в детските градини и ясли в Бургас ще бъде редуциран. Мярката ще бъде въведена след случая, при който учителки бяха заснети да малтретират деца. А според родители и преподаватели в някои детски заведения има прекалено много деца.С новопостроените заведения и откритите филиали към тях места ще има за всички, категорична  бе Веселина Тералова, директор на \"Образование и демографски въпроси\" в Община Бургас.Тази година с обявения прием, с който ще стартира първият работен ден на месец април, ние ще сложим максимум пълняемост на групите в първа възрастова група говоря, 24 деца, 18 или 20 за детска ясла. Родителите трябва да прегледат възможностите, които имат, каза Тералова и добави, че докато станалата скандално известна градина \"Брезичка\" има повече деца, то в съседните има и свободни места.Детска градина \"Райна княгиня\" е само на десет метра разстояние, една улица ги дели. Тя също е обновена. Всички желаеха в \"Брезичка\".И в останалите детски градини в комплекс \"Славейков\" има места, посочиха от администрацията. ", "date": "2018.02.07", "title": "Редуцират броя на децата в бургаските градини и ясли"}
{"url": "http://www.cross.bg/dypnitza-zhena-grada-1567288.html", "text": "/КРОСС/ Районният съд в Дупница реши да остави в ареста непълнолетното момче, което в началото на месеца беше задържани за обир и нанасяне на побой спрямо жена в Дупница.Според Районната прокуратура в града има достатъчно доказателства, че 15-годишният Х. Г. е извършил престъплението, поради което е депозирано и искането за постоянен арест в съда.Припомняме, обирът стана на 2 февруари около 22 часа. Тогава обвиняемият прониква в имота на 46-годишна жена, намиращ се на ул. \"Райна Княгиня\" в града. Момчето първо нанася побой на стопанката на къщата, удрял я с ръце по главата и тялото и й причинил наранявания с нож в областта на врата. След това момчето взело чантата на жената и избяло. ", "date": "2018.02.07", "title": "15-годишният, пребил и ограбил жена в Дупница, остава в ареста"}
{"url": "http://www.cross.bg/hamid-obshtestvoto-krusteva-1567269.html", "text": "/КРОСС/ „Не сме говорили с нито една парламентарна група, защото тази информираност на обществото е задължение на всеки народен представител. Разчитам на 100-процентова подкрепа без да сме водили каквито и да е разговори, защото не мога да си представя, че някой народен представител е против това обществото да знае какво става в българското медийно пространство\". Това обяви на брифинг в парламента депутатът от ПГ на ДПС Хамид Хамид във връзка с на Закона за задължително депозиране на печатни и други произведения, изготвен Делян Пеевски, Хамид Хамид, Йордан Цонев и Велислава Кръстева, предава „Фокус\".По думите на Хамид законопроектът има огромно значение за прозрачността, осветляването на медийното пространство и дава отговор на дълго очакван от обществото въпрос.„Предложенията ни са в две посоки. Едната от тях е естествено продължение на приетия от 2010-а текст, с който се задължиха да се обявят действителните собственици на печатните издания, но наред с това допълваме текста, като се въвежда задължение да се осветлят тези в доставчиците на медийни услуги, онлайн изданията, както и да се оповести, да се декларират всички приходи на тези издания. Дали сме дефиниция за това какво значи финансиране. Тук имаме предвид непазарното финансиране. Тоест, цялото финансиране, което идва извън рекламите\", обясни Хамид.Според него в обществото стои въпросът как, откъде и защо различни медии получават средства и срещу какво.„Предложили сме към 30 юни на всяка календарна година всички медии да представят декларация пред търговския регистър за всяко конкретно плащане към медията. Другото предложение обхваща разпространителите на печатни издания. Смятаме, че те имат съществена роля в медийния пазар. Следва до 31 януари пред министъра на културата да представят своите действителни собственици, както и точния брой на търговските пунктове, през които извършват разпространението на изданията си. По този начин обществото ще е наясно кой с колко пункта разполага и контролира. В случай, че министърът установи, че някой има повече от 1/3 крайни пунктове, ще препрати информацията към КЗК и ще се задейства антимонополното законодателство. Целта на законопроекта е прозрачност и информираност на обществото кой, колко, откъде и срещу какво получава и срещу какво\", подчерта Хамид Хамид.От своя страна Велислава Кръстева коментира, че няма все още измислен закон, който да разреши проблема.„Защо сега? Ами явно му е дошло времето. Темата за собствеността на медиите и за това кой говори, за необходимостта от информация за това в кого е собствеността, както на медиите, така и на разпространителските мрежи, не е тема от днес. Дори очаквах да получим подкрепа още при самото внасяне на законопроекта именно от тези организации, които от години настояват да бъдат предприети законови действия в посока, която би осветлила именно собствениците на медиите, както и финансирането им на непазарен принцип\", допълни тя и уточни, че в законопроекта няма предвидено ограничение по отношение на финансирането.„При него има приложен един единствен принцип и това е принципът на декларирането. Целта е ясна - когато обществото има достатъчно информация за това кой говори и срещу какво, тогава уважаемия читател или зрител може да си направи съответните изводи за това какво му се казва. Когато се създадат инструментите за тази прозрачност, тогава може да се смята, че ще бъде направена една значително по-голяма стъпка по отношение на борбата с фалшивите новини\", допълни Кръстева.Хамид добави, че няма как този закон да е насочен срещу някого, тъй като цели само едно - информираност на българското общество.„Ако някой се притеснява този законопроект да стане закон, то това са лица, които имат какво да крият. Ако бъде приет, ние ще разберем какво тези лица имат да крият. Сегашният закон съдържа санкции, същите ще се прилагат и спрямо неизпълнение на новите задължения, ако станат факт. Между първо и второ четене сме отворени за предложения от всички народни представители и от гражданското общество\", обясни Хамид.Попитан дали е вярно, че Делян Пеевски е основният двигател на този законопроект и защо не присъства, за да обясни, Хамид отговори: „Кой е основен двигател не е важно. В ДПС всички работим в екип. Затова тук е нашият медиен експерт\", уточни той.Кръстева добави, че принцип, който е винаги е водещ за ДПС, е да бъдат това, което д-р Доган нарича - колективно тяло.„Винаги работим на този принцип. Дава се възможност да колегите, които имат експертиза в отделни ресори да получават и водещата роля при обсъждането на темите, които касаят въпросите ресори. Дотук няма нищо, което е различно от обичайната работа, която вършим и като народни представители, и като политическа партия с доста дълга биография\", каза още Велислава Кръстева. ", "date": "2018.02.07", "title": "ДПС разчита на 100-процентова подкрепа от парламента за осветляване на медийните собственици"}
{"url": "http://www.cross.bg/ikonomika-sivata-bulgariya-1567270.html", "text": "/КРОСС/ Средното ниво на сивата икономика на България за периода 1991-2015 г. е 29,17%. Това показват данните на Международния валутен фонд, който е оценил размера на сивата икономика в 158 държави по света, предава БГНЕС.През различните години делът на сивата икономика в България се е движел между 20,83% и 35,3%. На фона на Европа показателите за България са изключително високи. Те ни доближават до Румъния, където средните показатели за периода са 30,14%. Сред европейските държави, които са извън ЕС, с толкова голяма сива икономика може да се „похвали\" Русия - 38,42%.Ако сравняваме България с останалия свят, тук данните също не трябва да ни утешават, защото се доближаваме до африканските държави и Пакистан. Данните за 2017 г. поставят страната ни на първо място сред 31 европейски икономики по сив сектор. Той заема 29,6% и тук водим пред останалите ни балкански съседи: Турция /27,2%/, Хърватия /26,5%/ и Румъния /26,3%/. Гърция, чиято икономика и финанси, се сринаха през последното десетилетие демонстрира далеч по-добри резултати от нас през миналата година. Там сивият сектор е 21,5%. Най-добре от европейските държави са Швейцария /6%/, Австрия /7,1%/ и Люксембург /8,2%/. Непосредствено сред тях е Холандия, която е най-големият чуждестранен инвеститор у нас, с 8,4%.Автори на изследването са икономистите Леандро Медина от африканския департамент на МВФ и Фридрих Шнайдер от Университета Кеплер в Линц. То е публикувано в серията доклади на МВФ Working Papers. Това е едно от първите изследвания, в които се прилагат нови статистически методи за оценка на сивата икономика. До 90-те години икономистите обичайно оценяваха сивия сектор на базата на различията в системата за национално счетоводство, в редица случаи с помощта на по-малко точни методи, свързани с анализа на пазара на труда, енергийното потребление, скоростта на паричния оборот. В основата на изследването на Медина и Шнайдер са поставени три относително нови метода - моделът MIMIC /позволява за се отчитат няколко фактора и частично да се реши проблемът с двойното счетоводство на сивата икономика, който силно изкривява оценката/, CDA /търсенето на паричния пазар/ и Predictive Mean Matching, PMM. ", "date": "2018.02.07", "title": "Изследване на МВФ нареди България до Африка по размер на сивата икономика"}
{"url": "http://www.cross.bg/godina-kontrabandata-komisiya-1567271.html", "text": "/КРОСС/ „Правителството на ГЕРБ и техните партньори лъжат за резултатите от борбата с контрабандата. Данните от публикувания доклад на Агенция „Митници\" разбиват на пух и прах техните твърдения\". Това обяви на брифинг в Народното събрание депутатът от БСП Румен Гечев, предава „Фокус\".Преди няколко дни управляващите обявиха рекордни резултати  в борбата с .„Наскоро публикуваният доклад на Агенция „Митници\" на практика опровергава твърдението на управляващите, че сивата икономика и контрабандата намаляват\", заяви той.Според него не е съвпадение, че докладът на агенцията е публикуван два дни след вота на недоверие на МС.„Докладът беше забавен, тъй като данните биха представлявали допълнителен аргумент в ръцете на опозицията и доказателства, че има основания да иска оставката на правителството\", посочи Румен Гечев.„За първи път от 2010 година едно правителство не изпълнява програмата си за събраните акцизи съгласно Закона за бюджета за 2017 година с 50 млн. лева\", обясни депутатът.„Обложените с акциз цигари през 2017 година са 13 млрд. 705 млн. срещу 13 млрд. 834 млн. през 2016 година. През последната година има обрат в тенденцията на обложените с акциз цигари и тенденцията е негативна\", уточни Румен Гечев.„През 2017 са заловени цифром и словом 2-3 тира с цигари при опит за незаконен внос в България\", коментира той.В тази връзка от БСП предлагат и създаване на Временна комисия в парламента за функционирането на Българската акцизна централизирана информационна система (БАЦИС), в която от левицата видяха проблеми, които бяха един от аргументите за искания вот на недоверие на кабинета.„Предлагаме конкретни стъпки за борба с контрабандата. Поради тази причина внесохме решение за създаване на Временна комисия за прочуване създаването, функционирането и сигурността на БАЦИС в Агенция „Митници\", обяви зам.-председателят на ПГ на БСП Драгомир Стойнев.„Има огромни притеснения от страна на ДАНС за начина, по който функционира тази система и изводите, които са направени по последния доклад. Сериозните негативни оценки в доклада на ДАНС са, че са налице технически възможности за манипулиране на компютърната система, че не са спазени общоприети добри практики за мрежова информационна сигурност, че има условия за създаване на заплаха за финансовата и икономическата сигурност на страната, че служители от Агенция „Митници\" са изменили съдържанието на анализираната компютърна система с цел прикриване на допълнителни уязвимости в нея\", посочи Драгомир Стойнев.„Искаме разследване за начина, по който функционира системата. Притеснени сме за приходите в бюджета\", категоричен бе той.„Тази комисия да се създаде на паритетен принцип, така че народни представители от всички групи да се запознаят с начина, по който функционира системата, и злоупотребите в нея\", коментира зам.-председателят на ПГ на БСП. ", "date": "2018.02.07", "title": "БСП иска комисия за БАЦИС, обяви за лъжа обявените от правителството резултати в борбата с контрабандата"}
{"url": "http://www.cross.bg/apartamenti-obirali-chasa-1567272.html", "text": "/КРОСС/ 72 часа арест за младежите, които наемали апартаменти и след това ги обирали.Мярката им за неотклонение беше удължена от прокуратурата.Момчетата бяха задържани във вторник, след като сами се предадоха на органите на реда.  ", "date": "2018.02.07", "title": "72 часа арест за момчетата, обирали наети апартаменти"}
{"url": "http://www.cross.bg/ministerstvoto-altmaiier-poeme-1567273.html", "text": "/КРОСС/ Близо четири месеца и половина след изборите за Бундестаг, в Германия бе постигнато споразумение за съставянето на нова голяма коалиция - в сутрешните часове на деня Съюзът (ХДС/ХСС) и Германската социалдемократическа партия (ГСДП) достигнаха до пробив в преговорите, които бяха стартирани на 28 януари, съобщават националният ежедневник Die Frankfurter Allgemeine Zeitung и националната телевизия ARD, цитирани от \"Фокус\".Малко по-късно новината, че споразумението е финализирано бе потвърдена и от Петер Алтмайер, изпълняващ длъжността финансов министър на ФРГ и ръководител на Канцеларията на канцлера.„Имаме коалиционно споразумение, което ще направи много положителни неща за много граждани\", заяви Алтмайер пред репортери след 24-часови разговори в Берлин.„И сега всички искаме да си вземем душ, защото в последните часове говорихме дълго и трудно\", бе шеговитият коментар, с който Алтмайер завърши изявлението си.Вече има яснота и около разпределението на ресорите - към настоящия момент има информация, че социалдемократите ще получат шест министерства в Берлин.Първоначално бе разпространена информация, съгласно която ГСДП ще поеме три важни ведомства - Министерството на външните работи, Министерството на финансите, Министерството на труда. По-късно бе съобщено, че социалдемократите ще ръководят също Министерството по въпросите за семейството, Министерството на правосъдието и Министерството на околната среда. Председателят Мартин Шулц ще поеме външното министерство, а финансовото вече е резервирано за кмета на Хамбург Олаф Шолц.Християнсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта.Все пак договорката още не е финална. Още при започването на преговорите Мартин  Шулц обяви, че ще подпише коалиционен договор само ако получи одобрението на партийните си членове. Общо 440 000 души трябва да кажат „Да\" или „Не\" на коалиционния кабинет с гласуване по пощата.", "date": "2018.02.07", "title": "Има договорка за правителство в Германия, вече са разпределени и министерствата"}
{"url": "http://www.cross.bg/reka-mechka-maritza-1567274.html", "text": "/КРОСС/ Експерти на РИОСВ - Пловдив, Басейнова дирекция „Източнобеломорски район\" и Регионалната лаборатория на ИАОС в Пловдив установяват причините за замърсяване в река Мечка. Те са извършили обход по течение на реката от квартал „Дебър\" до заустването на Мечка в река Марица. На място констатират следи от бяла пяна. Водата е с бял цвят, без мирис. Взети са проби на място от 3 пункта - от замърсените води на река Мечка, преди и след вливането й в Марица.Измерените стойности в кв. „Дебър\"  показват рН - 8,21, електропроводимост - 577 µS/сm, в кв. „Любеново\" - рН е 8,38, електропроводимост - 613 µS/сm, а до устието на река Марица - рН е 8,21,  а електропроводимостта - 632 µS/сm. Измерените на място стойности са в норми.При проверката са взети проби за анализ на азот, форфор, органични вещества и пестициди от групата на полициклични ароматни въглеводороди и др. Те ще бъдат изследвани от Регионална лаборатория в Пловдив към Изпълнителната агенция по околна среда.Екипът от експерти на трите структури на МОСВ за извършване на проверката бе сформиран незабавно след получаване на сигнала за замърсяване на река Мечка вчера в късния следобед.  ", "date": "2018.02.07", "title": "Бяла пяна покри част от река Мечка, търсят замърсителя"}
{"url": "http://www.cross.bg/letishteto-magistrala-zaev-1567275.html", "text": "/КРОСС/ Премиерът на Македония Зоран Заев има готово предложение за име на югозападната ни съседка. Името обаче все още не се съобщава.Според думите на министър-председателя страната е готова с географско определение за името. Заев допълни, че ще използва всичко, което може, за да се постигне споразумение по този чувствителен проблем.Междувременно Министерството на външните работи на Гърция приветства решението на правителството за преименуване на летището и международната магистрала в бившата югославска република.Двете страни са съгласни летището в Скопие да се нарича международно летище „Скопие\", а магистралата, която свързва македонската столица с гръцката граница - магистрала „Приятелство\". ", "date": "2018.02.07", "title": "Измислиха име за Македония, но го пазят в тайна"}
{"url": "http://www.cross.bg/kirkyk-iran-petrol-1567276.html", "text": "/КРОСС/ Иракските сили са започнали операция за укрепване на контрола върху територията близо до границата с Иран.Тази територия ще бъде използвана за транзита на иракски петрол, уточниха иракските военни, подчертавайки загрижеността си за планинския район, където са активни две въоръжени групировки.Ирак подписа споразумение с Иран за доставката на петрол от Киркук на 10 декември миналата година. Съгласно договорката, износът на суров петрол трябва да възлиза общо на 30 хил. барела на ден, който впоследствие ще бъде увеличен на 60 хил. барела.През октомври 2017 г. Багдад възстанови контрола си над провинция Киркук и петролните полета там след операция на иракската армия срещу кюрдските бойни групи пешмерга. Провинция Киркук е смятана за петролната столица на Северен Ирак. Ирак започна операцията си в Киркук само няколко седмици след референдума за независимост на Иракски Кюрдистан.Провинция Киркук не е част от Иракски Кюрдистан, но доскоро ключовата инфраструктура, включително нефтеният и газовият сектор, бяха контролирани от кюрдски въоръжени групировки.Износът за Иран е трябвало да започне през миналата седмица, но се е получило забавяне, като властите твърдят, че причините са технически. ", "date": "2018.02.07", "title": "Ирак с военна операция за прочистването на богат на петрол регион на границата с Иран"}
{"url": "http://www.cross.bg/olimpiiiski-izdignato-igri-1567278.html", "text": "/КРОСС/ Българското знаме бе издигнато в олимпийското село в ПьонгЧанг, където утре (8 февруари) започват зимните олимпийски игри.На официална церемония, точно в 16:10 ч. местно време родните представители бяха приветствани от кмета на селото - Ю Син Мин, олимпийски шампион по тенис на маса от игрите в Атина 2004.Знамето беше издигнато на фона на българския химн.България ще изпрати на олимпийските игри 21 състезатели в 6 спорта. ", "date": "2018.02.07", "title": "Издигнаха българското знаме в ПьонгЧанг"}
{"url": "http://www.cross.bg/aniventure-comic-noshtta-1567268.html", "text": "/КРОСС/ Aniventure Comic Con, фестивалът наследник на най-популярното събитие за феновете на традиционната и съвременна азиатската култура, се завръща за да срещне Изтока и Запада в едно от най-мащабните събития в България! В уикенда на 15 и 16 септември в Интер Експо Център ще ви очакват световнопризнати косплейъри, актьори от любими сериали, гейминг зони и палитра от най-харесваните и популярни художници във вселената на комиксите и уебкомиксите. Изцяло нова зала ще бъде отворена за Aniventure Comic Con2018, за да може събитието да отговори на огромния интерес - над 21 000 отчетени посещения през 2017-а.Първото потвърдено звездно участие е това на Краля на нощта от „Игра на тронове\". Ролята се играе от словашкия актьор Владимир Фурдик, който до този момент е един от най-търсените каскадьори в Холивуд с участия в огромни продукции, като The Huntsman: Winter's War (2016), Exodus: Gods and Kings (2014), Thor: The Dark World (2013), Skyfall (2012) и много други. Владимир ще пристигне в София малко след края на снимките на сезон 8 на „Игра на тронове\", който ще бъде излъчен ексклузивно по HBO през 2019 година. В последния епизод от сезон 7 видяхме как лидерът на белите бродници яхва призования мъртъв дракон на Денерис Таргариен и се отправя към Вестерос. Така Кралят на нощта се превърна в един от най-епичните злодеи в историята на ТВ сериалите, а нетърпението на феновете на поредицата е в своя пик. За да направи дългото чакане малко по-поносимо, по време на Aniventure Comic Con Владимир Фурдик ще участва в специален HBO панел с други двама актьори от „Игра на тронове\", които ще бъдат обявени допълнително. Панелът ще е достъпен за всеки присъстващ на фестивала. Онези, които желаят да се снимат лично с Кралят на нощта или да получат автограф от него ще имат тази възможност и в двата дни на ACC2018.Другата голяма звезда, която ще пристигне за най-очаквания уикенд през септември е Kamui Cosplay от Германия. Косплеър от 15 години, тя издава собствени книги и наръчници за изработката на косплей и е ценен гост на най-големите събития по целия свят с над 360 хиляди последователи във Facebook. Тя ще бъде част от елитното жури на най-голямото косплей състезание у нас, ще има собствен панел в рамките на фестивала и лична зона, в която всеки посестител е добре дошъл да се запознае лично с Kamui Cosplay.Meet & Greet билетите влизат в продажба на 09.02.2018 точно в 10:30 часа, а редовните билети са вече в продажба на промоционални цени от 30 лева за целия уикенд. Деца до 7 години влизат безплатно, ако са придружени от родител. ", "date": "2018.02.07", "title": "Aniventure Comic Con води Краля на нощта в България "}
{"url": "http://www.cross.bg/zemi-zemedelskite-promeni-1567293.html", "text": "/КРОСС/ Недоволни от ветото на президента Румен Радев върху промени в закони за земеделските земи и противници на тези промени, които според тях улеснявали застрояването, протестираха днес пред Народното събрание в София, съобщава БНР.В 11 часа пред парламента започна протест срещу наложеното от президента Радев вето върху промените в Закона за посадъчния материал и свързаните с него 15 други закона, един от които е Законът за опазване на земеделските земи. Протестът е организиран от Национална асоциация \"Българско Черноморие\" и според недоволните от ветото спорните промени са направени за облекчаване на административната тежест върху собствениците на земи.Одобрените от парламента промени в Закона предвиждат собствениците на земеделски земи със сменено предназначение, които не са успели да започнат строителство в законовия срок, да могат да препотвърдят статута на земите си, за да не се превръщат те отново в ниви. Собствениците имаха шестгодишен срок, който изтече през май 2017 година, да започнат реализация на инвестиционните си намерения, в противен случай земята в регулация отново трябваше да стане земеделска.Още миналата година депутати от \"Обединени патриоти\" и ГЕРБ предложиха корекция, удължаваща този срок, но тя не беше приета.В края на миналата година сходни текстове отново бяха предложени от \"Обединени патриоти\" и те бяха приети в края на януари.От мотивите към ветото се вижда, че президентът Радев не е съгласен с правилата за промяна на предназначението на земеделските земи. Според президента актуализираните текстове не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение и само при доказана нужда.Според протестиращите пред парламента срещу ветото промените са в полза на държавата и са срещу малкия бизнес и дребните собственици на земи. Протестът продължава с надеждата депутатите да излязат и да чуят аргументите на хората, които са се събрали, още повече, че днес следобед земеделската комисия ще гледа отново промените в Закона.Димитър Канариев от Национална асоциация \"Българско Черноморие\" - един от организаторите на протеста - заяви, че спорните промени са направени за облекчаване на административната тежест върху собствениците на земи, а ветото засяга конституционните права на частната собственост:„Говорим само за 0,001 процент от поземления фонд на страната, а ощетени са около 1800 български семейства, подчертавам, в цялата страна. Между 18 и 20 процента са в приморските области. Не говорим за имоти зад плажната ивица. Таксите, които държавата е прибрала и по сега действащия закон, говорим за няколко десетки милиона лева.Президентът е подведен да наложи вето, защото промените в закона защитават правото на дребния собственик да се разпорежда със земята си без ограничение и срокове. Ние си защитаваме собствеността, правото да изкарваме хляба на нашите семейства\", казва Димитър Канариев.В 12.30 ч. граждани и неправителствени организации започнаха друг протест - срещу приетите изменения в Закона за опазване на земеделските земи. С тях се улеснява промяната на предназначението на земеделските земи за застрояване и се удължават вече загубили правно действие решения за промяна на предназначението, обясни  Димитър Кацов от Гражданска инициатива \"Да спасим Карадере\", който даде пример с пустеещите заради променено предназначение земеделски земи по Черноморието.„Три-четири дружества държат стотици декари, които някога са били земеделски земи. В момента от ниви са станали храсталаци, защото са обрасли и са запустели. Със сигурност има и дребни собственици, но трябва да се видят и тези хора - колко от тях са имали намерение да правят нещо конкретно и колко от тях са се надявали да продадат земята си скъпо и това е била единствената цел\", заяви Димитър Кацов. ", "date": "2018.02.07", "title": "Протест и контрапротест срещу президентското вето за земеделските земи пред парламента"}
{"url": "http://www.cross.bg/hyalien-informatziya-raiiona-1567259.html", "text": "/КРОСС/ Няма информация за загинали или пострадали български граждани вследствие на силното земетресение в Тайван, регистрирано в късните часове на 6 февруари 2018 г., обявиха от Министерството на външните работи.В резултат на снощния трус в района на град Хуалиен са загинали двама души, а 219 други са ранени след срутването на хотел и три други сгради, изнасятк официалната информация от ведомството. Над 830 души са евакуирани временно във физкултурен салон и сгради на началното училище Чунхуа в Хуалиен. Над 1900 домакинства са били с прекъснато електрозахранване, а над 40000 - с прекъснато водоснабдяване. Очаква се възстановителните работи да приключат до края на днешния ден-7 февруари, но училищата и офисите в града ще останат затворени.Местните власти са изпратили на място специални екипи, включително 20 спасителни кучета. В центъра за реакции при бедствия в град Хуалиен е изпратен и екип, който да подпомага засегнати чуждестранни туристи. По информация на Централното бюро по метеорология на Тайван, в района на Хуалиен от началото на месеца до сега са регистрирани няколко земетресения с магнитуд 5-та и по-високи степени по скалата на Рихтер, последвани от вторични трусове.Властите предупреждават, че през следващите две седмици са възможни вторични трусове с магнитуд над 5-та степен по скалата на Рихтер.В тази връзка Министерството на външните работи препоръчва на българските граждани, пребиваващи или пътуващи в района на Хуалиен, да се информират своевременно за развитието на ситуацията и да следват стриктно указанията на отговорните местни власти. ", "date": "2018.02.07", "title": "Няма информация за пострадали българи от земетресението в Тайван"}
{"url": "http://www.cross.bg/sayditska-arabiya-kozhin-1567291.html", "text": "/КРОСС/ Русия доставя зенитно-ракетни комплекси С-400 на Саудитска Арабия. Това стана ясно от думите на помощника на президента на Русия по военнотехническото сътрудничество Владимир Кожин, който даде интервю за вестник \"Комерсант\".Кожин поясни, че двете страни са подписали документите за доставка на комплекса. Той добави, че всички параметри са съгласувани.По думите му разговорите са били сложни, но в крайна сметка Рияд и Москва са постигнали споразумение.Руският представител обясни, че преговорите са били сложни, тъй като Саудитска Арабия е настоявала и за трансфер на технологията.Двете държави, според Кожин, обсъждат и други потенциални споразумения. Те разговарят за доставка на руско стрелково оръжие и организацията за производството му в арабската страна.За сделката се заговори още в края на миналата година. Тя, може да се каже, че дори беше изненадваща, тъй като дойде скоро, след като Саудитска Арабия подписа оръжейна сделка със САЩ за рекордните 100 милиарда долара, която пък бе съпътствана от посещение на Доналд Тръмп в кралството, което бе и неговата първа чуждестранна визита.Русия пък вече сключи договор за доставка на С-400 и с Турция.", "date": "2018.02.07", "title": "Русия доставя зенитни системи С-400 и на Саудитска Арабия"}
{"url": "http://www.cross.bg/bobo-te-nomer-1567258.html", "text": "/КРОСС/ Когато говорим за музиката от 90-те години, едно име стои винаги над всички останали - DJ BoBo. Роден като Рене Бауман, швейцарецът навлиза постепенно на музикалната сцена в края на 80-те години и началото на 90-те, като големия си удар прави през ноември 1992 година със \"Somebody Dance with Me\". Следват няколко шеметни месеца, през които Бауман издава първите си два албума „Dance with Me\" и „There is a Party\", които достигат до номер 1 в Швейцария и Швеция и до номер 5 в Германия. Със следващите си няколко проекта DJ BoBo трайно се настанява в музикалните класации на почти всички европейски държави, а до момента е продал над 14 милиона копия от издадените 12 студийни албума и няколко компилации.Гостуването на DJ BoBo ще бъде по повод 13-ия рожден ден на Радио ENERGY, радиостанция номер 1 за любимата музика от 90-те до днес, и второто издание на HITS ONLY, което през 2017 г. доведе у нас Samantha Fox, Sandra и C.C.Catch.Последния си албум Рене Бауман издава през 2016 година с името Mystorial. Така е озаглавено и шоуто, с което DJ BoBo ще зарадва феновете си на 10 ноември в Арена Армеец. Грандиозното представление, което стои зад името Mystorial, е създадено по случай 25-ата годишнина на сцена на DJ BoBo, а вестник BUILD го определя с една дума - „феноменално\" и добавя „DJ BoBo се преоткрива с всеки нов проект\".Освен грандиозното шоу на DJ BoBo, на сцената ще видим и още популярни имена от 80-те и 90-те, които ще бъдат обявявани постепенно.Събитието се организира от KEEN ACTS и Радио ENERGY, a билетите на цени от 45 до 70 лева тръгват в продажба от 08.02.2018 в мрежата на Ивентим - бензиностанции OMV, билетен център НДК, касите на Български пощи и онлайн на Eventim.bg", "date": "2018.02.07", "title": "Легендарният DJ BoBo идва у нас за HITS ONLY 2018 и по случай 13 години Радио ENERGY."}
{"url": "http://www.cross.bg/chasa-zlataritza-prokyratyra-1567260.html", "text": "/КРОСС/ Районна прокуратура - Елена задържа за 72 часа и привлече в качеството на обвиняеми двама мъже за извършени действия на хулиганство и съпротива на полицаи в центъра на гр. Златарица, обл. В. Търново, съобщиха от Апелативната прокуратура в Търново.Както вече е известно в неделя вечер , след като се отзовал на сигнал, че те трошат автомобил, вследствие на което единият служител на реда, пък се озова в болница. И четримата хулигани бяха арестувани, но след изясняване на обстоятелствата от прокуратурата са решили да повдигнат обвинения само срещу двама от тях.С постановление на наблюдаващ прокурор М. К. е привлечен в качеството на обвиняем за това, че на 06.02.2018 г. около 22,00 часа в гр. Златарица на площад „Първи май\" извършил непристойни действия, грубо нарушаващи обществения ред и изразяващи явно неуважение към обществото, като деянието се отличава с изключителен цинизъм и дързост, съобщават от районната прокуратура. Хулиганът счупил и изтръгнал странично огледало на лек автомобил, удрял с него предното стъкло, опитал се да преобърне автомобила с ръце, псувал и се заканвал на гражданка и на служители на МВР гр.Елена, хвърлял стъклени бутилки по пътното платно/ - престъпление по чл. 325 от НК. Повдигнато му е обвинение и за това, че причинил чрез нанасяне удари с ръка на инспектора в РУ на МВР Елена, при изпълнение на службата му, телесна повреда. Престъпление по чл.131, вр.чл.130 от НК .Н. Н. е привлечен в качеството на обвиняем за това, че на 06.02.2018 г. около 22,00 часа в гр. Златарица на площад „Първи май\" извършил непристойни действия грубо нарушаващи обществения ред и изразяващи явно неуважение към обществото, като деянието се отличава с изключителен цинизъм и дързост. Той нанесъл побой на мъж от същия град и провокативно отказвал да предостави на органите на МВР Елена документи за самоличност и да изпълни техните разпореждания да преустанови побоя. Престъпление по чл. 325 от НК.Прокуратурата задържа двамата извършители за срок от 72 часа до довеждането им пред съда. В рамките на законовия срок ще внесе в съда искания за вземана на мярка за неотклонение „задържане под стража\"Под ръководството на прокуратура действията по разследването продължават. ", "date": "2018.02.07", "title": "Обвиниха двама за побоя над полицай в Златарица"}
{"url": "http://www.cross.bg/voda-vodoprovod-avariya-1567261.html", "text": "/КРОСС/ Екипи от \"Софийска вода\" АД работят по отстраняването на авария на довеждащ водопровод, съобщиха от дружеството.Отстраняването на авария по Рилски водопровод налага спиране на подаването на питейна вода в \"Панчарево\", \"Витоша\" и \"Овча купел\".Ограниченото водоподаване ще започне в 12.00 ч. от с. Железница и ще продължи от югоизточна посока последователно на запад до кв. \"Горна баня\" през около час.Продължителността на спиранията се очаква да е 12 часа.", "date": "2018.02.07", "title": "Няколко столични квартала останаха без вода"}
{"url": "http://www.cross.bg/razsledvaneto-sofiya--1567263.html", "text": "/КРОСС/ Прокуратурата вече е образувала досъдебно производство във връзка със смъртта на 4-годишния син на министъра на транспорта Ивайло Московски - Кристиян, в Боровец, а от днес разследването на случая е възложено на Национална следствена служба. Това обявиха в прессъобщение от държавното обвинение, а то бе в отговор на множество запитвания относно инцидента с моторна шейна в курорта. По повод постъпили множество запитвания от медии относно инцидент на 02.02.2018 г. в к. к. „Боровец\", пресцентърът на ПРБ съобщава следното:Досъдебното производство е образувано на 02.02.2018 г. по реда на чл.212 ал.2 НПК с първото действие по разследването на разследващ полицай от ОД МВР София - оглед на местопроизшествие, за това, че на 02.02.2018 г., около 15.00 ч., в землището на курортен комплекс „Боровец\", обл.София, е причинена по непредпазливост смъртта на Кристиян Ивайлов Московски- престъпление по чл.122 ал.1 НК.Първоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство.В хода на разследването са извършени пет огледа на местопроизшествие, разпитани са седем свидетели, изготвена е съдебномедицинска експертиза на труп, изискана е справка от „КАТ-ПП\" при ОД МВР София, възложени са ОИМ.По делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни.По предложение на административния ръководител на Окръжна прокуратура - София и наблюдаващия прокурор, с постановление  на главния прокурор от днес - 07.02.2018 г., разследването по делото е възложено на Национална следствена служба.", "date": "2018.02.07", "title": "НСС ще разследва смъртта на сина на Ивайло Московски"}
{"url": "http://www.cross.bg/komisiyata-prozrachnost-lekarstvenite-1567262.html", "text": "/КРОСС/ Правителството определи заместник-министъра на здравеопазването Бойко Пенков за председател на Комисията по прозрачност по Закона за лекарствените продукти в хуманната медицина.Досега тези функции изпълняваше маг. фарм. Лидия Нейчева в качеството ѝ на заместник-министър. Това съобщиха от правителствената информационна служба.Комисията по прозрачност е органът, пред който се обжалват решенията на Националния съвет по цени и реимбурсиране на лекарствените продукти.  ", "date": "2018.02.07", "title": "Смениха шефа на Комисията по прозрачност"}
{"url": "http://www.cross.bg/velikobritaniya-chedurmen-kozha-1567294.html", "text": "/КРОСС/ Оказва се, че прародителят на всички британци е къдрав, с много тъмна кожа и сини очи, предадоха световните агенции, цитирани от БТВ. Той е живял на Острова преди 10 хиляди години.Необичайните резултати идват след продължително ДНК изследване на скелет, открит в пещера във Великобритания. При първата реконструкция на лицето на т.нар. „Чедърмен\" той е бил с черна коса, много по-тъмна кожа и кафяви очи.Благодарение на изключително добре запазеното му ДНК учените във Великобритания установили, че всъщност той е бил доста мургав - почти чернокож и с много сини очи.Генетичният материал е бил взет чрез отвор в черепа, от който е било извлечено малко количество костен прах. Самият скелет е бил открит в пещера, в която температурата се е задържала на постоянни нива, а въздухът е бил студен и сух, което е позволило ДНК-то да се запази в толкова добро състояние.Според данните „Чедърмен\" е бил част от ловци-събирачи, дошли от Близкия Изток и мигрирали към Северна Европа в края на последната ледникова епоха.В наши дни около 10% от цялото британско население носи чертите на тези свои прародители.", "date": "2018.02.07", "title": "Прародителят на британците бил тъмнокож, синеок и къдрав"}
{"url": "http://www.cross.bg/mesetza-dvanadeset-potrebitelite-1567264.html", "text": "/КРОСС/ През януари 2018 г. общият показател на доверие на потребителите се покачва с 1.1 пункта в сравнение с равнището си от октомври 2017 г., което се дължи изцяло на повишеното доверие сред градското население, сочи проучване на Националния статистически институт.Мненията на потребителите относно настъпилите промени във финансовото състояние на домакинствата и общата икономическа ситуация в страната през последните дванадесет месеца остават без съществена промяна спрямо предходното наблюдение. В прогнозите за следващите дванадесет месеца обаче при селското население анкетата регистрира известен песимизъм по отношение на финансовото състояние и леко влошени очаквания за икономическата ситуация, докато при градското население очакванията се подобряват.Оценките за изменението на потребителските цени през последните дванадесет месеца са по-неблагоприятни в сравнение с мненията, изразени три месеца по-рано, в резултат на което балансовият показател се повишава със 7.7 пункта. Инфлационните очаквания се запазват и за следващите дванадесет месеца.По отношение на безработицата в страната потребителите изразяват малко по-позитивни прогнози спрямо октомври 2017 г. (понижение с 2.8 пункта).Настоящата икономическа ситуация в страната продължава да се оценява от по-голямата част от потребителите като неблагоприятна за спестяване, но очакванията им са за известно подобрение на икономическите условия за спестяване през следващите дванадесет месеца.Последната анкета отчита и позитивна нагласа в намеренията на потребителите по отношение на извършването на разходи за покупка на предмети за дълготрайна употреба , за „покупка или построяване на жилище (вила)\" и за „подобрения в дома\" през следващите дванадесет месеца. ", "date": "2018.02.07", "title": "Общият показател на доверие на потребителите се покачва"}
{"url": "http://www.cross.bg/razmer-spryamo-godinata-1567266.html", "text": "/КРОСС/ Министерският съвет одобри информация за касовото изпълнение на държавния бюджет и на основните показатели на консолидираната фискална програма за 2017 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет, съобщават от пресслужбата на правителството след днешното му заседание.Салдото по консолидираната фискална програма (КФП) на касова основа за 2017 г. е положително в размер на 845,2 млн. лв. (0,8% от прогнозния БВП) и се формира от излишък по националния бюджет в размер на 309,1 млн. лв. и излишък по европейските средства в размер на 536,1 млн. лева. За сравнение, в разчетите към Закона за държавния бюджет на Република България за 2017 г. е заложен дефицит по КФП за годината в размер на 1 330,0 млн. лв., което означава, че спрямо заложеното в програмата за годината се отчита номинално подобрение на бюджетното салдо с близо 2,2 млрд. лева. В структурно отношение салдото по националния бюджет отчита подобрение спрямо отчетеното за 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година.Постъпилите приходи и помощи по КФП за 2017 г. са в размер на 35 315,2 млн. лв. или 99,6% от годишните разчети. В структурно отношение данъчните и осигурителните приходи превишават разчетите за годината с 5,5 на сто, докато изпълнението при неданъчните приходи и помощите е по-ниско от разчета за годината. Съпоставени с предходната година, данъчните и неданъчните приходи нарастват с 2 741,7 млн. лв. (8,8%), докато постъпленията от помощи са по-ниски.Общата сума на данъчните постъпления, вкл. приходите от осигурителни вноски, възлиза на 29 581,3 млн. лв., което представлява 105,5% спрямо планираните за годината приходи. Преизпълнение на годишните разчети се отчита при повечето от основните данъци и осигурителните вноски. Съпоставено с данните за 2016 г., данъчните постъпления нарастват номинално с 10% (2 678,6 млн. лева).Приходите от преки данъци са в размер на 5 644,3 млн. лв. или 110,8% спрямо предвидените в разчетите за годината, като спрямо същия период на предходната година нарастват с 607 млн. лева (12,1%).Приходите от косвени данъци са в размер на 14 532,5 млн. лв., което е 103,7% спрямо разчетите за годината. Съпоставено с данните за 2016 г., постъпленията в групата нарастват с 970,8 млн. лв. (7,2%). Постъпленията от ДДС са в размер на 9 320,2 млн. лв. или 106,1% спрямо планираните. Съпоставени с предходната година, приходите от ДДС нарастват със 767,3 млн. лв. (9%). Размерът на невъзстановения ДДС към 31.12.2017 г. е 50,5 млн. лева. Приходите от акцизи възлизат на 4 984,5 млн. лв. (98,9% от разчетените за годината).Постъпленията от мита са 194,3 млн. лв. или 117% спрямо разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 1 039,4 млн. лв. или 104,9% изпълнение на годишните разчети.Приходите от социално и здравноосигурителни вноски са 8 365,1 млн. лв., което представлява 105,4% спрямо разчетените за годината. Съпоставено с предходната година, приходите от осигурителни вноски нарастват номинално с 14,3% (1 047,3 млн. лева).Неданъчните приходи са в размер на 4 213,2 млн. лв., което представлява 88,5% изпълнение на годишните разчети.Приходите от помощи са в размер на 1 520,7 млн. лв. или 57,5% от планираните за годината.Разходите по КФП (вкл. вноската на България в бюджета на ЕС) за 2017 г. възлизат на 34 469,9 млн. лв., което е 93,7% от годишните разчети. За сравнение, разходите по КФП за 2016 г. бяха в размер на 32 491,4 млн. лева. Нарастването на разходите спрямо 2016 г. е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69\" с 20 пр. п. спрямо 2016 година.Нелихвените разходи са в размер на 32 789,6 млн. лв., което представлява 94,9% от годишните разчети. Текущите нелихвени разходи за 2017 г. са в размер на 29 033,7 млн. лв. (102,5% спрямо разчета за годината), капиталовите разходи (вкл. нетния прираст на държавния резерв) възлизат на 3 755,9 млн. лв. (60,5% от разчетите към ЗДБРБ за1 2017 г.). Лихвените плащания са в размер на 792,1 млн. лв. или 95,8% от планираните за 2017 година.Частта от вноската на България в бюджета на ЕС, изплатена през 2017 г. от централния бюджет, възлиза на 888,2 млн. лв., което е в изпълнение на действащото към момента законодателство в областта на собствените ресурси на ЕС.Размерът на фискалния резерв към 31.12.2017 г. е 10,3 млрд. лв., в т. ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други.", "date": "2018.02.07", "title": "Правителството отчете 845 милиона лева излишък за 2017-а"}
{"url": "http://www.cross.bg/razpredelenie-krazhbi-vruzki-1567267.html", "text": "/КРОСС/ ЧЕЗ Разпределение България внедрява нова технология за разкриване на незаконните присъединявания към електроразпределителната мрежа. Компанията ще снабди с рефлектометри всички екипи, които проверяват за нарушения. Уредът позволява разкриване на допълнителни незаконни връзки към проводниците с точност до 99%, като при проверка всички кражби се установяват веднага.Рефлектометрите правят разлика между монтажни връзки, направени при ремонти, и нерегламентирани присъединявания. Това гарантира бързото и безусловно установяване на кражбите. Уредите са изключително точни, ефективни са и имат възможност за откриване на връзки с дължина над половин километър. Същевременно показват точното разстояние от електромера, на което е реализирано нерегламентираното присъединяване. Това спестява време и излишно ангажиране на лабораторни автомобили за диагностика, тежка механизация за разкопаване и откриване на незаконните връзки.До този момент ЧЕЗ Разпределение България използваше лабораторни коли за разкриване на кражбите, извършени чрез допълнителни проводници към развитата кабелна мрежа на дружеството. За целта се ангажираше по-солиден човешки и финансов ресурс, а ефективността не беше толкова висока. Всички лабораторни коли вече ще се използват само за по-бързото откриване на повреди по мрежата, което ще оптимизира работата и на аварийните екипи.През 2017 г. екипите на ЧЕЗ Разпределение констатираха 7094 кражби на електроенергия, като в резултат се дотаксуваха 35 750 мВтч електроенергия. През 2016 г. констатираните нарушения бяха 6499, а дотаксуваната енергия 34 119 мВтч. Очакванията на дружеството са чрез новите уреди през 2018 г. процентът на установените кражби спрямо 2017 г. да се покачи.  ", "date": "2018.02.07", "title": "ЧЕЗ Разпределение ще установява кражби на ток с нова технология"}
{"url": "http://www.cross.bg/pregovorite-koalitziya-nova-1567250.html", "text": "/КРОСС/ Преговорите между Съюза (ХДС/ХСС) и Германската социалдемократическа партия (ГСДП) все още не са довели до пробив в усилията за съставяне на нова голяма коалиция в Берлин, дори и след последния рунд, продължил 20 часа, отбелязва националният ежедневник Die Frankfurter Allgemeine Zeitung, цитиран от „Фокус\".В ранните часове на деня участниците в преговорите съобщиха, че все още договарят съдържанието на коалиционното споразумение. Трите партии ще се стремят да представят документа в четвъртък. Изцяло изключено е обаче преговорите за нова коалиция да завършат с колапс, както се случи с разговорите за потенциалния „ямайски\" съюз през ноември миналата година.От редакцията отбелязват, че партиите ще се стремят да избегнат ново отлагане на крайния срок. Не са договорени въпросите, засягащи здравеопазването и пазара на труда.Според първоначално поставения краен срок, преговорите трябваше да приключат още в понеделник. След това се очакваше, че във вторник все пак ще има краен резултат, но в крайна сметка се оказва, че на преговарящите им е необходимо още време. ", "date": "2018.02.07", "title": "Ново забавяне на преговорите в Гермния, но нямало да завършат с провал"}
{"url": "http://www.cross.bg/komisiya-zapadnite-grozdanova-1567248.html", "text": "/КРОСС/ Председателят на парламентарната комисия по външна политика Джема Грозданова изрази надеждата, че към 2025 г. Европейският съюз може да се е увеличил с още страни-членки. Именно това е фокусът на изнесената от Европейската комисия стратегия за разширяването на ЕС към Западните Балкани. Тя допълни, че една от целите на стратегията е да се въведе геополитически баланс в региона, като се ограничи влиянието на Русия и Китай и че спорът между Македония и Гърция за името на югозападната ни съседка е въпрос, в който България не трябва да се намесва.„Успяхме с другите две държави от триото да върнем фокуса върху разширяването на ЕС и искаме да остане така, а политическият знак е положителен\", заяви Джема Грозданова пред БНТ.Тя изрази надеждата, че към 2025 г. страните от ЕС може и да са повече от 27.„Новото в тази стратегия е, че тази година парите за Западните балкани са над милиард евро, като има възможност за даване на още за Западните Балкани, което досега не се е случвало. Тоест, има приоритет в тази област. Наш приоритет е основно по тема Западни Балкани в това шестмесечие и до края на годината транспортната свързаност и дигитализацията, които са заложени като две отделни точки\", допълни Грозданова.Тя заяви, че няма да бъдат „изливани\" пари в държави, които не вършат работа. Според нея стратегията на Европейската комисия изразява стремежа на ЕС да противодейства на влиянието на Русия и Китай в района. Доказателство за това е и стремежът на Македония и Гърция да решат проблема с името на страната.„Това е двустранен въпрос, в който България не бива да се бърка\", категорична бе Грозданова.Председателят на външната комисия в парламента заяви, че трябва да се решат проблемите между Сърбия и Косово, за да могат да продължат по пътя към европейската интеграция. ", "date": "2018.02.07", "title": "ЕС дава над 1 милиард евро за Западните Балкани тази година"}
{"url": "http://www.cross.bg/lihvite-poveche-bogdanov-1567247.html", "text": "/КРОСС/ Вдигане на лихвите по кредитите в България ще има, защото в някакъв момент ще се вдигнат лихвите, които централните банки определят. Това обяви в предаването „Тази сутрин\" по bTV икономистът Лъчезар Богданов.„Който в България си прави бизнес план, че тези лихвени нива ще продължават в следващите 5, 10 или 15 г., си прави грешно сметката\", допълни той.„В еврозоната започват да се натрупват фактори, които някак си бутат в посока решение централната банка да започне по-агресивно да увеличава лихвите в следващите години\", посочи икономистът.Той изтъкна, че българската икономика сега е много повече интегрирана с европейската.„Ако износът ни на стоки и услуги преди 8-9 г. е малко над 32-33 млрд. лева, сега е 66, тоест двойно повече стоки и услуги изнасяме. Съответно при външен шок много повече бизнеси, било в сектора на услугите или в промишлеността, ще го усетят\", прогнозира експертът.Дори да има благоприятни условия вътре в страната, много трудно можем да очакваме една толкова отворена икономика като нашата да бъде някакъв остров, каза още Богданов.По думите му при всички случаи нова банкова криза в развития свят ще има отражение в България.„В 2008 г. влязохме в криза на свръзадлъжнялост в развития свят - твърде много кредити, излязохме с още повече. В глобалната икономика бизнес и правителства са добавили над 42 трилиона долара дълг за последните 8 г.\", изтъкна икономистът.„Засега късметът или стечението на обстоятелствата е, че централните банки държат лихвите на практика нулеви. В еврозоната въпреки всички тези реформи всъщност в сравнение с преди кризата имаме 5 трилиона евро повече държавен дълг. На практика правителствата спасиха до голяма степен банковите си системи с дълг, който данъкоплатците ще плащат. Засега тежестта е ниска при тези нулеви на практика лихви, но в някакъв момент лихвите ще трябва да започнат да растат, защото цената на капитала не е нула. Няма как да очакваме, че поколения наред хората няма да очакват възвръщаемост от спестяванията си\", посочи Богданов.„Централните банки провеждат абсолютно целенасочено тази политика, в един момент ще спрат да го правят - когато инфлацията тръгне леко нагоре, когато безработицата спадне още, когато трудовият пазар прегрее, заплатите започнат да растат по-бързо. На практика в Европа се чака кога в Германия ще започнат да растат бързо заплатите\", отбеляза той.Според него инвестиционни проекти, включително бизнеси, които се крепят единствено на очакването на безкрайни нулеви лихви и безкраен достъп до нов капитал, тоест бизнес, който се крепи единствено на възможността да получава свеж ресурс от финансовите пазари, без реално да създава стойност и доход, в един момент ще бъдат прекратени. Кога точно, никой не може да прогнозира, каза Богданов. ", "date": "2018.02.07", "title": "Икономист: Ще има вдигане на лихвите по кредитите"}
{"url": "http://www.cross.bg/hiryrgiya-diyarbakurluogly-myrat-1567252.html", "text": "/КРОСС/ На 24 февруари тази година, Доц.Д-р Мурат Диярбакърлъоглу ще представи най-новите тенденции и практики в естетичната и пластична хирургия. След лекцията, всеки ще има възможност за лична консултация и преглед с лекаря. Участието в лекцията, личните консултации и прегледите са абсолютно безплатно за всички заявили участие, съобщава ПРофайл.Записалите се за преглед ще могат да се възползват и от специалните преференциални цени с отстъпки от 30% от всички процедури.Доц.Д-р Мурат Диярбакърлъоглу е специалист по пластична, реконструктивна и естетична хирургия. Специализирал е естетична хирургия на лице и хирургични интервенции при мигрена в клиниката на един от най-известните пластични хирурзи на САЩ д-р Bahman Guyuron, Кливланд.През 2012 г. провежда обучение по естетична и реконструктивна хирургия на млечната жлеза при д-р Mario Rietjens, Instituto Europeodi Oncologia, Милано.Две години по-късно придобива сертификат на European Board of Plastic, Reconstructive and Aesthetic Surgery, който се счита за признание на най-висока професионална компетентност в областа на пластичната хирургия, призната от цял свят.Понастоящем работи в най-модерната болница на Турция - Florya LIV Hospital, Истанбул. Автор е на множество научни публикации в национални и международни научни журнали. Основните направления , за които може да получите консултация от д-р Мурат Диярбакърлъоглу са:•\tФейс-лифт, вкл. (ендоскопски)•\tБодилифтинг•\tРеконструктивна пластика на горна и долна устна•\tКорекция на скули (със или без автотрансплантат/имплант)•\tОперативна корекция на формата на устните•\tЕстетична ринопластика - цялостна (пластична корекция на носния септум и на меките тъкани и на костния носен скелет за функционално възстановяване на носното дишане.)•\tПластична гръдна хирургия ( намаляване, увеличаване, повдигане на гърди)•\tMъжка гръдна пластика•\tАбдоминопластика и липосукция•\tБлефаропластика (пластика на околоочна област)•\tКорекция на уши•\tБракиопластика (корекция на ръце)•\tКорекция на крака (Thigh Lift)•\tКожно-ракова хирургия•\tПокриване на дефекти в различни области на тялото•\tМентопластика (с остеотомия; с автотрансплантат; с имплант).•\tОстраняване на цикатрикс над 200 кв. см и свободна кожна автопластика за покриване на дефектаСпецилистът ще гостува и консултира безплатно в София на 24 февруари в офиса на представитеслтвото на верига болници \"MEDICALPARK \" Турция с адрес: гр.София / ул.Цар Самуил No: 1 партер офис 4Можете да се запишете, като попълните формуляра или като се обадите на телефон : 0888688805", "date": "2018.02.07", "title": "Светило в пластичната хирургия ще преглежда безплатно в София"}
{"url": "http://www.cross.bg/protestirashtite-planira-chastni-1567281.html", "text": "/КРОСС/ Пореден протест на граждани от столичния кв. „Горубляне\" срещу построяването на Източен парк върху частни площи. Само преди дни протестиращите блокираха движението на околовръстен път, а днес се събраха пред Народното събрание.Според протестиращите засегнатите семейства са около 500, като се планира да бъдат застроени общо над 1250 дка земя.Хората питат защо паркът не се планира върху общински земи, а трябва да се използват частни имоти за изграждането му.  ", "date": "2018.02.07", "title": "Граждани отново протестираха срещу изграждането на Източен парк "}
{"url": "http://www.cross.bg/doncheva-prokyratyrata-koryptziyata-1567253.html", "text": "/КРОСС/ Татяна Дончева отправи критики към начина, по който беше извършена акцията срещу кмета на Септември. В студиото на „Тази сутрин\" по бТВ тя заяви, че прокурорите също били започнали да си купуват бронежилетки.На кадрите от акцията се виждат служители на прокуратурата от специализираното звено за противодействие на корупцията, които са с маски и специално облекло.„Все още не е приет правилникът и не са назначени служители за Комисията за противодействие на корупцията. Какви са тези екшън герои?\", попита Дончева.По думите ѝ кметът на Септември не може да отговаря за умишлена безстопанственост, тъй като престъпленията, в които го обвиняват, не спадат в тази категория.„Освен това от прокуратурата казват, че сега започват данъчните и финансовите ревизии. Как сега ги започват, а досега какво правихте? Щом при тази шумотевица тръгват с отмяна на мярката за неотклонение още на първата стъпка, това означава, че доказателствата срещу кмета са афиф\", категорична е Дончева.Тя определи и предишната „акция лукс\" на прокуратурата като „шумолящо мероприятие\".По повод международните разговори на премиера Бойко Борисов за приемането на България в еврозоната и Шенген, лидерът на „Движение 21\" каза, че влизането ни е въпрос на общия капацитет на страната.„Той започва с финансовото състояние, организацията на живота в държавата, организацията на съдебната система и всички останали\", поясни тя.„Ние вместо да ги подобряваме ги влошаваме\", смята Дончева.", "date": "2018.02.07", "title": "Дончева: И прокурорите вече си  купуват бронежилетки, какви са тези екшън герои"}
{"url": "http://www.cross.bg/kmet-chokov-pulnomoshtiyata-1567280.html", "text": "/КРОСС/ Състав на Върховния административен съд окончателно прекрати пълномощията на Ценко Чоков като кмет на село Галиче.Магистратите са категорични, че той повече не може да заема поста. Чоков е зад решетките от май 2016 г. по дело, по което е подсъдим пред спецсъда, че е лидер на банда за рекет, лихварство, побои и палежи, пише „24 часа\".Общинската избирателна комисия в Бяла Слатина сложи край на кметската му кариера миналата година, позовавайки се Закона за местното самоуправление местната администрация.Той предвижда предсрочно прекратяване на пълномощията на кмет, ако той за повече от месец отсъства неоснователно от работа.  ", "date": "2018.02.07", "title": "Ценко Чоков вече не е кмет на Галиче"}
{"url": "http://www.cross.bg/pazar-dobrev-energetikata-1567251.html", "text": "/КРОСС/ Промените в търговията с електроенергия няма да се отразят на регулирания пазар и на битовите потребители, увери в студиото на „Денят започва\" председателят на парламентарната комисия по енергетика Делян Добрев.„Мерките за либерализиране на пазара на ток налагат промени в съществуващия закон за енергетиката\", обясни Добрев.„В момента 55 на сто от търговията се прави на свободния пазар. На него вече ще търгуват и централите, чието производство досега се изкупуваше на преференциални цени - ВЕИ, които произвеждат над 5 мвт. час, конгенерациите, ТЕЦ-овете, с изключение на т.нар. „Американски\". Там се водят преговори с Европейската комисия, Министерство на енергетиката и собствениците, като амбицията е до 2-3 месеца да има реален напредък\", каза Добрев.На срещата с премиера, която по мнението на всички е била много ползотворна, са уточнени три неща - мерки, които трябва да изпълни парламентът, „мерки, които са отговорност на дружествата\", заяви Делян Добрев.„По отношение с уравновесяването на свободния пазар проблемът дойде от последните месеци на миналата година\", допълни той.„Търговците на електроенергия бяха закупили на свободния пазар енергия за около 80 лева и бяха изпратили оферти към фирмите за същата тази енергия за 118 - 120 лв. Как се получава тази разлика, ще установи Комисията за защита на конкуренцията и ако има нарушения, тя ще предприеме необходимите санкции.Задължихме производителите на енергия над 5 мвт. ч. без преференциални цени да продават енергията на Българската независима енергийна борса, като така се гарантира прозрачност и достъп до пазара на едро. След въвеждането на този законов текст, който функционира от 1 януари, ситуацията на енергийния пазар се е нормализирала, като цените са паднали до около 70 лв., колкото е реалната пазарна цена\", допълни бившият енергиен министър.„Почти всички мерки, за които се разбрахме, са предложени от Световната банка преди почти две години. Ние не правим нищо извънредно, не са просто хрумвания в кабинета на премиера, а са плод на дългогодишен анализ.Мерките се въвеждат чак сега преди протестите на работодателите, защото моделът на Световната банка е предполагал нов Закон за енергетиката. Сега обаче ще се въведат корекции в настоящия закон.Един нов закон за енергетиката иска много усилия и голям юридически капацитет. Имаме един юрист и един експерт в Комисията и те не могат да се справят с тази тежка задача. Намерихме начин в съществуващия закон да променим текстовете, като въведохме 90 процента от предложенията на Световната банка\", обясни още депутатът от ГЕРБ.Той увери, че предложенията не въвеждат регулиран пазар или повишаване на цената на тока.„С т.нар. „американски централи\" протичат преговори, а договорите с тях не са съвместими с европейското право, за което са наясно и самите те\", заяви Добрев и изрази надеждата, че в следващите месеци ще се реши този въпрос.„За цени на регулиран пазар никога не говоря, защото има независим регулатор, който определя тези цени. Но ако го цитирам от изказвания вчера, тези промени касаят свободния пазар, който в България в момента е 55%. По-малката част от електроенергията в България се продава на регулирания пазар. Процесът на либерализация по отношение на регулирания пазар намалява\", каза Добрев.Той заяви, че ситуацията в края на годината, когато цените на свободния пазар са били повишени за бизнеса, показва опит за манипулиране. Заради това част от тях са се върнали в регулирания пазар, защото там се е оказало по-изгодно. ", "date": "2018.02.07", "title": "Делян Добрев: Промените в енергетиката няма да се отразят на битовия потребител"}
{"url": "http://www.cross.bg/trump-vashington-kraya-1567254.html", "text": "/КРОСС/ Американският президент Доналд Тръмп е поискал от Пентагона да организира голям военен парад в столицата Вашингтон, предава news.bg.Тръмп е отправил искането пред висши американски военачалници в края на януари, след като според информации бил впечатлен от парада по случай националния празник на Франция през миналата година в Париж, на който той присъства лично.\"Това беше един от най-големите паради, които съм виждал\", изтъкна по-късно Тръмп, добавяйки: \"Трябва и ние да направим нещо подобно и да го надминем.\"Искането обаче вече е отправено и официално, като затова потвърдиха от Белия дом.„Президентът Тръмп изказва невероятна подкрепа за американските военнослужещи, които рискуват техния живот всеки ден, за да пазят страната ни в безопасност. Той поиска Министерството на отбраната да определи дата за честването, на което американците да могат да покажат своята признателност\", заяви говорителят на Белия дом Сара Сандърс.Военни прояви във Вашингтон обикновено се използват само за отбелязване на победата в края на война, припомня „Би Би Си\".Демократите сравниха плана на Тръмп с демонстрациите на военна мощ, организирани от диктатори. Политици от Демократическата партия разкритикуваха плана и заради разходите, както и заради това, че подобни идеи носят тревожен символизъм.\"Какво абсурдно пилеене на пари!\", възкликна в \"Туитър\" конгресменът Джим Макгавърн, допълвайки: \"Тръмп действа по-скоро като диктатор, отколкото като президент. Американците заслужават повече.\" ", "date": "2018.02.07", "title": "Тръмп поиска огромен военен парад, сравниха го с диктатор"}
{"url": "http://www.cross.bg/nasilie-stoiinev-zakonoproekti-1567255.html", "text": "/КРОСС/ „Бурно се говори в защита на Истанбулската конвенция. Явно социалният пол е един от приоритетите на ГЕРБ, но за нас е важно да се предпазват жертвите от домашно насилие\". Това заяви зам.-председателят на ПГ на „БСП за България\" Драгомир Стойнев от парламентарната трибуна.Той подчерта, че за поредна седмица законопроекти, които касаят дневния ред на обществото, не са в дневния ред на Народното събрание.„Остро възразявам срещу начина на работа на правна комисия. Днес ще се гледа само един законопроект, при положение, че БСП са внесли конкретни законопроекти, които касаят домашното насилие. Този отказ на председателя на комисията е неразбираем\", каза още Стойнев.„Внесли сме законопроекта на 18 януари,  промени в НК- умишленото причиняване на  средна телесна повреда отива в престъпления от общ характер. Това ще даде голяма закрила на жертвите от домашно насилие\", обясни той.„Народните представители от ГЕРБ не желаят да гледат в комисия законопроекти, които ще решат тези проблеми\", категоричен е Драгомир Стойнев.", "date": "2018.02.07", "title": "Стойнев: За БСП e важно да се предпазват жертвите от домашно насилие, а за ГЕРБ – приоритет е социалният пол"}
{"url": "http://www.cross.bg/dobrev-delyan-predstavitel-1567256.html", "text": "/КРОСС/ За трети път БСП поиска отстраняването от пленарна зала на депутата от ГЕРБ Делян Добрев. Това стана ясно от думите на депутата от ПГ на „БСП за България\" Иван Ченчев, предава „Фокус\".\"Във връзка с решение №2 от 30 януари 2017 година по конституционно дело №8 от 2017 г. и без да упражнявам фиксация в никого, а с вяра в правотата на Конституционния съд ви призовавам, г-жо председател, да отстраните от зала гражданина, вече в това му качество, Делян Александров Добрев\", заяви Ченчев.От своя страна председателят на парламента Цвета Караянчева заяви, че решението на КС не засяга статута на Делян Добрев като народен представител и на практика потвърждава, че такъв правен казус понастоящем не съществува.„Към момента в НС няма валидна оставка на народния представител, по която парламентът да се произнесе. Нямам основание да отстраня г-н Добрев, той е пълноправен народен представител\", каза още Цвета Караянчева. ", "date": "2018.02.07", "title": "БСП за трети път поиска Делян Добрев да бъде отстранен"}
{"url": "http://www.cross.bg/raiiona-lenti-blokira-1567257.html", "text": "/КРОСС/ Тежка катастрофа с тир блокира движението на автомагистрала „Тракия\" в района на Пазарджик.Товарен автомобил с ремарке се е блъснал в мантинелата в района на 104-105 км. Сигналът за инцидента е получен около 09:00 ч.В резултат на това скоростните ленти и на двете платна - за София и Бургас не могат да се използват, а движението се осъществява само в аварийните ленти, съобщават от Агенция „Пътна инфраструктура\" и призовават водачите трябва да шофират с повишено внимание във въпросния участък.Пожарникари са извадили двама души от кабината на камиона. Това съобщи говорителят на ОД на МВР Мирослав Стоянов, цитиран от Plovdiv24. Той обясни, че единият от водачите, който е имал оплаквания, е транспортиран от екип на \"Спешна помощ\" в болнично заведение за преглед. ", "date": "2018.02.07", "title": "ТИР се обърна и блокира магистрала \"Тракия\""}
{"url": "http://www.cross.bg/hrani-poveche-bulgariya-1567239.html", "text": "/КРОСС/ \"Храни мутанти променят генома на децата\", е водещото заглавие на вестник „24 часа\". По време на конференция за детското хранене стана ясно, че натрупването в организма на добавки и Е-та, вложени в съвременните храни, може да доведе до изменения в човешкия геном, уточнява публикацията.В рамките на българското европредседателство трябва да бъде завършена и нова европейска директива, която ще ограничи рекламите в медиите на вредни храни - с много захар, сол и мазнини, съобщава по темата „Труд\". Вестникът обръща внимание и на това, че няма закон, който да разпорежда дали и как да се организира видеонаблюдение във всички детски ясли и градини в България. Инициативата трябва да дойде от директора и учителите и да се намерят пари за това. И един несъгласен родител детето му да бъде снимано може да стопира проект за изграждане на наблюдение, констатира вестникът. Проверка на „Телеграф\" показва, че идеята за поставяне на камери среща масов отпор на учители и родители.\"Властта щяла да гони американските централи\", пише „Земя\" на първата си страница. Договорите за преференциални цени и задължително изкупуване на електроенергията с т. нар. \"американски централи\" ще бъдат прекратени. Вестникът цитира министър Теменужка Петкова, според която, ако това бъде направено в нарушение на подписаните контракти, предвидените неустойки са за общо 3 милиарда лева.\"Ако спрем да местим стрелките, ще плащаме повече. Ако за обикновения човек става дума за дребни суми, то за предприятията говорим за много повече\", казва в интервю за вестник „Монитор\" депутатът от ЕНП/ГЕРБ в Европарламента Андрей Новаков. Въпросът за смяната на часовото време ще се обсъжда в четвъртък от евродепутатите, уточнява изданието.Холандия подкрепя България да се присъедини към Шенген , информира „Стандарт\", цитирайки холандският премиер Марк Рюте след срещата с българския му колега Бойко Борисов в София. Изявлението му е знаково, тъй като страната на лалетата бе смятана за последната пречка пред влизането ни в шенгенското пространство, отбелязва изданието. ", "date": "2018.02.07", "title": "Акценти в пресата"}
{"url": "http://www.cross.bg/tazi-konventziya-istanbylskata-1567249.html", "text": "/КРОСС/ „Ако Патриотите си мислят, че ще имат различна съдба от Реформаторите, много се лъжат. По всичко личи, че ще се случи\", заяви лидерът на софийската организация на БСП Калоян Паргов пред „Канал 3\".Той коментира и темета с Истанбулската конвенция.\"От началото на годината това стана основен дебат, както вътре в самите партии, така и в цялото общество, намеси се и Българската православна църква, намеси се и академичната общност. Очевидно тук има някакъв голям залог, тъй като г-н Борисов винаги, когато е усетил мнението на хората, винаги е гледал да се качи на тази вълна и досега винаги успешно. Тук обаче изглежда е притиснат от някакви обстоятелства, които разделят Европа на европейци и на неевропийци, но Европа е единна в разнообразието си, което означава, че всяка страна членка има своите особености, които трябва да бъдат зачетени в общото европейско законодателство. България и законодателите, ако имат желание по отношение на жените и насилието над жени, могат да направят редица законодателни предложения и инициативи, ние вече имаме такива. Може да се засили и контрола.\", продължи той и добави, че тази седмица ще предложат в Общинския съвет в София да се създаде кризисен център.\"След като излезе обяснителната записка към Истанбулската конвенция, хвърли в шок цялото общество. Няма как да приемем нещо, само защото сме членове на ПЕС, има европейски страни, които няма да приемат тази конвенция, отчитайки своите особености и народопсихология. Не мисля, че има опасност да бъдем изключени от европейските социалисти, насажда се изкуствено напрежение. Тук самият Борисов трябва да излезе и да каже какво прави той, какво е неговото мнение. Много изкусно станаха скандали вътре в партиите - между Валери Симеонов и Красимир Каракачанов, между Корнелия Нинова и Сергей Станишев. Т.е. всички малко се наиграхме, но да седнем и да си говорим сериозно и да не се правим на хитри. Да сложим въпроса на масата - ратифицираме ли го или не, ако не го ратифицираме, поемаме ли тази отговорност\", каза още социалистът. ", "date": "2018.02.07", "title": "Паргов: Борисов да излезе и да каже какво му е мнението за Истанбулската конвенция"}
{"url": "http://www.cross.bg/internet-potrebitelite-informatziya-1567240.html", "text": "/КРОСС/ Близо 50% от българите, ползвали интернет, са били склонни да предоставят обща лична информация за себе си онлайн, сочи проучване на Евростат за нагласите на интернет потребителите в Европейския съюз през  2016 година,  предава БНР.Анализът показва, че едва около 20% от българите са споделили лични данни, а само 9 на сто, са се възползвали от плащане по интернет.Средно между 75 и 80 на сто от сънародниците ни са използвали интернет за видео или телефонни разговори, участие в социални мрежи, изпращане на електронна поща и четене на новини.Проучването сочи още, че делът на потребителите на интернет в Евросъюза, предоставили лична информация в мрежата варира от 30 процента \"предпазливост\"  в Румъния, до 90 процента  \"либералност\" в Люксембург.Едва 3 на сто от потребителите на Интернет в ЕС са се сблъскали със  злоупотреби с лична информация  или други нарушения на неприкосновеността на личния живот. Такъв е и процентът на потребителите, претърпели финансови загуби от получаване на измамни съобщения или пренасочване към фалшиви уеб сайтове, отчита Евростат. ", "date": "2018.02.07", "title": "Половината от ползващите интернет българи са готови да си дадат личните данни онлайн"}
{"url": "http://www.cross.bg/borsite-yspokoyava-sityatziyata-1567243.html", "text": "/КРОСС/ След неочаквания срив на борсите ситуацията на световните фондови пазари започна да се успокоява, предава БНТ. Американският \"Уолстрийт\", азиатските борси и пазарите във Франкфурт, Париж и Берлин преживяха бурен ден, след като промишленият индекс Дау Джоунс се срина с 4,6 % - спад, който за последно е отчитан през 2011 г.Паниката, обаче, се оказа неоснователна и при затварянето на борсите индексът се беше повишил, възстановявайки почти половината от загубеното.Финансови експерти са категорични, че няма основание за притеснение и че движенията на пазара, са в рамките на нормалното. ", "date": "2018.02.07", "title": "След срива се успокоява ситуацията на световните пазари"}
{"url": "http://www.cross.bg/komisiya-vigenin-tazi-1567242.html", "text": "/КРОСС/ Голямата новина от вчера е, че за пръв път се дава някакъв хоризонт, макар и с индикативен срок, за страните от Западните Балкани и смятам, че това ще бъде много мотивиращо не само за Сърбия и Черна гора. Това каза в интервю за предаването \"Преди всички\" по БНР председателят на парламентарната комисия по европейските въпроси и контрола над европейските фондове Кристиан Вигенин.„А и за останалите, които виждат, че когато правиш реформи, когато преговорите вървят успешно, тази перспектива е съвсем реална. А в европейските страни, особено по-скептичните, ще има време да започне едно осъзнаване на реалностите и готовност все пак да се проведе общественият дебат, да се променят нагласите. Защото не е тайна, че в една част от страните-членки въпросът за по-нататъшното разширяване на ЕС не среща особено одобрение, независимо за коя страна говорим. Принципно е\", коментира бившият министър на външните работи, евродепутат и настоящ народен представител от БСП.„Перспективата не е съвсем близка, но отношението на председателя на Европейската комисия Жан-Клод Юнкер към тези страни и разширяването се промени по време на неговото председателство и естествен ход в тази посока е вчерашното съобщение на Европейската комисия\", подчерта още Вигенин. Откроявайки ролята на България той посочи:„Виждаме една по-положителна картина, по един по-положителен начин представен процес, не толкова наблягайки на проблемите, а повече на това да има ясна перспектива, ясен ангажимент, че при реформи процесът ще върви по-бързо. Предстои да излязат индивидуалните доклади за всяка една от страните, но тази основа е добра\". ", "date": "2018.02.07", "title": "Вигенин: Перспективата за Западните Балкани ще мотивира не само Сърбия и Черна гора"}
{"url": "http://www.cross.bg/plovdiv-obshtinata-partzelut-1567244.html", "text": "/КРОСС/ Близо 300 кв. м от пловдивския площад „Централен\" вече са оградени и на оградата пише „частна имот\". Парцелът е в идеалния център на града и със заграждането му се спира подготвяния с години проект за облагородяването на центъра.Оказва се, че парцелът е напълно законно заграден. В Община Пловдив изглежда останаха шокирани от този факт.„За мен беше изненадващо като разбрах, че собствениците на имота са се сдобили с констативен нотариален акт, с който се легитимират като собственици\", поясни инж. Димитър Кацарски, който е зам.-кмет на Община Пловдив.Парцелът е реституиран през 1999 г. и е разпределен между 35 наследници. Преди 6 години общината прави опит да го откупи.„Общината се свързаха с мен и ми предложиха да направим преговори за продажба на този имот, но докато водихме преговори, те заведоха дело за обявяване на заповедта за реституция за нищожна\", поясни Паулина Христева, адвокат на собствениците на парцела.Отчуждаването е важно за реконструкцията на площада. Там трябва да минава връзката между Одеона и новите археологически разкопки.Засега от общината нямат ясна позиция какво точно трябва да се предприеме - дали да се води съдебна битка или да се закупи имота. ", "date": "2018.02.07", "title": "Част от централния площад в Пловдив се оказа частна собственост, в общината останаха изненадани"}
{"url": "http://www.cross.bg/matzegor-rabotnitzi-severnokoreiitzite-1567245.html", "text": "/КРОСС/ Властите на някои руски региони започнаха експулсиране на севернокорейски работници, предава РИА „Новости\", като се позовава на информация от дипломатическия представител на Москва в Пхенян Александър Мацегор.Агенцията припомня, че една от точките на приетата по-рано Резолюция 2375 на Съвета за сигурност на ООН предвижда отказ за издаване на разрешителни за работа на граждани на Северна Корея в други страни. През октомври миналата година държавният глава на Руската федерация Владимир Путин подписа указ за изпълнение на съответните мерки.„Забраната за работници от Северна Корея ще бъде удар по руската икономика, но изпълняваме стриктно решението на Съвета за сигурност на ООН\", увери Мацегор.Руският дипломат определи като „пълни глупости\" разпространената по-рано информация, съгласно която севернокорейците работят в Русия в робски условия. Мацегор поясни, че 40-50% от заработеното остава за севернокорейците, докато останалата част от възнаграждението се предава на властите в Пхенян. ", "date": "2018.02.07", "title": "Русия започна експулсирането на севернокорейски работници"}
{"url": "http://www.cross.bg/dvigateli-dizelovi-trilitrovi-1567246.html", "text": "/КРОСС/ Германската прокуратура обискира административни сгради на автопроизводителя \"Ауди\" в Инголщат и завод в Некарсулм в рамките на разследването за манипулиране на дизелови емисии, съобщава БНТ.Най-печелившото подразделение на \"Фолксваген\" призна през ноември 2015 г., че неговите трилитрови шестцилиндрови дизелови двигатели са снабдени с устройство за избягване на ограниченията.Разследването вече обхваща продажбата на 210 000 коли на групата с трилитрови двигатели, продадени в Европа и САЩ от 2009 година насам.  ", "date": "2018.02.07", "title": "Обискириха офисите и завод на \"Ауди\""}
{"url": "http://www.cross.bg/metra-duzhd-mesta-1567222.html", "text": "/КРОСС/ В ранните сутрешни часове в югозападните райони, а през деня на места и в останалата част от страната, ще има превалявания от дъжд. Сняг ще превалява само на отделни места в планинските райони, но с преноса на по-топъл въздух, границата на снеговалеж ще се вдига и ще е над 1800 - 2000 метра. Ще духа слаб в източната половина на страната умерен вятър от юг-югоизток. Минималните температури ще са между минус 2° и 3°, максималните - от 7° до 12°.Атмосферното налягане е близко до средното, но през деня значително ще се понижи.По Черноморието ще е предимно облачно. На отделни места, главно по южното крайбрежие, е възможно да има слаби превалявания от дъжд. Вятърът ще се усили и ще е умерен от югоизток. Максималните температури ще са 8°-9°. Температурата на морската вода е 6-8°. Вълнението на морето ще е 2-3 бала.Над планините ще има променлива, по-често значителна облачност. От югозапад ще започнат превалявания, които в ранните сутрешни часове над 1300-1500 метра височина ще са от сняг, но през деня с преноса на по-топъл въздух, границата на снеговалеж ще се вдига и ще е над 1800-2000 метра. В по-ниските части преваляванията ще са от дъжд. Ще духа умерен и силен югозападен вятър, който след обяд още ще се усили. Максималната температурата на 1200 метра ще е около 5°, на 2000 метра около 0°.През нощта срещу четвъртък и в четвъртък преди обяд превалявания от дъжд ще има на повече места в страната; в планините над 2000 метра ще превали сняг; там ще е и доста ветровито. В четвъртък през деня вятърът ще се ориентира от запад-северозапад, ще бъде умерен.В петък вероятността за валежи е малка, в Дунавската равнина все още ще духа до умерен вятър от запад-северозапад, но до вечерта и там ще отслабне и стихне. В събота от югозапад отново ще започнат валежи от дъжд, които до края на деня ще обхванат цялата страна. Вятърът ще се ориентира от изток-североизток и ще се усили. Ще започне понижение на температурите и до вечерта на места в западната част на Предбалкана и по високите полета на Западна България дъждът ще премине в сняг. Има повишена вероятност, главно в западната половина от страната, валежите да са значителни.", "date": "2018.02.07", "title": "Слаби валежи от дъжд се очакват днес"}
{"url": "http://www.cross.bg/srok-dvizhenieto-ogranicheno-1567235.html", "text": "/КРОСС/ Информация за състоянието на републиканските пътища към 05:30 ч. за 07.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 6° до + 6°.Времето над по-голямата част от страната е ясно. Слаб до умерен вятър духа в областите Варна, Добрич, Разград, Силистра, Смолян, София и Хасково, а силен вятър духа в района на проход „Петрохан\".Дъжд вали в района на Самоков.Пътните настилки са предимно сухи, на места влажни, а по високите и усойни места частично заледени и обработени.Намалена видимост поради мъгла:- до 50 м в обл. Плевен, както и в районите на Средец и Пода /обл. Бургас/, Костандово /обл. Пазарджик/ и по поречието на р. Дунав /обл. Русе/;- до 100 м в областите Сливен и Ямбол, както и в районите на Карнобат /обл. Бургас/, Свищов /обл. В.Търново/, Борован /обл. Враца/ и Берковица /обл. Монтана/;- до 150 м в районите на Мъглиж и Богданово /обл. Ст. Загора/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на  пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т;- „Твърдишки\" - забранен за МПС над 10 т. Срок: целогодишно;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път II-99: Движението по път II-99 Крайморие - Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път III-992 Парк Росенец - Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- От км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- От км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път III-107: Движението по път III-107 Пастра - Рилски манастир се осъществява двупосочно в една лента поради почистване на срутване на скална маса при км 23. Срок до 07.02.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.02.07", "title": "Ето каква е актуалната ситуация по пътищата на 7 февруари"}
{"url": "http://www.cross.bg/chasa-sofiyaot-deloto-1567224.html", "text": "/КРОСС/ ***София.От 09.00 часа започва пленарното заседание на Народното събрание.***София.От 10.00 часа започва седмичното заседание на Министерския съвет.***София.От 08.30 часа, 13.00 часа и 18.00 часа в подлеза на метростанция „Сердика\" и на площада в подлеза на метростанция СУ „Св. Климент Охридски\" ще се проведат серия от масови демонстрации с участието на талантливи млади футболисти. Събитието е част от подготовката за посрещането на Купата на FIFA на 14 февруари в България.***София.От 09.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.***София. От 10.00 часа в сградата на КЕВР ще се проведе открито заседание за обсъждане на доклад относно утвърждаване на пределна цена на топлинната енергия на „Коген Загоре\" ЕООД.***София.От 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група.***София.От 10.00 часа 3-ти състав на Специализирания наказателен съд ще заседава по делото срещу Мелиад Ф. и Хасал Ел Х. и, на които са повдигнати обвинения за тероризъм.***София.От 10.00 часа 12-и състав на Специализирания наказателен съд ще заседава по делото срещу Иван М., Марио Г. и др., на които са повдигнати обвинения за организиране и ръководене на престъпна група.***София.От 10.00 часа 1-ви състав на Софийски градски съд ще заседава по делото срещу Огнян Донев и Борис Борисов (чл.255-257 НК).***София.От 10.00 часа в конферентната зала на Клиниката по детска кардиология в Националната кардиологична болница ще се проведе пресконференция във връзка със Седмицата на вродените сърдечни малформации.***София.От 10.30 часа 8-и състав на Софийски градски съд ще заседава по делото Николай Ненчев (чл. 282, ал. 3 НК). - за това съдебно заседание е призован като свидетел Росен Плевнелиев.***София.От 10.30 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група.***София.От 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и др., на които са повдигнати обвинения за изнудване.***София. От 11.00 часа в Дома на Европа ще бъде открита изложба и награждаване на млади автори за творби по темата „Заедно стигаме по-далеч\". - награда ще връчи Огнян Златев.***София.От 11.00 часа в зала 4 на Националния исторически музей ще бъде представена изложбата „Сакралното пространство на религиозната култура и народното изкуство по българските земи ХV - ХІХ в.\".***София.От 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за организиране и ръководене на организирана престъпна група.***София.От 11.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на организирана престъпна група.***София. От 11.00 часа, жители на квартал „Горубляне\" ще протестират пред парламента, които ще изразяват недоволството си срещу това земите им да се отреждат за частни паркове.***София. От 12.30 до 13.00 часа пред задния вход на Народното събрание граждани организират протест срещу последните изменения в Закона за опазване на земеделските земи.***София. От 13.30 часа в заседателната зала на Висшия съдебен съвет (ул. „Екзарх Йосиф\" 12) ще се проведе заседание на Прокурорската колегия на Съвета.***София.От 13.30 часа 9-и състав на Софийски градски съд ще заседава по делото срещу съдия Люба Петрова за съставяне на официален документ с невярно съдържание.***София. От 14.30 часа в галерия „България\" на Концертен комплекс „България ще се състои пресконференция по повод концерта на Сара Чанг със Софийската филхармония.***София.От 15.00 часа 5-и състав на Специализирания наказателен съд ще заседава по делото срещу Мирослав В., Живко И. и др., на които са повдигнати обвинения за организиране и ръководене на организирана престъпна група.***София.От 18.00 часа Фондация BCause, Българска асоциация за управление на хора (БАУХ) и Българско дружество за връзки с обществеността (БДВО) ще връчат Годишен знак за редовно дарителство от работно място „Отговорна компания - отговорни служители\" в Студио 5, НДК.***София.От 18.15 часа на Терминал 2 на Летище „София\" ще се завърнат петима участници в 26-та Национална Антарктическа Експедиция. Това са физиците д-р Гергана Георгиева и Васил Гурев, работещи по проект за мониторинг на сеизмичната активност в района на Южните Шетлъндски острови, биолога д-р Милка Елшишка, която изследва нематодите в почвената покривка на о-в Ливингстън, лекарят д-р Цветан Василев и логистикът Йордан Тодоров.***София.От 19.00 часа в зала „Славейков\" на Френски институт в България ще се състои „Един различен концерт\", организиран от Музикална къща „Мюзик Плей\".***Варна.От 14.00 часа Общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски\" №1.*** Велико Търново.От 18.00 часа в ХГ „Борис Денев\" ще бъде открита „Фронтови етюди\" - изложба, посветена на 135 г. от рождението на Борис Денев.*** Велико Търново.От 19.00 часа в Клуб 7 ще се проведе среща с Art&Dance Center Un Beso.*** Горна Оряховица.От 11.00 часа в сградата на Община Горна Оряховица Омбудсманът Мая Манолова и екип от експерти на институцията организират изнесена приемна за граждани. От 14.00 часа общественият защитник ще даде брифинг за журналисти в Община Горна Оряховица, стая 114.***Варна. От 14.00 часа в клуба на ПП ГЕРБ на ул. „Г. Бенковски\" №1 общинският съветник от ПП ГЕРБ-Варна Надя Георгиева ще се срещне с граждани.***Враца.От 13.30 часа в съдебна зала №3 на Административен съд - Враца ще се проведе среща с с ученици от СУ „Козма Тричков\" и ПЕГ „Йоан Екзарх\" във връзка с Образователната програма.***Враца.От 17.00 часа в малката зала на Художествена галерия „Иван Фунев\" ще се проведат XXIX Зимни четения с доц.д-р Нарцис Торбов.***Горна Оряховица.От 11.00 часа в сградата на община Горна Оряховица омбудсманът Мая Манолова и екип от експерти на институцията организират изнесена приемна за жителите на града. От 14.00 часа омбудсманът ще даде брифинг в стая 114 в Община Горна Оряховица.***Горна Оряховица.От 17.00 часа омбудсманът Мая Манолова, по покана на младежите от група „отГОворните\", ще разговаря с млади хора в Градската художествена галерия „Недялко Каранешев\" (ул. \"Патриарх Евтимий\" 1а).***Кюстендил.От 10.00 часа, в залата на втори етаж в сградата на Областна администрация - Кюстендил, ще се проведе информационна среща на земеделските стопани от областта с представители от Министерство на земеделието, храните и горите.***Нови пазар./с. Зайчино ореше.От 11.00 часа началникът на РУ- Нови пазар гл. инсп. Веселин Райнов ще се срещне с жителите на село Зайчино ореше в сградата на кметството.***Перник.От 10.00 часа общинските съветници от ГЕРБ - Перник д-р Явор Рангелов и Атанас Захариев организират съвместна приемна в сградата на Община Перник.***Плевен. От 10.00 часа бригаден генерал Илко Йорданов - командир на Национална гвардейска част, Георг Спартански - кмет на Община Плевен, Ваня Дражева - директор на ОУ \"Д-р Петър Берон\" и Калин Сърменов - актьор и директор на Сатиричния театър ще открият гвардейски музеен кът в ОУ \"Д-р Петър Берон\" - Плевен.***Пловдив.От 09.00 часа, в зала 10 на Окръжен съд - Пловдив ще се гледа делото срещу подсъдимия Никола Х., обвинен, че в периода 1.11.2011 г. - 13.07.2012 г. в гр. Пловдив е избегнал установяване и плащане на данъчни задължения с особено големи размери.***Пловдив.От 10:00 часа, в хотел Рамада Пловдив Тримонциум, EVN България ще проведе пресконференция.***Пловдив.От 10 часа, в зала 1 на Апелативен съд - Пловдив ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав.***Пловдив.Oт 11.00 часа в Голяма конферентна зала на ГДК \"Борис Христов\" заместник-кметът Стефан Стоянов ще връчи грамоти и свидетелства на педагозите, успешно завършили поредния курс по въвеждане на Монтесори педагогика в училищата и детските градини в Пловдив.***Пловдив.Oт 11.45 часа, в Заседателната зала на Община Пловдив, ще се състои пресконференция във връзка с провежданото отчетно годишно заседание на Общинската и местните комисии за борба срещу противообществените прояви на малолетните и непълнолетните, гр. Пловдив. Пресконференцията ще се ръководи от г-н Георги Маринов - заместник - кмет „Обществен ред\". Участие в нея ще вземат представители на местните комисии за БППМН, Съда и Прокуратурата.***Стара Загора. В парк „Пети октомври\" ще бъде открита пътуващата изложба на ямболския маскараден фестивал „Кукерландия\".***Стара Загора.От 18.00 часа в Регионална библиотека „Захарий Княжески\" ще бъде прдставена новата книга на Йордан Стоев - „Градината на праведните грешници\".***Стара Загора.От 19.00 часа в Оперния театър ще започне Симфоничен концерт с диригент Иван Василевски и солисти и оркестър на Държавна опера - Стара Загора.***Хасково. От 14.00 часа директорът на „Общинска данъчна дирекция\" Румен Тинчев ще даде пресконференция за началото на данъчната кампания, прогнози за 2018 г. и отчет на събираемостта за 2017 година.***Шумен. От 10.00 часа в зала 203 на Община Шумен ще се проведе конкурсът за избор на директор на Центъра за подкрепа и личностно развитие - Обединен детски комплекс - Шумен.***Шумен/ с. Друмево. От 11.00 часа началникът на РУ- Шумен гл. инспектор Илиян Николов ще се срещне с жителите на село в сградата на кметството. ", "date": "2018.02.07", "title": "Предстоящи събития в страната на 7 февруари"}
{"url": "http://www.cross.bg/smehut-e-sluntzeto-koeto-1567221.html", "text": "/КРОСС/ Смехът е слънцето, което пропъжда зимата от лицето на човек.Виктор Юго ", "date": "2018.02.07", "title": "Смехът е слънцето, което..."}
{"url": "http://www.cross.bg/istomin-denis-istoriyata-1567230.html", "text": "/КРОСС/ Родният талант Адриан Андреев влезе в  историята на световния тенис като първият, роден през 2001 г. състезател, взел участие в основната схема на турнир на АТП (Асоциацията на професионалните тенисисти). Това стана на турнира в София от сериите „Мастърс 250\", като роденият през 2001 г. българин се включи в надпреварата с уайлдкард. Там той обаче загуби с 3:6, 4:6 от 74-тия в света Денис Истомин (Узбекистан).Във втория кръг Денис Истомин ще срещне победителя от мача между Ернестс Гулбис (Латвия) и номер 6 Виктор Троицки (Сърбия).", "date": "2018.02.07", "title": "Талантът Адриан Андреев влезе в историята на световния тенис"}
{"url": "http://www.cross.bg/vremenno-pravitelstvoto-glasa-1567234.html", "text": "/КРОСС/ Американският Конгрес одобри бюджета за фискалната година. Това стана с 245 гласа \"за\" срещу 185 гласа \"против\". Предстои Сенатът да го гласува, предава news.bg.Това ще позволи на институциите да получават финансиране и да работят.Финансирането на армията е одобрено до 30 септември. По този повод военният министър Джим Матис предупреди, че армията не трябва да става заложник на споровете между партиите.Припомняме, че през януари се стигна до \"безпаричие\", тъй като републиканци и демократи не можаха да постигнат съгласие и правителството на САЩ временно остана без финансиране, което наложи и временно затваряне на редица не толкова важни институции, които се издържат с пари от държавата.След това с взаимни отстъпки се стигна до временно споразумение, което действа до 8 февруари, за да не спре работа правителството.По повод на искането на демократите за подкрепа на децата на мигранти, които да получават американско гражданство, тогава президентът Доналд Тръмп ги обвини, че мислят повече за чужденците, отколкото за американците.", "date": "2018.02.07", "title": "САЩ излязоха от кризата и одобриха годишен бюджет "}
{"url": "http://www.cross.bg/na-fevryari-rozhden-den-praznyvat-1567232.html", "text": "/КРОСС/ Любомир Нейков, актьор и продуцентАсен Букарев, главен мениджър на \"Левски\", бивш футболист и треньорВенцислав Йосифов, бизнесмен, бивш банкерМария Мургина, бивш изпълнителен директор на НАПСветослав Шиваров, юрист, политикБоян Петров, алпинист  ", "date": "2018.02.07", "title": "На 7 февруари рожден ден празнуват"}
{"url": "http://www.cross.bg/dyshi-sgradi-evakyirani-1567233.html", "text": "/КРОСС/ Над 170 души са в неизвестност след силното земетресение в Тайван.Най-малко петима души са блокирани, а ранените са 219. По официална информация загиналите са двама, но по последни данни те са шестима.Трусът с мощност 6,4 по Рихтер срути няколко сгради, включително и хотел, от който са евакуирани 116 души.Спасителните екипи и служители на армията работиха цяла нощ и успяха да извадят из под руините около 150 души.Осемте вторични труса затрудниха операциите по спасяването, но екипите продължават да търсят оцелели.Жителите на град Хуалян са евакуирани от разрушените си домове. 40 хиляди домакинства са без вода, а над 600 - без ток. Земетресението причини сериозни  щети, а сред най-пострадалите сгради са хотели и местна болница. ", "date": "2018.02.07", "title": "Над 170 души са в неизвестност след труса в Тайван"}
{"url": "http://www.cross.bg/raketa-sveta-kompaniyata-1567236.html", "text": "/КРОСС/ Най-мощната ракета носител в света - „Фалкън Хеви\", беше изстреляна от космодрума „Кейп Канаверал\". Ракетата на компанията „Спейс Екс\" се смята за стъпка към целта ѝ за извеждане на хора на Марс.За доказателство колко е мощна, на борда на „Фалкън Хеви\" е качен... автомобил. Електрически роудстър „Тесла\", компания, която също като „Спейс Екс\" е собственост на Илън Мъск.„Изключително развълнуван съм и се гордея с целия ни екип. Създадохме най-голямата ракета в света. Още ми е трудно да повярвам, че това вече е факт. През цялото време не можех да спра да си представям експлозия и как ракетата пада стремглаво надолу\", коментира Мъск.Изстрелването и финалът на мисията бяха успешни. Зад волана на автомобила „Тесла\"  е седнал манекен, който отпътува на вечно и безкрайно пътуване в Космоса, в компанията на емблематичния надпис от \"Пътеводител на Галактическия стопаджия\": „Без паника!\".Идеята на \"Спейс Екс\" е в близкото бъдеще към Марс да могат да пътуват хора. При това евтино - високата колкото 23-етажна сграда ракета е разработена така, че трите ѝ части да могат да се върнат обратно на земята и да бъдат използвани отново.Двата странични ускорителя се приземиха обратно в „Кейп Канаверал\" за повторно използване, а централният ускорител трябва да се върне върху кораб - дрон в Атлантическия океан.\n\t\t\t\t\t ", "date": "2018.02.07", "title": "\"Спейс Екс\" изстреля най-мощната ракета в света, прати автомобил в Космоса"}
{"url": "http://www.cross.bg/nenchev-godina-plevneliev-1567237.html", "text": "/КРОСС/ Бившият президент Росен Плевнелиев ще дава показания по делото срещу ексвоенния министър Николай Ненчев за ремонта на двигателите на руските МИГ 29. В процеса показания вече даде действащият държавен глава Румен Радев, който е един от основните свидетели срещу Ненчев в качеството му на бивш командващ Военновъздушните ни сили, предава БНР.Според прокуратурата,  в периода от май  - септември 2015-а година Николай Ненчев е скрил в каса в кабинета си действащ договор за ремонт на руските изтребители с фирмата производител - \"РСК МИГ\" и започвнал преговори с Полша. Резултатът, се твърди в обвинителния акт - в риск е била поставена летателна годност на българските военновъздушни сили и безопасността на пилотите ни.В показанията си пред Софийския градски съд президентът Румен Радев оцени действията на бившия министър на отбраната като \"катастрофа\", от която \"авиацията ни е изпаднала в пълен колапс\". Обратната е тезата на Ненчев и на част от свидетелите дотук - хора от екипа му - решението за преговори с Полша е било продължение на политиката на НАТО за диверсификация от Русия, формирана на срещата на държавните глави на страните-членки от НАТО в Уелс през 2014 година.Призоваването на президента Плевнелиев беше по искане на прокуратурата, но и защитата на Ненчев заяви, че намира този разпит за много важен:\"Той е бил ръководител на нашата делегация, като държавен глава, на срещата в Уелс на 3 и 4 юли 2014 година, когато именно се вземат тези решения\". ", "date": "2018.02.07", "title": "Росен Плевнелиев се явява в съда по делото срещу Николай Ненчев"}
{"url": "http://www.cross.bg/parteniii-sveti-nego-1567220.html", "text": "/КРОСС/ Преподобни Партений се родил в Мелитопол и в детството си не получил образование. Но молейки се усърдно в църква и слушайки внимателна четенето на свещените книги, той обикнал Господа от все сърце, стараел се да изпълнява Неговите заповеди и да помага на нуждаещите се. Сам той бил беден, ловял риба в близкото езеро, продавал я и помагал на бедните. Господ удостоил младия Партений с благодатта Си и му дал сила да изцерява болести чрез призоваване на Божието име.Мелитополският епископ узнал за това, повикал Партений, погрижил се за неговото образование и по-късно го ръкоположил за презвитер. Св. Партений почнал още по-усърдно да служи Богу и да помага на ближните. Той бил избран за епископ на град Лампсак, пасял вярно паството си и с горещата си и силна молитва правел чудеса.Особено той бил силен над злите духове. Веднъж, когато се готвел да изгони злия дух от един бесноват човек, злият дух го молел да не го изгонва. Давам ти друг човек, в когото можеш да влезеш и живееш - казал му св. Партений. - \"А кой е тоя човек?\" запитал злият дух. - \"Сам аз съм тоя човек - отговорил му светителят, - влез и живей в мене!\" Като чул това, злият дух избягал, като от огън обгорен. \"Как бих могъл да вляза в жилището на Бога!\" - казал той.Св. Партений доживял до дълбока старост и на дело показал своята любов към Бога и ближните. Той живял във времето на св. цар Константин и се преселил във вечния и блажен Христов покой в ІV век.През 1235 г. в неговия град Лампсак (Калиопол), може би в неговата катедрала и пред ковчега с неговите св. мощи било съборно признато патриаршеското достойнство на търновския архиепископ св. Йоаким.Житие на светия наш отец Партений, епископ на Лампсак* От гр. дум \"патренос\" (παρθένος), означава девойка, девственица.** Мелитопол - един от градовете в Мизия, северозападна провинция в Мала Азия, бел.ред.Съименник на девството*, свети Партений се родил в Мелитопол**. Баща му, на име Христофор, бил дякон в една от църквите на този град. В детството си Партений не бил научен на грамотност, но докато слушал в храма Божественото Писание, така добре изучил много от него, че можел да се сравнява с всеки опитен книжник. Като млад често отивал край едно недалечно езеро, ловял там риба, после я продавал, а получените пари раздавал на бедните. От най-ранна възраст бил изпълнен с Божия благодат; още на осемнадесет години, призовавайки пресветото Христово име, започнал да изгонва бесове от хората и да върши много чудеса.Когато славата на свети Партений започнала да се разпространява между хората, Филип, мелитополският епископ, го повикал при себе си. Като проучил всичко, което бил чувал за светия юноша, и като се уверил в това, се почудил на добродетелите му и на Божията благодат у него и наредил да го обучат на книжно изкуство. Не след дълго епископ Филип назначил свети Партений въпреки неговото нежелание за презвитер и му възложил да се грижи за един от храмовете. Със сан на презвитер свети Партений още повече се подвизавал в добродетелите. Получил от Господа двойна благодат - на светост и чудотворство, той изцелявал всякакви болести и с името на нашия Господ Иисус Христос извършвал много предивни чудеса. Сред тези чудесни знамения между другото било и следното.Веднъж чудотворецът срещнал на пътя един човек, на когото някакъв младеж бил извадил окото; болното око висяло на бузата му и човекът, като страдал и плачел, го придържал в ръката си. Свети Партений взел в ръка изваденото око, сложил го на мястото му, и го промил с вода. След три дена болният напълно оздравял.Друг път една жена, страдаща от страшна и неизлечима болест, отишла при свети Партений и го помолила да я излекува. Щом преподобният прекръстил челото й, тя веднага оздравяла.Веднъж свети Партений тръгнал да посети един болен; когато минавал край дома на някакъв велможа, грамадно куче скъсало веригата си, затичало се към светеца и като се хвърлило с предните си лапи на рамената му, искало да го ухапе по лицето. Но светителят духнал върху него, прекръстил го и песът мигом издъхнал.* Лампсак - голям град в Мизия, основан от токейците, в северозападната част на Мала Азия. Бел.ред.Кизическият епископ Ахилий научил за тези чудеса, повикал свети Партений при себе си и го поставил за лампсакски епископ*. Като пристигнал в своята епископия, свети Партений заварил всичките й жители отдадени на безчестното елинско идолослужение, докато християните били твърде малобройни. Добрият Христов пастир много скърбял за това. Той най-напред започнал да увещава, да изобличава и да умолява своето паство. Посочвал пътя на истината и вършел чудеса с Христовото име, лекувал болни и така мнозина привеждал към познанието на истинния Бог.Накрая, като видял, че жителите на града започват да преуспяват във вярата и да се отричат от идолослужението, свети Партений замислил да разруши тамошните скверни капища и вместо тях да построи благолепни свети Божии храмове. За тази цел той се отправил към великия цар Константин, за да вземе разрешение от него. Приет от благочестивия и христолюбив цар любезно и с почести, Христовият светител получил от него каквото искал. Свети Константин Велики му дал царска грамота за разрушаване на идолските капища, като при това връчил на преподобния много злато за изграждане на свети Божии църкви и го изпратил с мир.Щом се върнал в Лампсак, Божият светител незабавно разорил до основи всички капища и бързо изградил сред града обширен и прекрасен Божий храм; самият той взел участие в строежа му и с ръцете си помагал на строителите.Докато се строял този храм, при свети Партений дошъл някакъв човек, който имал у себе си нечист дух. Бесът отдавна се бил вселил в него, но той не можал да разбере това. И ето че този обхванат от бяс човек пристъпил към свети Партений и взел да го приветства с ласкави речи. Христовият светител обаче забелязал присъствието на нечистия дух и се въздържал да го поздрави.Тогава, засрамен чрез човека, бесът казал на светеца:- Аз точно тебе исках да те видя, затова те поздравих; защо не отвърна на моя поздрав?- Ето, вече ме видя, какво още ти трябва? - отвърнал му свети Партений.- Аз те видях и те познах - казал бесът.- Ако ти, след като си ме видял, наистина си ме познал - отвърнал свети Партений, - щеше да излезеш от това Божие създание.При което бесът казал:- Моля те, не ме изпъждай от жилището ми, в което аз от толкова отдавна живея.- А колко отдавна се намираш в този човек? - запитал светецът.- От самото му детинство - отвърнал бесът - и досега никой не ме беше забелязал, единствен ти; и сега, както виждам, ме гониш; и щом като е така, къде ще ми наредиш да отида?- Ще ти дам място, където да се заселиш - отвърнал свети Партений.- Мисля, че сигурно ще ми заповядаш да вляза в стадо свине - казал бесът.- Не, ще ти посоча човек, в който можеш да си живееш, само излез от този - отвърнал свети Партений.- Ти наистина ли искаш да направиш това, или само така говориш, кажи ми? - бесът запитал свети Партений.- Истина ти казвам - отвърнал светителят, - че познавам човек, в когото, ако искаш, можеш да живееш, само излез по-скоро от този.След това бесът, убеден от думите на светеца, поискал да му покаже този човек.Тогава свети Партений казал на беса:- Ето този човек. Влез и живей у мене.Дяволът извикал като опален с огън:- Горко ми! Щом ти ме прогонваш от друг човек, където съм живял толкова дълго време, то колко ли зло ще ми сториш, ако се вселя у тебе? И как да вляза в Божия дом?Като казал това, бесът се скрил в пустинно и непроходимо място; а онзи човек, чрез Божията благодат оздравял и възхвалявал Господа.Когато сградата на църквата била готова, свети Партений започнал да се грижи за устройването на олтарния престол, за да може да се извършва Божествената Литургия.В едно от разрушените идолски капища намерил голям камък; наглед той бил много удобен за устройването на светия престол и Христовият светител наредил на каменоделците старателно да го обработят и да го подготвят, та върху него да се извършва светата трапеза.Майсторите обработили и подготвили камъка както трябва, поставили го на една талига и впрегнали в нея силни волове, за да го откарат в църквата.Дяволът се разярил, задето взели камъка от капището му, подплашил впрегнатите волове и те внезапно така бързо тръгнали, че никой не можал да ги удържи. Каруцарят, който вървял с тях, на име Евтихиан, под бесовското действие паднал под колелата, натоварената с камъка каруца го прегазила, надробила костите му и го премазала. Каруцарят веднага умрял.Като научил какво е станало, Божият светител Партений казал:- Дяволската злоба е сторила това, но ти, дяволе, няма да спреш Божията работа!Той взел със себе си няколко благочестиви мъже, които били там, и бързо отишъл на мястото, където станал нещастният случай. Като видял трупа на мъртвеца, преклонил светите си колена за молитва и започнал прилежно, със сълзи да моли Господа:- Боже всемогъщи, подателю на живота и смъртта, злобният враг с коварството си докара смъртта на Твоето създание; но, Преблагий, направи да е напразно неговото зло намерение и възвърни живота на Твоя раб Евтихиан, за да покажеш на вярващите Твоята непобедима сила - защото единствено Ти си Бог и на Тебе подобава слава навеки. Амин.Докато свети Партений произнасял молитвата си, мъртвецът пред очите на целия народ оживял и възкликнал:- Слава на Тебе, Христе Боже, задето Ти и мъртви изправяш!И веднага щом станал, подкарал воловете и докарал камъка до църквата.Всички, които видели чудото, въздали слава и хвала на Преблагия Бог и отвсякъде започнали да довеждат болни и страдащи от нечисти духове, и те всички, по молитвите на свети Партений, чрез благодатта и силата Божия, се изцелявали; и по онова време почти никой не търсел лекарското изкуство, защото всички го смятали за ненужно; народът престанал да ходи при лекарите, защото Христовият светител лекувал всички болести с името на нашия Господ Иисус Христос, безплатно.Сред другите болни свети Партений за три дена излекувал и обхванатата от бяс дъщеря на някой си Дионисий, от царски род, на име Дафна.Друг път излекувал дъщерята на смирненския княз Мамалий, на име Агалмация; тя също била обзета от бяс и често се търкаляла по земята; от устата й излизала пяна и понякога изглеждала като мъртва.Свети Партений помогнал също и на една знатна жена, на име Зоила, обзета преди от дух на неверие, което твърде я съкрушавало.Веднъж при светия Божий угодник довели младеж, син на презвитер, на име Никон; той също бил обхванат от бяс, който страшно го мъчел. Родителите поставили сина си в нозете на свети Партений и го молели да се смили над тях и да го спаси от нечистия бяс.Тогава Христовият светител им казал:- Синът ви е недостоен за изцеление - злият дух му е даден за наказание, като на отцеубиец. Та нали самите вие, когато често търпяхте от него хули и обиди, в горестта на душите си се молехте да бъде наказан от Господа; затуй, оставете го с болестта му - това наказание му е нужно.А те били чедолюбиви родители и в сърдечната си мъка за своя син със сълзи в очите призовали светеца:- Помоли се на Бога за него, светителю Божий, нека да се избави от страшния дявол!Тогава блаженият Партений, виждайки сълзите на родителите, се смилил над тях; усърдно се помолил на Господа и бесът веднага излязъл от юношата. Родителите, като видели сина си здрав, се върнали вкъщи, възхваляйки и благославяйки Бога.При Божия светител довели и една жителка на град Арсива, на име Александра; жената, чрез силата на дявола, била обзета от дух, като на някаква змия - понякога започвала да съска и тогава умъртвявала мнозина. Христовият светител изгонил злия дух, излекувал я и я отпратил здрава при близките й.Друг път свети Партений чрез възлагане на ръце и молитва изцелил една девойка, чиито родители я довели при него, дъщерята на авденския гражданин Синодий, която също била обхваната от бяс и се скитала по горите.Божият угодник сторил чудо с един войник, на име Аксан. Всичките части на тялото на този човек били в немощ, но Христовият светител го умил с вода, помолил се над него и го отпратил здрав.Един човек, на име Алан, родом сириец, под действието на зъл дух, който обитавал в него, се обесил в църквата, построена от свети Партений, и висял мъртъв в притвора за оглашените. Щом научил това, светителят отишъл при трупа, изгонил с молитва дявола в него и така възкресил човека.Евтропий, жител на Парея - град, който се намира между Лампсак и Кизик, - довел при свети Партений своята бесновата жена. Христовият светител духнал в лицето на страдалката, помолил се над нея и я изцелил.Божият угодник излекувал също и една друга бесновата жена на име Акакия, която довели при него от селището Келея.По същото време свети Партений излекувал и Евхерия, съпруга на велможата Агапит. Помолил се за нея, дал й да пийне осветен елей и веднага я излекувал, като дотогава, понеже била отровена, тя страдала жестоко и се измъчвала от смъртоносната отрова.Някой си младеж, на име Максим, от град Виза, се намирал в Лампсак и прислужвал на един от дяконите. Веднъж той се разболял от стомашна болест, не можал да се излекува и умрял. Родителите научили за смъртта на сина си и пристигнали от Виза в Лампсак, за да го погребат. Вдигнали от одъра тялото на Максим и с плач го понесли към църквата, но по пътя го поставили на едно място, покрай което трябвало да мине Божият светител Партений. Като наближил мястото и зърнал мъртвеца и разплаканите му родители, Божият угодник също се просълзил, преклонил колена и се помолил за него на Бога. Максим тозчас оживял, надигнал се, седнал и започнал да говори. А свети Партений му протегнал ръка, повдигнал го и здрав го предал на родителите му. Всички жители на града били много удивени от преславното чудо и прославяли Господа.При светия Божий угодник донесли и дяконисата Теофила, от селището Асремия, а заедно с нея и момиченцето Руфина, от същото селище - двете били разслаблени от бесовската сила. Свети Партений ги поръсил със светена вода, помолил се за тях и ги излекувал.Христовият угодник чрез молитвата си изцелил и някой си Теласий, единственият син на презвитера Иларий. Този болен, под действието на сатаната, бил слабоумен.Друг път изцелил една бедна старица, на име Калиопа, а с нея и момиченцето Кириакия; двете страдали от нечисти духове; той им дал и пари за препитание и ги отпратил здрави.Освен тези има и много други неописуеми чудеса на светеца, сред които е и следното:В къщата, където шиели царските багреници и одеждите на царските сановници, се вселил дяволът и правел много бели на работниците - съсипвал работата им и ги плашел с привидения. Всички били изпаднали в голяма скръб, а началниците тръпнели от царския гняв, страхували се дори и от смъртно наказание, заради похабените толкова скъпи стоки. Божият светител Партений, когато научил това от тяхната молба, веднага пристигнал там и заклел беса със страшното и свято Христово име. Прогоненият бяс крещял и викал на всеослушание, че един Божествен огън го пропъжда в огнената геена; оттогава в този дом се прекратили всички дяволски коварства.Друг път нечистият дух започнал да пречи на рибарите: когато спускали мрежите си във водата, винаги им се струвало - по дяволско внушение, - че са се хванали много риба, но когато с голям труд извличали мрежите, в тях нямало нищо. Дълго време рибарите се трудили напразно; и така било не само в Лампсак, а по всички околни градове и селища на страната. И тогава рибарите от цялата околност се събрали и отишли при свети Партений да изпросят неговите молитви, та трудът им повече да не бъде напразен. Когато Божият угодник просълзен се молел за тях, от Господа му се открило, че те претърпяват тази беда от дявола. Светецът веднага тръгнал и обходил всички брегове и пристанища, като навсякъде се молел и прогонвал отвсякъде загнездения във водите дявол. След това нареждал на рибарите пред него да хвърлят мрежи във водата. Те изпълнявали това с радост и по молитвите на светеца уловът им бил толкова голям, че от многото риба едва изтегляли мрежите на брега. Техният улов отново станал изобилен, както преди.Веднъж, когато свети Партений седял на Катаптелското пристанище по време на риболов, в мрежите попаднала една голяма риба, наричана тон. Тя изскочила от мрежата в краката на светеца. Той, като я прекръстил, наредил да я нарежат на парчета и да я раздадат на братята, за да се изяде за слава Божия.После Христовият светител изцелил един хром човек, на име Калист, който станал и си тръгнал напълно здрав.По онова време излекувал и един човек, на име Лезвий. Той бил покрит със струпеи от краката до главата и по нищо не се различавал от прокажените. Светителят го помазал с осветен елей и се молил за него в продължение на три дена. После го изпратил да си ходи здрав.Веднъж Божият светител отишъл по църковни работи в Тракия. Пристигнал в град Ираклия[4] и там посетил тежко болния по онова време архиепископ Ипатиан. Докато разговаряли, той го запитал за причината на болестта му. Същата нощ Господ открил на Своя угодник, че архиепископ Ипатиан страда от тази тежка болест поради сребролюбието и скъперничеството си, защото си бил присвоявал вещи и имоти дори от най-бедните.Сутринта свети Партений отново отишъл при архиепископа и казал:- Ставай, велики архиерею, защото не си обзет от телесна немощ, а си наказан заради душевна слабост - отмахни я от себе си и ще бъдеш здрав.При което болният отвърнал:- Аз осъзнавам, че съм грешен, заради което Господ ме наказва, но моля те, помоли се за мен, за да се очистя и от беззаконията си.Тогава свети Партений му казал:- Ако някой съгреши пред ближния, няма ли да бъде чута молитвата му; а ти си съгрешил пред Бога - затова, което е на бедните, възвърни го на Бога, и ще бъдеш здрав по душа и тяло.Затрогнат от тези думи, архиепископът казал:- Отче, аз съгреших пред моя Господ - а Той е справедлив Съдия!Веднага повикал при себе си своя иконом и му заповядал да донесе насъбраното от него сребро от имота на бедните. Като го видял колко е много, той помолил свети Партений да раздаде всичко това на бедните. Но Божият угодник го посъветвал самият той да раздаде онова, което принадлежи на бедните.Тогава болният архиепископ заповядал да го сложат на носилка и да го отнесат в църквата на света мъченица Гликерия. Там събрал бедните и им раздал всичкото си сребро. А пък благият и премилостив Бог, Който не презрял двете лепти на вдовицата и сълзите на блудницата, Който приел разкаянието на митаря, приел и покаянието на този архиепископ и след три дни напълно го излекувал. А свети Партений всеки ден обикалял църквите на Ираклия, като извършвал в тях обичайните си молитви.Веднъж влязъл в една църква и видял там да лежи съвсем изсъхнал болен човек. Божият светител се смилил над него, преклонил колена и се помолил със сълзи на преблагия Бог; след молитвата станал, помазал болния с осветен елей и веднага го изцелил. Изправил го на крака и му казал да си върви. Изцеленият, хвалейки Господа, се прибрал в дома си напълно здрав.Гражданите на Ираклия, научили за необичайното чудо, започнали да се стичат при Божия угодник и от каквито болести да страдали, чрез силата на нашия Господ Иисус Христос и заради молитвите на светителя, всичките се завръщали здрави.* Ираклия е един от градовете в Тракия - област във Византийската империя в северозападната част на Балканския полуостров, бел.ред.Докато свети Партений чрез благодатта и Христовата сила извършвал чудеса, изцелявайки най-различни болести, край него бил архидяконът на църквата в Ираклия, който се наричал Ипатиан, също като архиепископа.Архидяконът гледал чудесата, които върши Партений, и веднъж, като паднал в краката на Божия угодник, със сълзи на очи му разказал, че в неговото село от засухата са загинали посевите и цялата растителност - и нивите, и градините, и лозята.Свети Партений веднага отишъл при нивите, в градините, и лозята - видял как всички посеви и всички градини са изсъхнали, и се просълзил. Тогава преклонил колена и дълго се молил със сълзи на Човеколюбивия Бог, като изпросвал от Него да прати дъжд на земята, за да поникне отново цялата растителност.Бог, Който изпълнява волята на ония, които Му се боят, още по време на молитвата на светеца покрил небето с дъждовни облаци. Завалял силен дъжд и напоил изобилно земята.През нощта светителят останал с архидякона в неговото село и прекарал цялото време в молитви. На сутринта му казал:- Братко, трябва да бъдеш внимателен към себе си, нали знаеш, че твоят архиепископ заради сребролюбието си беше наказан от Бога с тежка болест. Тази нощ Господ ми откри, че след няколко дена той ще си отиде от този временен живот, а на неговото място ти ще станеш архиепископ на Ираклия; затова знай - винаги трябва да се грижиш за бедните - това умилостивява Бога повече от всичко.После свети Партений благословил нивите, градините и лозята на архидякона и като ги оплодородил чрез молитвите и благословението си, се върнал в града и отишъл първо при архиепископа, за да го поздрави, а после смятал да отпътува. Архиепископът посрещнал любезно Божия угодник и го разцелувал, а когато седнали и започнали да разговарят, свети Партений му казал:- Известявам ти, светителю, че след няколко дена ще оставиш това тяло и ще заминеш при Господа, защото те призовава Христос, Истинният наш Бог; и както Господ ми откри, като отидеш при Него, ти ще оставиш за свой приемник добрия Ипатиан, твоя архидякон.Архиепископът отвърнал:- Да бъде Господнята воля!Като се разцелували един друг със света целувка, те се разделили. Свети Партений заминал от Ираклия и след няколко дни пристигнал в своя град Лампсак. Ираклийскят епископ пък, като се разболял отново, след няколко дена починал в Господа, а на мястото му бил поставен Ипатиан, архидяконът - така се сбъднало пророчеството на светеца.Като дошло време за жътва и прибиране на плодовете, архиепископ Ипатиан отишъл в своя край, при нивите и лозята, които преди изсъхвали от бездъждието, и ги намерил в голямо изобилие на плодове - много повече от предишни години. Това било по молитвите и благословението на свети Партений.Архиепископът напълнил голям кораб с пшеница, вино и какви ли не плодове и се отправил към Лампсак, при чудотвореца, за да му принесе благодарност за неговото благословение.Свети Партений приел архиепископа любезно, но не приел докараните дарове, а казал:- На Бога благодари за всичко, това раздай на братята.След достатъчно дълъг и любезен разговор със светеца архиепископ Ипатиан се върнал у дома си и според повелята на светеца раздал на своите братя множеството пшеница, вино и плодове, като до самата си кончина разказвал на всички за големите чудеса, които извършвал Господ чрез Своя раб Партений.* Св. Партений починал в 318 година, бел.ред.Така Божият угодник и велик чудотворец свети Партений, просиял в равноангелски живот, обърнал мнозина от идолопоклонството към Истинния Бог и множество недъгави излекувал от най-различни болести. Накрая и самият той се разболял и призован от Господа, починал през месец февруари, на седмия ден; починал с мир, в дълбока старост. Когато по околните градове и села научили за честното преставяне на светеца, за неговото погребение отвсякъде се стекли архиереите - ираклийският, кизическият, мелитополският, парийският и много други епископи и свещеници. Всички те, сякаш се били наговорили, пристигнали в град Лампсак и направили славно погребение на светеца - с псалми и други духовни песни те положили светото тяло край съборната църква, в изградената от него кула.Мнозина болни се изцелявали при гроба на свети Партений: не само приживе, но и след смъртта си този безвъзмезден, чудотворен лекар - очиствал прокажени и прогонвал бесовете от хората. И сега той лекува и изцелява нашите души и тела с молитвите си, чрез благодатта на нашия Господ Иисус Христос, на Когото с Отца и Светия Дух да бъде слава навеки, амин.  ", "date": "2018.02.07", "title": "Преп. Партений, еп. Лампсакийски. Преп. Лука Еладски"}
{"url": "http://www.cross.bg/tema-bulgariya-zhivo-1567231.html", "text": "/КРОСС/ БНТ, „Денят започва\"Тема: Опасни асансьори. Колко са опасните асансьори в България и как да ги познаемТема: Здравословно хранене. Здравословно хранене всеки ден - възможно ли е и какТема: Западни Балкани. България и бъдещето на Балканите - коментират политиците и анализаторитеТема: Срещу контрабандата. Държавата срещу контрабандата - какви са резултатитеТема: Политика и енергетика. Колко ще струва токът за домакинствата и колко за бизнеса? Гостува Делян ДобревТема: Смяна на времето. Трябва ли да отпадне смяната на часовото време? Отговорът на експертитеТема: \"В кадър\". Борис Гуджунов в живите спомени на хората до него в последните му дни - във филма от рубриката „В кадър\" - „Крилете на надеждата\"БТВ, \"Тази сутрин\"Тема: Брутално видео с побой над ученик в Русе. Кои са извършителите?Тема: На живо от Радовене - тялото на новородено открито изхвърлено във външна тоалетна. Докъде стигна разследването на полицията?Тема: Ще има ли нови обвинения срещу кметове и успешна ли е битката с корупцията в България? Гостува Татяна ДончеваТема: Ще ползват ли привилегии ромските деца за прием в първи клас?Тема: На живо от Карнобат - блокове протекоха заради недовършено саниранеНова телевизия, „Здравей, България\"Тема: На нож срещу храните второ качество застава националният омбудсман Мая МаноловаТема: След серия от медийни изяви - обирджиите на апартаменти се предадоха. Какво ги очаква? Говори прокуратуратаТема: България в Шенген - кога? Коментар на бившия външен министър Ивайло КалфинТема: Как уличен стълб влезе в къща? Кой го допусна? Гледайте в \"Пълен абсурд\" с Румен БаховТема: Смърт на новородено. Убийство или нещастен случай?Тема: Цяло село в страх от глутница кучета. Кой е собственикът на животните и защо са безпризорни?Тема: Живот в огъня. Среща с пожарникаря на годинатаТема: Да смениш черпака с микрофона. Лора и Стоян от \"Бон Апети\" се качват в колата на Ива и Мон ДьоТема: Едно от най-усмихнатите лица на NOVA Василена Гръбчева - \"ТВ чар\" на годината ", "date": "2018.02.07", "title": "В сутрешните блокове"}
{"url": "http://www.cross.bg/fevryari-v-istoriyata-1567219.html", "text": "КРОСС/ На днешната дата през 1758 г. е учреден първият парламент на Канада.През 1857 г. в Русия е издаден указ за изграждане на първата железопътна мрежа.През 1878 г. руските войски освобождават Поморие.През 1922 г. Мария Склодовска-Кюри става член на Френската академия на науките.През 1940 г. Би Би Си открива редакция в България.През 1983 г. Иран навлиза в Ирак - избухва Ирано-иракската война.През 1992 г. в Маастрихт е подписан Маастрихтският договор, с който се създава Европейския съюз.През 1998 г. в Нагано, Япония се откриват XVIII Зимни олимпийски игри.През 2000 г. България и Румъния се договарят в Брюксел за изграждане на втори мост над Дунав при Видин и Калафат, който става факт през 2013 г.", "date": "2018.02.07", "title": "7 февруари в историята"}
{"url": "http://www.cross.bg/otpysnaha-pomosht-ot-miliona-leva-na-bdzh-1567265.html", "text": "/КРОСС/ Правителството одобри допълнителни плащания от централния бюджет към Министерството на транспорта, информационните технологии и съобщенията в размер на 30 946 000 лв. Сумата ще бъде предоставена на „Холдинг БДЖ\" ЕАД като възмездна финансова помощ, която следва да бъде възстановена до 28 декември 2020 г., съобщават от пресслужбата на правителството след днешното му заседание.Средствата се предоставят на холдинга за погасяване на задължения по Втория облигационен заем, сключен през 2007 г.  ", "date": "2018.02.07", "title": "Отпуснаха помощ от 31 милиона лева на БДЖ"}
{"url": "http://www.cross.bg/shengen-bulgariya-ryute-1567241.html", "text": "/КРОСС/ „Няма основание да отлагат влизането ни в Шенген. Заради България и Румъния това се превърна в политически въпрос, а никога не е било такъв. Това е технически въпрос\", заяви в „Здравей, България\" по „Нова телевизия\" бившият министър на външните работи и евродепутат Ивайло Калфин.Вчера премиерът Бойко Борисов се срещна с холандския си колега Марк Рюте в опит да преодолее последната пречка пред влизането ни в Шенген, а именно - резервите на Холандия. Рюте заяви, че страната подкрепя присъединяването ни, но работата по въпроса все още не е приключила.„България си има своите проблеми и си ги решаваме. Такива има всяка една страна-членка. Шенген по никакъв начин не може да бъде свързан с тях\", заяви още Калфин.„Не виждам с какъв аргумент България може да бъде държана извън Шенген. Влизането ни там е политически важно за нас, но не би трябвало да е приоритет. Не си представям, особено в тази ситуация с миграцията, докато не се успокои трайно, да премахнем паспортните проверки\", допълни той.Бившият външен министър допълни, че не е разбрал какво точно Марк Рюте очаква да промени България, за да се присъедини към Шенген. ", "date": "2018.02.07", "title": "Калфин: Няма основание да отлагат влизането ни в Шенген, това се превърна в политически въпрос"}
{"url": "http://www.cross.bg/obirali-politziyata-obvineniya-1567238.html", "text": "/КРОСС/ Очаква се прокуратурата да повдигне обвинения на двете момчета, обирали апартаменти под наем. 24-часовата им мярка за задържане изтича по обяд.Във вторник те се предадоха сами в полицията, след като бяха обявени за издирване, предава „Нова телевизия\".Според потърпевши те наемали жилищата им от популярни платформи за резервация и след уговорка как ще платят на следващия ден ги обирали.Те бързо станаха популярни с това, че започнаха да  се изявяват пред медиите преди да бъдат хванати от полицията и с това, че обявиха, че обирали апартаментите, „за да покажем какъв смешен народ сме\". ", "date": "2018.02.07", "title": "Младежите, обирали наети апартаменти се предадоха, очакват обвинения"}
