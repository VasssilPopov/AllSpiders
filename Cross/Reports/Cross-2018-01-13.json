{"url": "http://www.cross.bg/s-ryskite-raketi-1565403.html", "text": "/КРОСС/ Русия разгръща нови ракети земя-въздух С-400 в Крим, съобщават руските информационни агенции, цитирани от \"Ройтерс\".САЩ заявиха през декември, че планират да подпомогнат Украйна със \"засилени отбранителни способности\", които според официални представители включват противотанкови ракети Javelin.Настоящото разполагане от Москва на системи за противовъздушна отбрана С-400 на полуострова е второто, след като през пролетта на 2017 г., Ц-400 бяха разположени и край пристанищния град Федосия.Новото подразделение ще се намира в непосредствена близост до Севастопол и ще контролира въздушното пространство над границата с Украйна.Новата система за противовъздушна отбрана, предназначена да защитава руските граници, може да се влезе в боен режим за по-малко от пет минути, коментира Виктор Севостянов, командващ в руските военновъздушни сили.Руското министерство на отбраната твърди, че системите С-400, известни като \"Триумф\", могат да свалят въздушните цели на разстояние 400 километра и балистични ракети на разстояние от 60 километра.  ", "date": "2018.01.13", "title": "Русия разгръща нови С-400 в Крим"}
{"url": "http://www.cross.bg/godina-kalendar-nova-1565410.html", "text": "/КРОСС/ На 24 януари 1918 г. в съветската Русия Съветът на народните комисари решава, че е време да се изравни с прогресивния свят, да се изостави архаичния Юлиански календар и да се премине към Грегорианския. В същия ден е формулиран и приет указ, а само два дни по-късно - на 26 януари - той е подписан от Ленин.За прехвърляне на Грегорианския календар се говорело още през 1917 година, но така и не се стигнало до избиране на начин как да се случи това. Дискусиите са сведени до 2 проекта. Според първия е планирано преминаването към новия календар за 13 години, като се премахват по 24 часа всяка година. Вторият проект, е подписаният от Ленин - преход в една стъпка.Така в нощта на 13 срещу 14 януари 1919 г. съветските граждани имат допълнителна причина да си кажат \"Наздраве\", защото вече празнуват Новата година по нов стил, в това време обаче старият все още използван от църквата и не е напълно забравен.По този начин, традицията да се празнува и Старата Нова година, и Новата е на няма и 100 години.В Украйна, Беларус на този ден празнуват Щедра вечер, която включва празненства, тържества и богатство. празнува се и в страните от бивша Югославия - Сърбия, Македония, Косово, Босна и Херцеговина, както и в Черна гора, където църквата използва Юлиянския календар.В Швейцария старата Нова година се нарича \"старият ден на св. Силвестър\". Този празник се отличава главно от немскоезичното население на швейцарските кантони. Празникът е следствие от това, че хората отхвърлят прехода към Грегорианския календар по време на Реформацията.И накрая, празнуват Старата Нова година и берберите в Северна Африка. Всъщност за тях това е истинската Нова година, защото всъщност берберският календар не е много точен, но е близък до юлиския. Те празнуват на 12 януари.   ", "date": "2018.01.13", "title": "В Русия отбелязват Нова година по стар стил"}
{"url": "http://www.cross.bg/zeman-izbori-milosh-1565411.html", "text": "/КРОСС/ Действащият чешки президент Милош Земан има преднина на изборите за държавен глава в Чешката република, при около 30% обработени гласове, съобщава AFP.Към момента 73-годишният Земан има общо 42,90% подкрепа от преброените бюлетини. След него се нарежда Иржи Драхош с 24,73%.Традиционно първият тур на чешките президентски избори се провежда в два дни, като при нужда ще бъде организиран балотаж. Първият тур приключи в 15:00 часа българско време. ", "date": "2018.01.13", "title": "Очаквано: Милош Земан води на президентските избори в Чехия"}
{"url": "http://www.cross.bg/iiotova-vsichki-evropredsedatelstvo-1565405.html", "text": "/КРОСС/ „Това са шест месеца много важни за страната. Трябва да разбием стереотипите, които България има навън. Това и лека, и нелека задача. Трябва да се впрегнат всички национални усилия\". Вицепрезидентът Илияна Йотова коментира в „Седмицата\" на Дарик началото на българското европредседателство, като подчерта, че то започва нормално.По думите ѝ е нормално да има и протести, тъй като това е част от демокрацията.„Трябва да ви кажа, че почти нямаше Среща на върха, в която се събират всички министър-председатели и президенти на държавите членни, и Брюксел да не е окупиран от някакъв вид протести. Във всички случаи те бяха основателни. Това е начин, когато се съберат европейските лидери хора, които смятат, че са ощетени, да покажат своето мнение. Не мисля, че това трябва да се преекспонира, а по-скоро държавата трябва да реагира на база национална политика и да намери решение на проблемите\", посочи Йотова.По думите на президента няма връзка между извършените криминални престъпления в последните дни и началото на европредседателството. Според нея има чувство на безнаказаност в организираната престъпност и криминалните случаи са резултат от това.„Такива убийства не могат да се извършат в страни, където има закони, а законите се спазват, има сериозна работа по разкриваемост на престъпленията. Борбата срещу организираната престъпност у нас получи в последните два доклада на ЕК по-добра оценка, но не съм оптимист как ще изглежда тази оценка в следващия доклад. За нас обаче е по-важно, че българските граждани се чувстват несигурни да ходят по улиците вече\", коментира тя.„Това е политическо решение на мнозинството, но някак си не е уважително да не се разгледат поне мотивите за ветото по същество и да има дискусия по тях. Решението, само защото е президента, или е някаква опозиционна партия, и трябва веднага да бъде отметнато, не е сериозно отношение на една управляваща партия, която претендира да бъде европейска\", каза Йотова.По повод разгорещените дебати около клипа за българското европредседателство и последвалата реакция на френската евродепутатка от „Зелените\" Карима Дели, която видя в него намек за сексуален тормоз и поиска свалянето му, вицепрезидентът заяви, че отминава тази тема с насмешка:„Аз познавам Карима, тя има своите странности. Всеки е свободен да мисли, каквото иска\", допълни тя.  ", "date": "2018.01.13", "title": "Йотова: През следващите месеци трябва да разбием стереотипите за България навън"}
{"url": "http://www.cross.bg/yanyari-koreya-myzikanti-1565409.html", "text": "/КРОСС/ Южнокорейското правителство прие предложението на Северна Корея за преговори на работно равнище на 15 януари, предадоха ТАСС и Ройтерс, позовавайки се на агенция Йонхап.Те обаче ще са във връзка с посещението на севернокорейска група музиканти, танцьори и други на зимната олимпиада в Южна Корея.Първият кръг от диалога за нормализация на отношенията между Република Корея и КНДР се състоя на 9 януари в граничния пункт Панминчжон в демилитаризираната зона, разделяща на две Корейския полуостров. Тогава бе решено Пхенян да изпрати на олимпиадата представителна правителствена делегация, демострационен отбор по таекуондо, танцьори и музиканти. Въпросът за участието на севернокорейски спортисти в олимпийските игри още не е решен.Новите работни преговори на 15 януари ще се водят в павилиона „Тонгил\" (обединение), в севернокорейската част от граничното селище Панминчжон.Зимните Олимпийски игри ще се състоят в Пьончан, Южна Корея, от 9 до 25 февруари. ", "date": "2018.01.13", "title": "Сеул и Пхенян ще проведат нови разговори на работно равнище на 15 януари"}
{"url": "http://www.cross.bg/dolara-miliona-florida-1565408.html", "text": "/КРОСС/ Млад мъж от щата Флорида, САЩ, е притежателят на печелившия билет за джакпота от 451 милиона долара в лотарията \"Мега милиони\", предадоха световните агенции.20-годишният Шейн Мислър от малкия град Порт Ричи в централната част на щата е избрал да получи сумата накуп. Така той ще \"прибере\" близо 282 милиона долара. Мислър споделя, че ще използва парите за увлеченията си. Младият мъж също така ще подпомогне семейството си и ще извърши \"някое и друго добро дело\" в полза на човечеството.Шестте печеливши числа в \"Мега милиони\" познати от жителя на Флорида, бяха изтеглени на 5 януари. Най-големият джакпот в историята на \"Мега милиони\" от 656 милиона долара \"падна\" през 2012 г. Тогава печелившите билети бяха три.Рекордният джакпот в историята на САЩ от близо 1,6 милиарда долара беше разигран в друга популярна лотария - \"Пауърбол\", през януари 2016 г. Натрупването беше спечелено от три билета, продадени във Флорида, Калифорния и Тенеси. ", "date": "2018.01.13", "title": "Мъж спечели почти половин милиард долара от лотарията"}
{"url": "http://www.cross.bg/gradysa-snyag-minys-1565406.html", "text": "/КРОСС/ През следващото денонощие облачността над страната ще е значителна. През нощта превалявания от сняг ще има главно в северозападните и планинските райони, съобщават от НИМХ на БАН.Утре (в неделя) в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще е ветровито и студено с минимални температури между минус 5 и 0 градуса и максимални - между минус 3 и 2 градуса. През нощта срещу понеделник валежите от сняг в Западна България ще се усилят. По високопланинските проходи в Западна Стара планина ще има виелици и навявания.По Черноморието ще е облачно, със слаби превалявания, предимно от сняг. Ще духа силен североизточен вятър. Максималните температури ще са 1-5 градуса.  Температурата на морската вода е 8-9 градуса. Вълнението на морето ще бъде около 4 бала.В планините ще е облачно, ще превалява слаб сняг, на повече места в западната половина на страната. Ще духа умерен и силен предимно югоизточен вятър, по билата на Рила и Пирин - западен вятър. Температурите ще се понижават, максималната на височина 1200 метра ще е около минус 5 градуса, на 2000 метра - около минус 9 градуса.В понеделник валежи от сняг ще има на повече места в Северна и Западна България. Ще се образува нова снежна покривка. Почти без валежи ще е в югоизточните райони. Вятърът ще е до умерен от североизток и по планинските проходи и в Северна България ще има условията за снежни виелици и навявания. Минималните температури ще са между минус 7 и минус 2 градуса, а максималните между минус 3 и 2 градуса, в югоизточните райони до 4-5 градуса.Във вторник ще има значителна облачност, само на отделни места в Северна България ще превали слаб сняг. Дневните температури ще са с градус-два по-високи. ", "date": "2018.01.13", "title": "В неделя валежите спират, повече сняг - в понеделник"}
{"url": "http://www.cross.bg/nego-bulgariya-podadeni-1565397.html", "text": "/КРОСС/ Българин в чужбина е подал фалшивите сигнали за бомби в София, заяви на брифинг старши комисар Ивайло Иванов.\"Изяснихме, че обажданията са подадени от карта на чужд мобилен оператор и осъществихме контакт с партньорските служби. Установен бе авторът на обажданията - 45-годишен български гражданин, който се намира в страна от ЕС. За него е установено, че е подавал множество сигнали, освен за обекти в България, и за различни европейски институции, като последният е за Европейската комисия. С партньорските служби действаме за установяване на местонахождението и задържането му\", поясни той.В България през годините са водени досъдебни производства по същия повод във връзка с подадени от него много подобни сигнали. Деянието е наказуемо, като за него се предвижда глоба от 10 000 до 20 000 лева, включително и затвор.От няколко години 45-годишният мъж не е на територията на България. Той има криминална регистрация за шофиране след употреба на алкохол.Припомняме, че сигнал за бомба на Летище София беше подаден в петък, след като такъв имаше и в четвъртък. След проверка на службите стана ясно, че взривно устройство няма. Пътниците и на двата терминала бяха евакуирани, а полетите отменени. От МВР заподозряха, че сигналите са подадени от един и същ мъж.Сигнал за бомба в НДК бе подаден в петък около 17.00 часа. Сградата бе проверена, а хората не бяха евакуирани.  ", "date": "2018.01.13", "title": "45-годишен българин плаши с бомби у нас от чужбина"}
{"url": "http://www.cross.bg/osvetlenieto-obshtinata-pametnika-1565401.html", "text": "/КРОСС/ Година, след като държавата отпусна 300 хиляди лева за ремонт, мемориалният комплекс \"Христо Ботев\" в Калофер отново не е в добро състояние. Има разместени гранитни плочи и проблеми с осветлението на паметника. Кметът на града изпрати писмо до премиера, с искане да бъде извършена проверка.Кметът на града посочи, че още в средата на миналата година е уведомил община Карлово за проблемите, които са възникнали след ремонта на комплекса. По думите му обаче до този момент нито от общината, която е осъществила обществената поръчка, нито от фирмата изпълнител са предприети необходимите мерки за отстраняване на нередностите.Освен че осветлението на паметника е недостатъчно, има стълбове, които се клатят, а на тях са поставени осветителни тела. Почти навсякъде фугите между стъпалата са разрушени. От общината посочиха, че осветлението на паметника е изпълнено съгласно одобрен проект, а освен заложените стъпала за демонтаж и възстановяване, не е било предвидено фугиране в проекта и изпълнителя го е извършил допълнително и безвъзмездно. Становището на общината е, че повечето от поставените проблеми не са поради некачествен ремонт, а заради недобра експлоатация на съоръженията в комплекса. ", "date": "2018.01.13", "title": "Мемориалният комплекс ”Христо Ботев” е в лошо състояние дори след ремонт"}
{"url": "http://www.cross.bg/prof-gaiidarski-danailov-1565399.html", "text": "/КРОСС/ По инициатива на Изпълнителното бюро на БСП и с единодушно решения на Националния съвет, проф. Стефан Данаилов и проф. Радослав Гайдарски бяха наградени с Почетния знак на партията.Проф. Гайдарски получи знака по случай своята 80-годишнина, а проф. Данаилов за своята 75-годишнина.Те са удостоени със знака и за своята дългогодишна партийна и политическа дейност. ", "date": "2018.01.13", "title": "НС на БСП награди проф. Стефан Данаилов и проф. Радослав Гайдарски с Почетния знак на партията"}
{"url": "http://www.cross.bg/hipatiya-kamukut-doshul-1565398.html", "text": "/КРОСС/ Камък, намерен в Египет преди 20 години, се оказа не само извънземен, но и образуван извън Слънчевата система, съобщи в. \"Индипендънт\".Учени от университета Витватерсранд установиха, че камъкът съдържа екзотични микроминерали, които са по-стари от Слънцето, Земята и всички планети в Слънчевата система.През 2013 г. беше установено, че камъкът Хипатия не е със земен произход. Две години по-късно учените потвърдиха, че не е дошъл на Земята като част от известен метеор или комета. Сега се оказа, че е още по-странен.Вътрешната структура на скалата е като кекс с плодове, който се е напукал и начупил, каза проф. Ян Крамърс. Разглеждайки различните \"плодчета\" в него, учените се опитват да разберат как се е образувал и откъде е дошъл.Обикновено в такива \"пришълци\" има малко въглерод и много силиций. Камъкът Хипатия обаче е изграден по точно обратния начин. Освен това съставните материали изглежда са образувани във времето преди появата на Слънцето.\"Това, което знаем, е че Хипатия е образуван в студена среда, вероятно при температури под тази на течния азот на Земята (минус 196 градуса целзий). В Слънчевата система това би било по-далече от астероидния пояс между Марс и Юпитер, откъдето идват повечето метеорити.Кометите идват главно от пояса на Койпер, зад орбитата на Нептун. Някои идват и от облака на Оорт, който е още по-далече. Знаем много малко за химичния състав на обектите в този район. Така че искаме да научим откъде е дошъл камъкът Хипатия\" - каза проф. Крамърс. ", "date": "2018.01.13", "title": "Нови разкрития за извънземен камък, открит в Египет"}
{"url": "http://www.cross.bg/zhenite-arabiya-purvi-1565400.html", "text": "/КРОСС/ Радикална реформа в Саудитска Арабия. За първи път жените бяха допуснати на стадион, за да гледат на живо футболен мач.В Тwitter местен вестник публикува снимки на първите представители на нежния пол с бели и зелени шалове в подкрепа на своя любим отбор.Двата тийма пък пуснаха специално намаление на тениски за жените поддръжници, присъстващи на петъчната им игра.Около 10 000 места бяха отредени за жените на стадиона в град Джеда. Анализатори смятат, че идеята за либерализиране на кралството е на принц Мохамед бин Салман, който се опитва да отвори страната към света. ", "date": "2018.01.13", "title": "За първи път допуснаха жени на футболен мач в Саудитска Арабия"}
{"url": "http://www.cross.bg/ankara-tehnologii-komynikatzionni-1565402.html", "text": "/КРОСС/ Бивш служител на турската Агенция за информационните и комуникационни технологии е задържан във връзка с убийството на руския посланик в Анкара Андрей Карлов, пише Hurriyet.Дипломатът бе убит по време на изложба в Анкара на 19 декември 2016 г. от 22-годишният турски полицай Мевлют Мерт Алтънташ.„На 12 януари 2018 г. бившият служител на турската Агенцията за информационните и комуникационни технологии бе арестуван\", съобщава източник от турските сили за сигурност, останал анонимен, поради наложените ограничения за общуване с медиите.Съдът в Анкара е наредил задържането по обвинение за „връзки с планиране не убийство\". ", "date": "2018.01.13", "title": "Задържаха втори заподозрян за убийството на Андрей Карлов"}
{"url": "http://www.cross.bg/strana-tzyalata-kykeri-1565404.html", "text": "/КРОСС/ Кукери от цялата страна се събраха днес на фестивала в Симитли - \"Симитлия - древна земя на кукерите\".Над 30 групи от цялата страна и от Македония участват в юбилейното петнадесето издание на традиционният фестивал.Очаква се близо 3000 кукери да дефилират на стадиона в град. ", "date": "2018.01.13", "title": "Кукери от цялата страна се събраха в Симитли"}
{"url": "http://www.cross.bg/nedoverie-konventziya-izpulnitelnoto-1565395.html", "text": "/КРОСС/ БСП ще обсъди на Национален съвет вота на недоверие към правителството, Истанбулската конвенция и отчета за работата на парламентарната група.Решението за днешния пленум е взето на заседание на Изпълнителното бюро на партията. Депутатът Желю Бойчев коментира пред БНР, че социалистите ще дадат мнението си относно позиция за Истанбулската конвенция и правата на жените:\"Изпълнителното бюро отчете всички тези мнения и гледни точки, и включително международния аспект - международниците в партията запознаха членовете на Изпълнителното бюро, председателката на Сдружението на жените-социалистки... Беше направен един сравнителен анализ на законодателството и промените, които трябва да бъдат отчетени, с оглед евентуално ратифициране на тази конвенция, както и политическите действия, които трябва да предприеме Българската социалистическа партия. Отчете се и последователната позиция, която сме имали във времето относно темата за домашното насилие и правата на жените.\"В дневния ред на заседанието ще влезе и точка, касаеща бъдещото развитие на планинския туризъм.Предстоящият вот на недоверие към правителството също ще е на дневен ред, след като през седмицата лидерът на БСП Корнелия Нинова увери:\"На 17-ти януари внасяме вотът на недоверие сами. Темата остава провалът в борбата с корупцията.\" ", "date": "2018.01.13", "title": "БСП обсъжда на Национален съвет вота на недоверие и Истанбулската конвенция"}
{"url": "http://www.cross.bg/yavorov-kushtata-myzeii-golemiya-1565394.html", "text": "/КРОСС/ Безплатен вход в къщата-музей на Пейо Яворов по повод 140-тата годишнина от рождението на големия поет. Годишнината ще бъде отбелязана с поетичен рецитал на студенти от Софийския университет и актьори в двора на къщата му на столичната ул. \" Раковски\".От 10 сутринта до 5 следобед вратите на къщата-музей на Яворов ще бъдат отворени за всеки, който се желае да се докосне до живота на големия поет.Това е домът, в който Яворов и любимата му Лора са живели малко повече от година до фаталната нощ, в която тя се самоубива, а той се прострелва в слепоочието и ослепява. Съкрушен от съдебния процес и от мълвата, която го обвинява, че е убиец, година по-късно Яворов се самоубива.Тук са и личните вещи на Яворов и Лора - сватбените им костюми, предсмъртното писмо на поета, както и пистолетът, с който слага край на живота си.В памет на големия поет, в двора на къщата студенти от Софийския университет ще рецитират свои стихове, посветени на твореца. А флаери със стихове на Яворов ще бъдат раздавани на всички посетители на къщата-музей, както и на случайните минувачи по столичната улица Раковски.Тържества по повод 140-тата годишнина от рождението на Яворов ще има и в родния му Чирпан. Честванията започват в 5 следобед, когато ще бъде запален огънят на Яворовата поезия.До 5 следобед вратите на къщата-музей на Яворов ще бъдат отворени за всеки, който се желае да се докосне до живота на големия поет. ", "date": "2018.01.13", "title": "Безплатен вход в къщата-музей на Яворов"}
{"url": "http://www.cross.bg/varna-zhilishten-blok-1565396.html", "text": "/КРОСС/ Труп на мъж е открит тази сутрин в близост до жилищен блок на ул. „Радецки\" във Варна. Сигналът за мъж в безпомощно състояние е постъпил малко преди 07.30 часа сутринта. На място се извършват процесуално-следствени действия, за да се установи причината за настъпилата смърт, както и самоличността на мъжа..  ", "date": "2018.01.13", "title": "Откриха труп до жилищен блок във Варна (обновена)"}
{"url": "http://www.cross.bg/ninova-koryptziyata-pari-1565385.html", "text": "/КРОСС/ „Целта на вота на недоверие по тема корупция е да се признае, че има  проблем и да търсим решение. Вот на недоверие по време на европредседателство не е антиевропейско поведение. Твърдя, че е проевропейско. Корупцията е проблем на цяла Европа\". Това заяви лидерът на БСП Корнелия Нинова в предаването „Панорама\" по БНТ. По думите й да се отлага темата ще бъде лош сигнал както за европейските ни партньори, така и за гражданите. „Какво ще кажем с това - знаем, че корупцията е проблем номер едно в момента, но видите ли, ще го отложим малко, за да е лъскаво европредседателството\", каза още лидерът на левицата. Тя подчерта, че въпросите за общото бъдеще на ЕС и достойното място на България в него имат разбирането и усилията на левицата, но по вътрешни въпроси на страната, по открити проблеми - „оставаме такава опозиция, каквато ни познават.\"На въпрос - защо БСП е внесла мотивите за вота на недоверие без ДПС, Нинова поясни, че става въпрос за принципни съображения и различия. По думите й от ляво имат различно мнение от това, което бе изразено от почетния председател на ДПС Ахмед Доган - че вотът на недоверие изглежда като „стани да седна\", че няма готова опозиционна сила, която да поеме управлението и че трябва да се пази стабилността на държавата.\"Коя стабилност да пазим? Това, че за 2016 г. имаме най-ниската раждаемост от 1945 г. насам и се топим като народ? Че всеки месец се закриват болници? Че почти всяка седмица имаме корупционен скандал? Тази ли стабилност? Коя стабилност? Ето защо се оказа, че имаме принципни различия по виждането си за управлението на страната. Те смятат, че трябва да се пази стабилността на правителството на Борисов и че вот на недоверие е просто игра на демокрация\", категорична бе Нинова. Тя обясни, че целта на БСП е друга - да се покажат проблемите и да се търси решението им.На въпрос, дали БСП не е останала изолирана по време на гласуване на ветото на президента в НС, Нинова зададе контра въпрос: „Изолирани ли сме или сме единствената алтернатива на статуквото?\" По думите й БСП е взела своето решение да бъде различна, да не е част от статуквото, а да го промени.По отношение на протестите, председателят на БСП заяви, че те показват няколко неща. Първо, че на народа му е омръзнало и е преодолял страха си да излезе на улицата и да си каже мнението. „Това е доброто. Оттук нататък започват лошите неща. Второто е - който, излезе на протест, получава пари, за да си купи г-н Борисов спокойствие\", каза още тя. Нинова припомни, че само преди три седмици, при гледането на бюджета, от БСП са предложили 100 млн. лева повече за полицаите и 15 млн. повече за БАН, а отговорът на управляващите тогава е бил отрицателен. „Сега вече може, защото протестират. Това правова държава и парламентарна република ли е, където парите на народа се разпределят не от парламента, а се дават от един човек - еднолично, като че ли си ги носи от Банкя?\", попита лидерът на левицата. Според нея това създава опасен прецедент, защото утре ще излязат и други съсловия, които искат пари, знаейки, че ще ги получат.„Но тези пари ще свършат. Те не са разпределени от парламента. Не може да се раздават до безкрай. Това е опасно и не се прави така\", категорична бе Корнелия Нинова. В тази връзка тя обяви, че другата седмица от БСП внасят искане в парламента Сметната палата да влезе в Министерския съвет и да се произнесе - законосъобразно и целесъобразно ли е един човек в държавата, извън бюджета, да харчи парите на обществото, както намери за добре.Според Нинова решаването на всички наболели проблеми зависи от ограничаването на  корупцията. „Затова няма пари, затова са бедността и неравенството. С антикорупционния закон това няма да се реши по три причини - не сме се преборили с корупцията, според ГЕРБ, защото тя нямала определение. Второ- в закона на управляващите корупцията не е престъпление, а административно нарушение, което се бори с глоба и трето - не може този, който управлява и разпределя парите, да назначава и да плаща заплатата на този, който ще го проверява и да вярваме, че това ще даде резултат\", каза Корнелия Нинова. ", "date": "2018.01.13", "title": "Корнелия Нинова: Сметната палата да провери законно ли е премиерът да харчи самоволно обществени пари"}
{"url": "http://www.cross.bg/rodeni-na-yanyari-1565384.html", "text": "/КРОСС/ Мария, фолкпевицаМилена Димитрова, журналисткаРосен Миланов, диригентКнягиня Мария-Луиза Хробок, сестра на Симеон Сакскобургготски ", "date": "2018.01.13", "title": "Родени на 13 януари"}
{"url": "http://www.cross.bg/milev-krokodila-emil-milev-1565386.html", "text": "/КРОСС/ Соченият за магистрален бандит Емил Милев-Крокодила е бил задържан. Стана ясно, че има доказателства срещу него при грабеж от хипермаркет в края на 2008 година.Емил Милев-Крокодила беше оправдан от Специализирания наказателен съд. Милев и още трима души - Лазарин Лазаров, Едуард Павлов и Мартин Димитров, бяха изправени пред Темида за грабежи и отвличания, посочва NOVA.Милев е спряган за автор на редица магистрални грабежи, извършени от ръководена от него „банда на крокодилите\".В един момент Крокодила беше обявен и за общодържавно издирване и близо 4 години се укриваше от органите на реда. Той бе арестуван през ноември 2013 година. ", "date": "2018.01.13", "title": "Задържаха Емил Милев-Крокодила"}
{"url": "http://www.cross.bg/detza-yunoshi-anna-1565387.html", "text": "/КРОСС/ Нараства броят на българските деца и юноши с високо кръвно налягане, а причините за това са свързани както със затлъстяването и заседналия начин на живот, така и с вредните навици на подрастващите.Коментарът направи пред Дарик проф. Анна Кънева, която завежда Клиника по детска кардиология в Националната кардиологична болница.\"Нараства броят на деца и юноши с повишено артериално налягане и това е свързано до голяма степен със затлъстяването, със заседналия начин на живот, с болестите на съвремието\", отбеляза тя. Експертът напомни, че освен прехранването, липсата на адекватна физическа активност води до затлъстяване.\"Цялата структура на семейството, така или иначе масово в развития свят сме надебелели и затлъстели. Все повече деца започват да приемат алкохол, вещества, които са неразрешени, тютюнопушене... Всичко това подлага сърдечносъдовата система на стрес и предизвиква артериална хипертония\", каза проф. Кръстева.Честотата нараства по света, нараства и у нас и трябва да започнем от много рано да се борим с артериалната хипертония, защото последствията в по-късна възраст са труднолечими, напомни експертът.Проф. Анна Кънева допълни, че в клиниката работи много добър екип от специалисти, но има проблем с липсата на медицински сестри, което поставяло децата в риск от неблагополучия, свързани с недостига на персонал.  ", "date": "2018.01.13", "title": "Все повече деца и юноши вдигат кръвно"}
{"url": "http://www.cross.bg/valezhi-vreme-snyag-1565380.html", "text": "/КРОСС/ Задава се застудяване и валежи от сняг. През следващите няколко дни времето ще ни напомни, че се намираме в средата на зимата.За планинските части на 8 области в Централна България в събота е обявен жълт код за опасно време. Очакват се сериозни валежи от сняг.Възможно е в Стара планина и Родопите снежната покривка да нарасне с 10-15 сантиметра, и в съчетание със силен североизточен вятър ще има условия за преспи и навявания.Температурите ще се понижават до понеделник, когато ще е най-студено. ", "date": "2018.01.13", "title": "Жълт код за опасно време в 8 области утре"}
{"url": "http://www.cross.bg/suobshti-kaliforniya-kalnite-1565388.html", "text": "/КРОСС/ 87-годишен мъж стана 18-ата потвърдена жертва на калните свлачища в Калифорния, съобщиха местните власти, цитирани от Ройтерс.Шерифът на окръг Санта Барбара Бил Браун съобщи, че още шестима души са в неизвестност, но още преди да приключи пресконференцията, той се върна при микрофона и съобщи, е току-що е имало телефонно обаждане, че един от тях, 53-годишният Джон Кийтинг, е открит.\"Той е в болница извън района и се лекува. Така че в нашия списък с изчезнали хора останаха петима\", каза шерифът.  ", "date": "2018.01.13", "title": "Жертвите на калните свлачища в Калифорния станаха 18"}
{"url": "http://www.cross.bg/kostova-alertova-kvalifikatziite-1565392.html", "text": "/КРОСС/ Елица Костова загуби във втория кръг на квалификациите на Откритото първенство по тенис на Австралия. Българката записа поражение с 6:7 (5), 2:6 от чехкинята Дениса Алертова.27-годишната Костова, която заема 217-то място в световната ранглиста, размени по два пробива с Алертова в първия сет, след което се стигна до тайбрек. В него чешката тенисистка постигна обрат, след като българката поведе с 5:2, но загуби с 5:7.Във втората част Алертова направи три пробива срещу само един в полза на хасковлийката, печелейки с 6:2, а мачът продължи близо час и половина.Двубоят между Елица Костова и Дениса Алертова закъсня с един ден часа заради дъжда в Мелбърн.Виктория Томова, която е последната останала българка в квалификациите на Откритото първенство на Австралия, ще се изправи срещу Анна Блинкова (Русия), победила трудно в три сета с 5:7, 6:4, 7:5 германката Антония Лотнер. ", "date": "2018.01.13", "title": "Костова отпадна в квалификациите на Откритото първенство на Австралия"}
{"url": "http://www.cross.bg/bansko-vaptzarov-nikola-1565391.html", "text": "/КРОСС/ На този етап втори кабинков лифт над Банско е напълно излишен. Това каза в предаването „Тази събота\" по bTV Никола Вапцаров, местен хотелиер и потомък на поета и революционер Никола Вапцаров.По думите му опашките могат да се облекчат, като се позволи на хотелиерите да продават ски пасове от рецепцията.Според Никола Вапцаров с организационни мерки човекопотокът може да се подобри поне с 40%.„Едното е да се отворят повече каси, другото е да се комбинира извозване на туристите догоре с бусчета, както и да се увеличи скоростта на лифта. В Банско се говори от всички, че той работи на минимална скорост\", отбеляза той.\"Не може, когато има например ски олимпиада в Банско, да няма грам опашка, а в моменти, в които градът е почти празен, да стават километрични опашки. По този начин се създава впечатлението, че има проблем, а проблемът се създава от „Юлен\". Те действат с подмушване. Сега искат да сложат още една кабинка, след това ще започнат: „Малко ще изсечем, за да има ски, да има спорт, децата да са добре\", предположи Никола Вапцаров. Той изтъкна, че не е против развитието на Банско, а напротив, като хотелиер би се облагодетелствал.„Ако има разширение и бум, за нас това ще е добре, но аз не искам да става така. Не може по този начин, в 12 без 10, да се вземат решения, които касаят огромна територия от България и да се подарява тази гора на офшорна фирма с неизяснен произход\", подчерта Вапцаров.„Не мога да бъда спокоен, че Банско ще се развива с някакви мафиотски инвестиции и пране на пари, защото това дестабилизира бизнеса. Предполагам, че има някакъв проблем с тези пари, щом не се декларира кой е собственикът, сигурно има конфликт на интереси\", отбеляза той.„ЕС преди няколко месеца прие декларация да се окаже натиск върху офшорните зони, а ние подаряваме част от България на някаква офшорка\", категоричен беше Никола Вапцаров.„Първоначалният план за Банско предвиждаше 7000 - 8000 легла при построяването на лифта. В момента са 18 000. Как ще ни гарантират, че като разширят ски зоната, няма изведнъж да започне отново да се строи\", попита той.„Тази гора от блокове, която отвращава хората, ни превърна в най-евтиния ски курорт в Европа. В момента в Тирол е по-евтино с картата, отколкото в Банско, но хотелите са по-скъпи, затова сигурно много хора идват в Банско\", допълни Вапцаров.Най-успешният български скиор в алпийските дисциплини Петър Попангелов, който е и хотелиер на Боровец, коментира, че трябва да се развива туризмът във всички наши зимни курорти.\"Една кабинка да се направи, мисля, че не е такъв голям проблем\", заяви той по повод казуса с Банско. „За всяко нещо си има „за\" и „против\", въпросът е България да напредва в зимния туризъм и да създаваме нови поколения на скиори, които да ни представят в бъдеще\", каза Попангелов.  ", "date": "2018.01.13", "title": "Никола Вапцаров: На този етап втори кабинков лифт над Банско е излишен"}
{"url": "http://www.cross.bg/problemi-merkel-angela-1565389.html", "text": "/КРОСС/ Германският канцлер Ангела Меркел заяви, че се надява, че ново правителство ще може да бъде съставено до Великден.В своя избирателен окръг в Тринвилерсхаген, в североизточната провинция Мекленбург-Предна Померания снощи след маратонските разговори между нейния блок ХДС/ХСС и социалдемократите за това дали да влязат в официални коалиционни преговори, Меркел ги нарече \"първата стъпка в един дълъг процес\".По думите й още проблеми ще трябва да бъдат решени на европейско равнище. Много проблеми се нуждаят от международни, европейски решения, добави тя, като посочи като примери отношенията със САЩ и Китай и екологични проблеми. ", "date": "2018.01.13", "title": "Ангела Меркел се надява Германия да има ново правителство до април"}
{"url": "http://www.cross.bg/trump-amerikanskiya-izvinenie-1565393.html", "text": "/КРОСС/ Африканският съюз поиска извинение от американския президент Доналд Тръмп заради твърдението, че държавите в Африка са \"мизерни дупки\".Мисията на организацията във Вашингтон изрази възмущение от думите на Тръмп и допълни, че администрацията му явно не разбира африканците.И в швейцарския град Берн ще изразят недоволството си от американския държавен глава, където ще протестират срещу участието му в Световния икономически форум в Давос.  ", "date": "2018.01.13", "title": "Африканските държави поискаха извинение от Тръмп"}
{"url": "http://www.cross.bg/tema-bulgariya-gost-1565383.html", "text": "/КРОСС/ Нова телевизия, „Събуди се\"Тема: Какво се случва, когато София стане Брюксел. Отзвук от първите срещи след Гост: Екатерина Захариева, министър на външните работиТема: За хронологията на две убийства, един протест и вот на недоверие. Какво завариха европейците в демократична България? Гост: Цветан Цветанов, зам.-председател на ГЕРБТема: В деня на киното: За триумфа на българското кино, говори една от най-награждаваните актриси Теодора Духовникова.Тема: „Къси разкази\": историята на Детелин Далаклиев, един шампион в пенсия.Тема: Синът на Софи Маринова - Лоренцо също изгрява на сцената. Наследил ли е таланта на майка си и какво се случва когато генът проговори ?БТВ, „Тази събота и неделя\"Тема: Ще мине ли новата ски-зона на Банско през Вапцаровите гори?Тема: Защо българските политици не говорят като Доналд Туск? Европредседателството на България, въпроси и отговори на вицепремиера Томислав Дончев.Тема: Равносметка след фаталните изстрели или какво става в МВР?Гост: Росен Йорданов, криминален психологТема: За прелестите на изневярата, с Йосиф Сърчаджиев и Явор Борисов. 103 години българско кино.Тема: Приликите между ММА-борбите и фолклорните танци. ", "date": "2018.01.13", "title": "В сутрешните блокове"}
{"url": "http://www.cross.bg/zagivat-zemetresenie-yanyari-1565379.html", "text": "/КРОСС/ 1610 г. - Галилео Галилей открива спътника на Юпитер Калисто.1822 г. - В Гърция приет дизайна на сегашния национален флаг.1854 г. - Във Филаделфия (САЩ) е патентован акордеона.1864 г. - В Русия започва въвеждането на провинциални (областни) съвети.1878 г. - На 13 януари Стара Загора е освободена повторно, а за окръжен началник е назначен руския офицер Куликовски.1893 г. - В Лондон е учредена Лейбъристката партия на Великобритания.1898 г. - Френският писател Емил Зола публикува отвореното си писмо „Аз обвинявам\" - протест срещу скалъпеното дело „Драйфус\".1910 г. - От Метрополитън опера в Ню Йорк е осъществено първото радио излъчване - на операта Селска чест.1915 г. - Прожектиран е първият български игрален филм „Българан е галант\" на Васил Гендов.1915 г. - Мощно земетресение разтърсва град Авецано в Централна Италия, при което загиват 29 800 души.1916 г. - Поради пробив в дига е наводнена голяма част от територията на Холандия, загиват около 10 000 души.1935 г. - Саарланд гласува на референдум за присъединяването си към Германия.1953 г. - Йосип Броз Тито е избран за президент на Югославия.1964 г. - Първият запис на песента на Бийтълс „Искам да държа ръката ти\" става най-бързо продаващият се сингъл.1964 г. - Карол Войтила, бъдещият папа Йоан Павел II, е ръкоположен за архиепископ на Краков.1972 г. - Висшият педагогически институт в Пловдив е преименуван на Пловдивски университет.1974 г. - Отворено най-голямото летище в света - в Далас, щат Тексас, САЩ.1991 г. - За да не допуснат независимостта на Литва съветски войски с танкове атакуват телевизията във Вилнюс, при което загиват 11 души.2001 г. - При земетресение в Салвадор загиват около 800 души.Уикипедия ", "date": "2018.01.13", "title": "На 13 януари..."}
{"url": "http://www.cross.bg/chasa-sofiya-sustoi-1565377.html", "text": "/КРОСС/ *** Чирпан. Вицепрезидентът Илияна Йотова ще открие тържествата по случай 140 годишни от рождението на Пейо Яворов. Честванията започват в 17.00 часа, когато пред къщата музей на поета ще бъде запален огънят на Яворовата поезия. В 17.30 часа Илияна Йотова ще произнесе приветствено слово. Вицепрезидентът ще присъства на тържествена Яворова вечер във Военния клуб, която започва в 18.00 часа.*** София. От 11.00 часа Националният съвет на БСП ще обсъди Истанбулската конвенция.*** София. В района на хижа „Алеко\" на Витоша ще се проведе практически семинар, на който ще бъдат демонстрирани техническите способи по темите, представени по време на лекцията „Безопасност в зимната планина\", проведена на 10 януари в БЧК.*** София. От 11.00 часа пред бюст паметника на Алеко Константинов в Борисовата градина ще се проведе тържествено отбелязване на 155 години от рождението на Щастливеца - патрон на Българския туристически съюз.*** София. От 11.00 часа пред х. Алеко София2018 се включва за трети път в отбелязването на Световния ден на снега с организирането на Витоша Зимен Фест.*** София. От 11.30 часа в двора на къщa музей „П. К. Яворов\", на ул. „Г. С Раковски\" в столицата, студенти-поети от Софийския университет „Св. Климент Охридски\" ще представят свои творби, посветени на П. К. Яворов. Експозицията на къща музей „П. К. Яворов\" може да бъда разгледана безплатно в рамките на работното време в съботния ден - от 10.00 ч. до 17.00 ч.*** София. От 19.00 часа в салона на Столичен куклен театър, на ул. „Гурко\" 14, ще се състои премиерата на най-новия спектакъл в репетоара на театъра „Карлсон.\"*** София. В Дома на Киното ще бъдат излъчени три български филма по повод Деня на българското кино. От 17.00 часа - „Момчето, което беше цар\", от 21.00 часа - „Източни пиеси\", от 23.00 часа - „Дзифт\".*** Благоевград. От 11.00 часа в градската градина пред бюст-паметника на Пейо Яворов ще бъдат отбелязан 140 години от рождението на поета и революционер.*** Велико Търново. От 13.00 часа Лектори от благотворителна инициатива „Бъдители\" ще гостуват на Градски ученически парламент във Велико Търново.*** Велико Търново. От 18.00 часа в Клуб 7 ще се проведе Среща с шампионката на висок скок Йорданка Благоева.*** Велико Търново. От 18.00 часа в Клуб 7 ще се състои среща с шампионката на висок скок Йорданка Благоева.*** Добрич. От 10.30 часа в Младежки център ще се състои работилница за маски по повод Сирни заговезни.*** Пловдив. От 11.00 часа до 12.30 часа в сградата на Младежки център Пловдив деца и родители ще имат възможност да се запознаят с иновативния метод „дизайн мислене\".*** Перник. Вълшебният празник „Сурова\" наближава в Пернишко, както всяка година в нощта на 13 срещу 14 януари, магията на обичая ще събере хиляди маскирани и очаровани от духа Сурова. Маршрутът на гостите и на кметския екип ще започне от село Люлин в 17.00 ч. с фолклорен концерт. В 18.00 часа ще започне срещата на гостуващата сурвакарска група от с. Долна Секирна. След това пътя ще ги заведе до село Големо Бучино, кв. Бела вода и град Батановци, където ще гостува групата от с. Черна гора.*** Симитли. От 10.00 часа на стадион „Септември\" ще се състои 15-то юбилейно издание на фестивала „Симитлия - Древната земя на кукерите\".*** Стара Загора. От 08.30 часа в катедрален храм „Свети Димитър\" ще бъде отслужена заупокойна литургия от храмовото свещеничество по повод навършването на 140 години от повторното Освобождение на Стара Загора през Руско-турската освободителна война 1877 - 1878 г.*** Сопот. От 11.00 часа в парка в западния край на града ще бъдат тържествено отбелязани 140 години от Освобождението на града от турско робство. Там ще се открие паметна плоча във връзка с освобождението на Сопот, като ще бъдат поднесени венци и цветя.*** Шумен. От 11.00 часа в читалнята на детски отдел на Регионална библиотека „Стилян Чилингиров\" ще се състои детска работилница „Артелиса в Страната на чудесата\". Входът е 3 лв. на дете. ", "date": "2018.01.13", "title": "Предстоящи събития в страната на 13 януари 2018"}
{"url": "http://www.cross.bg/ermil-zapovyadal-stratonik-1565378.html", "text": "/КРОСС/ Страдание на светите мъченици Ермил и СтратоникПри царуването на нечестивия и ревностен идолопоклонник Ликиний всички християни били застрашени от мъчителна смърт. Търсели ги по всички страни, градове и села. Ако някой откриел християнин, донасял за него и така си спечелвал милост и големи почести. Затова, угаждайки на царя, всички започнали да търсят и преследват християните.Веднъж, когато Ликиний седнал на трона и започнал съд, при него дошъл един воин и казал:- Тук има християнин в дяконски сан на име Ермил. Той отдавна служи на Христа и се присмива над нашите богове и над тебе, царю.Царят веднага заповядал да намерят и хванат Ермил. Когато при светия дошли царските пратеници, той се молел, вдигнал ръце към Господа, своя Бог. Като разбрал, че го водят на съд и мъчение заради Христа, се зарадвал и тръгнал след войниците доброволно, сякаш отивал да приеме почести. Изпълнен с благородно мъжество, той застанал пред царя. Ликиний го запитал:- Кажи ни, наистина ли си християни, както чухме за тебе?- Аз - отвърнал дякон Ермил - не само доброволно признавам, че съм християнин, но заявявам, че съм посветен пред невидимия Бог и Му служа в дяконски сан.- Тогава стани служител и на нашите богове - казал царят.На това предложение мъченикът с презрение отвърнал:- Мисля, царю, че ти или си глух, или си безумен. Казах ти, че служа на невидимия Бог, а не на вашите идоли, които са видими, но не виждат нищо и не разбират какво означава да бъдеш дякон. Ти се прелъстяваш, като ги смяташ за богове, а те са бездушен и глух камък и дърво, дело на човешки ръце, които заслужават повече присмех, отколкото поклонение.Царят не могъл да слуша повече дръзките думи на мъченика и веднага заповядал да го бият по страните с медни пръчки и му казал:- Не бъди дързък, Ермиле, почитай царя и принеси жертва на боговете, за да се избавиш от мъчения.А светият като че не усещал никаква болка и се смеел над безсилието на мъчителя. После извисил глас и казал:- Ти самият ще понесеш много рани и ще познаеш върху себе си страшната Божия ръка, задето си оставил своя Създател и се обръщаш към глухите и неми богове, а също за това, че и други, сякаш завиждайки на тяхното спасение, искаш насила да хвърлиш в същата гибел.После царят заповядал да затворят светия за три дни в тъмница, като се надявал, че той ще се опомни и ще се разкае за смелостта си. А мъченикът си казвал по пътя:- \"Господ е с мене, няма да се уплаша: какво ще ми стори човек\" (Пс. 117:6)? \"На Бога се уповавам, не се боя; какво ще ми стори плътта\" (Пс. 55:5)?Когато влязъл в тъмницата, той рекъл:- \"Пастирю Израилев, послушай! Ти, Който водиш като стадо Иосифа, Който седиш на херувимите, яви се\" (Пс. 79:1-2)!Господ не оставил Своя раб и пратил за негово утешение и укрепяване ангел, който се явил и казал:- Ермиле! Бъди мъжествен, говори и не замлъквай, защото скоро ще победиш замислите на мъчителя и за страданието си ще получиш пресветъл венец свише.Така Бог въоръжил воина си за подвиг и го препасал със сила, укрепил мишците му за борба и дал в ръцете му като че меден лък и щит за спасение.След три дни царят отново го повикал на съд:- Размисли ли? Ще принесеш ли жертва на боговете, за да избегнеш мъките? Или още си обзет от безумие и готвиш сам своята погибел?Христовият воин мъжествено отговорил за слава на укрепилия го Господ:- Царю! Вече ти отговорих, а ти трябваше да повярваш на думите ми и да не ме питаш повече. Аз имам Бог Небесен, с Него Единия живея, на Него съм готов да принеса в жертва самия себе си и от Него очаквам да бъде мой помощник.- Да видим дали ще ти помогне Онзи, Който живее на небето - възкликнал царят и веднага заповядал на шестима силни и жестоки воини да хвърлят мъченика на земята и да го бият без пощада.Светият търпеливо понасял мъчението, сякаш биели не него, и се молел на Бога:- Господи Боже мой! Заради мене Ти си претърпял рани и удари при Пилат Понтийски. Укрепи ме в страданията, които търпя заради Тебе, прати ми сила да понеса мъките, та като бъда участник в Твоите страдания, да стана участник и в Твоята вечна слава.Докато се молел, внезапно се чул глас от небето:- Амин, амин, Ермиле! След три дни ще се избавиш от мъките и ще получиш голяма награда за страданията си.Този глас дал на светия голямо мъжество и сила, а мъчителите хвърлил в страх и трепет. Те паднали на земята и не можели да помръднат. Уплашил се и царят, но не пожелал да признае Божията сила. По негова заповед светият мъченик отново бил отведен в тъмницата.Тъмничарят, на когото било заповядано да го пази, се наричал Стратоник. Той бил таен християнин и приятел на Ермил. Сърцето му се съкрушавало, когато виждал мъките му, но в душата си той се радвал на неговото мъжество и твърдост, макар сам да не се решавал да поеме такива страдания.В тъмницата свети Ермил пеел:- \"Господ е моя светлина и мое спасение: от кого ще се боя? Господ е крепост на моя живот, от кого ще се плаша\" (Пс. 26:1)?Озарила го небесна светлина и отново се чул глас, който го призовал мъжествено да претърпи страданията и обещал те да завършат на третия ден.На другата сутрин царят отново заповядал да доведат мъченика пред съдилището. Той застанал пред него със светло лице, весел взор и с радост в сърцето. Мъчителят поклатил глава и присмивайки му се, казал:- Кажи ни, каква полза имаше от мрачната тъмница? Убедиха ли те страданията да се подчиниш на царския закон и да въздадеш на боговете подобаващите почести? Или трябва да измисля нови мъчени против упоритото ти сърце?- Мрачната тъмница - отговорил мъченикът - ме просветли: душата ми е спокойна, радостна и светла, което ми дава добра надежда, че ще получа бъдещата награда. И много се чудя защо изобщо не се разпръсква мракът, в който си потънал ти и който скрива истината от твоите душевни очи.Но въпреки че светият изобличавал заблудите му, Ликиний възкликнал:- Ти очевидно не си способен на друго, освен да ми се надсмиваш поради своя невъздържан език, дързост и безумие. Отговори направо - ще принесеш ли жертва на боговете, ще се подчиниш ли на заповедта, или ще се подложиш на заслужени мъчения?- Царю, ти чу отговора ми - казал мъченикът - и повече няма да чуеш нищо от мене. Прави каквото искаш и изпълнявай каквото си намислил.Разгневеният Ликиний заповядал да хвърлят светеца гол на земята и да го бият с пръчки по утробата. А светият се радвал в Христа и се молел, издигайки душевните си очи към Него:- \"Побързай, Боже, да ме избавиш, побързай, Господи, да ми помогнеш\" (Пс. 69:2)!Търпението на светеца изпълнило с ярост мъчителя и той заповядал да разкъсат утробата му с железни остриета:- Нека види - възкликнал той - вътрешностите си със собствените си очи.А свети Ермил пеел:- \"Сърцето ми и плътта ми с възторг се стремят към живия Бог\" (Пс.83:3). \"Като с тлъстина и с дървено масло се насища душата ми, и с радостен глас Те възхвалят устата ми\" (Пс. 62:6).Стратоник, като гледал нечовешките мъки на своя приятел, се разплакал.Някои от приближените видели това и веднага донесли на царя:- Тъмничарят Стратоник не крие своето участие в християнското заблуждение и приятелството си с Ермил, защото му съчувства и плаче.Царят повикал Стратоник и попитал:- Приятел ли си на Ермил?А той, ученикът на истината, не пожелал да говори неправда, и като видял, че е време да извърши своя подвиг, се обявил за приятел на страдалеца и християнина, изобличил бездушието на идолите и безумието на онези, които им се покланят, и прославил Единия Бог, Твореца на небето и земята. Разгневеният Ликиний заповядал да го съблекат и да го бият с пръчки. А страдалецът се обърнал към своя приятел свети Ермил и му казал:- Помоли се за мене на Христа, Ермиле, за да ми помогне твърдо и непоколебимо да опазя вярата и да надмогна мъчителите си.Той убеждавал царя да се откаже от поклонението на слепите и бездушни идоли и да се страхува повече от наказанието на истинския Бог, защото \"страшно е да попадне човек в ръцете на живия Бог\" (Евр. 10:31).Били светия дотогава, докато той не замълчал, изнемогнал от раните си. После царят заповядал да хвърлят двамата мъченици в тъмницата. Свети Стратоник се молел:- \"Господи, не спомняй предишните ни грехове\" (сравни Пс.78:8).И двамата в един глас призовавали:- \"Помогни ни Боже, Спасителю наш, заради славата на името Си\" (Пс.78:9).В отговор се чул Божествен глас, който възвестил:- Вие свършихте пътя, вярата опазихте и за вас е приготвен венецът на правдата (сравни 2Тим.4:7-8), който ще получите на сутринта.Когато дошло утрото, Ермил бил отведен в съдилището и Ликиний го попитал:- Ще принесеш ли жертва на боговете?- Каквото ти казах преди - отговорил той, - това ти повтарям и сега. Гори и режи тялото ми, мъчи ме както искаш, защото съм навикнал да не се страхувам от ония, които убиват тялото, а душата не могат да убият (сравни Мат. 10:28).Мъчителят заповядал да го повесят на дървото и да режат с ножове тялото му. В жестоките мъчения светият непрестанно се молел:- Бъди ми помощник, Господи, Спасителю мой!И чул глас свише:- Не бой се, Аз, твоят Бог, съм с тебе!После царят осъдил свети Ермил да бъде удавен в река Истър (Така в древни времена се наричала река Дунав, бел.ре.). И започнал да увещава свети Стратоник да принесе жертва на боговете.- Иначе и ти, окаяни - казал той, - ще пострадаш подобно на приятеля си.Блаженият Стратоник отговорил:- Наистина ще съм окаян, ако послушам безумното ти повеление. Как мога да искам да живея, когато приятелят ми умря за Христа?- Нима и ти искаш да умреш заедно с Ермил? - възкликнал Ликиний.- Наистина желая това - отговорил светият,- защото истинските приятели трябва заедно да понасят и бедствията, и да се наслаждават на благата. А какво е по-приятно за нас от страданията и смъртта заради Христа?Като оставил всякаква надежда да постигне успех, царят осъдил и него на същото наказание - да бъде удавен заедно със свети Ермил.Воините повели двамата свети мъченици към реката. По пътя те радостно пеели:- \"Слава във висините Богу, и на земята мир, между човеците благоволение\"! (Ангелското благовестие при Рождество Христово, Лука 2:14).Когато воините ги довели при Истър, ги увили в мрежи и ги хвърлили в дълбоките води. Реката приела телата на светите мъченици, а небето вселило душите им в своите обители. (Смъртта на св. мъченици Ермил и Стратоник била около 315 година, бел.ред.)След три дни вярващите намерили на брега светите им тела и ги погребали близо до град Сингидон (Сингидон - днес Белград, град на десния бряг на Дунава, в долното му течение, столица на Сърбия, бел.ред.). Положили ги в един гроб, защото всичко при тях било общо: изповеданието на Христа, тъмницата, мъченията, смъртта и погребението, обща била и славата им на небето по благодатта и човеколюбието на нашия Господ Иисус Христос, на Когото с Отца и Светия Дух подобава всяка слава, чест и поклонение сега и завинаги и във вечните векове. Амин. ", "date": "2018.01.13", "title": "Св. мчци Ермил и Стратоник. Св. Преп. Максим Кавсокаливит. Преп. Иринарх Ростовски"}
{"url": "http://www.cross.bg/nishto-kritikata-izbegnesh-1565381.html", "text": "/КРОСС/ Има само един начин да избегнеш критиката - не прави нищо, не говори нищо, не бъди нищо.Аристотел ", "date": "2018.01.13", "title": "Има само един начин да избегнеш критиката..."}
{"url": "http://www.cross.bg/zhenite-nasilieto-nasilie-1565412.html", "text": "/КРОСС/ На днешното си заседание Националният съвет на БСП прие позиция против ратификацията на Истанбулската конвенция.\"ПОЗИЦИЯна Националния съвет на Българската социалистическа партияпо Конвенцията на Съвета на Европа за превенция и борба с насилието над жени и домашното насилиеНационалният съвет на Българската социалистическа партия:- като подчертава, че насилието срещу жените, както физическо, сексуално, така и психологическо, е широко разпространено в обществото и трябва да бъде разглеждано като крайна форма на дискриминация и нарушаване на правата на човека;- като възприема, че насилието срещу жените, представлява системно нарушение на основните права и сериозно престъпление, което трябва да се санкционира като такова;- като отчита, че в обществото продължават да съществуват съвременни форми на робство и трафик на хора, които засягат основно жени;- като подчертава, че са необходими допълнителни мерки за насърчаване на жени, които са били жертва на насилие да потърсят помощ, както и да се гарантира, че те получават подходяща подкрепа в съответствие с техните потребности, информирани са за своите права и имат достъп до правосъдие;- като има предвид, че трябва да се сложи край на безнаказаността, като се гарантира, че извършителите се преследват и наказват;- като отчита, че гражданското общество, и по-специално организациите на жените, имат ключов принос за предотвратяването и борбата с всички форми на насилие и тяхната дейност следва да бъде призната, насърчавана и подкрепяна, за да могат да я извършват по възможно най-добрия начин;- като се води от убеждението, че само комбинация от политики, съчетаваща законодателни и незаконодателни мерки, в това число правни, съдебни, инфраструктурни, културни, образователни, социални и здравни дейности, както и равнопоставено участие на жените във всички области на обществото, може значително да намали насилието срещу жените  и последствията от него;- като подкрепя всички инициативи, кампании и усилия на Обединението на жените социалистки срещу насилието над жените и децата и постигане на равнопоставеност на половетеРЕШИ: БСП да предложи и внесе в Народното събрание  конкретни законодателни текстове, с които да гарантира ефективната борба  с насилието над жени и да се приложат на практика разпоредбите на Конвенция за защита на жените от всички форми на насилие: 1.\tПромени в наказателното законодателство за най - строго преследване и наказване на насилниците;2.\t„Домашното насилие\" да бъде инкриминирано;3.\tДа се инкриминира „преследването\" като поведение със заплашителен характер срещу конкретно лице;4.\tДа се криминализират „насилствените бракове\" и „принудителното съжителство на съпружески начала\";5.\tДа се засили наказателната отговорност за нарушаване на заповед за защита от домашно насилие, като се предвидят по - високи санкции, особено за извършителите, които имат по няколко заповеди и/или нарушения на заповеди;6.\tДа се изградят Кризисни центрове във всеки областен град, като това стане държавна делегирана дейност.В Конвенцията съществуват текстове, които разделят българското общество и могат да бъдат тълкувани разнопосочно.ПГ на „БСП за България\" не подкрепя ратификацията на Конвенцията на Съвета на Европа за превенция и борба с насилието над жени и домашното насилие.\"  ", "date": "2018.01.13", "title": "БСП не подкрепя ратификацията на Истанбулската конвенция"}
{"url": "http://www.cross.bg/shtyala-ninova-evropeiiskite-1565407.html", "text": "/КРОСС/ Червените се скараха за Истанбулската конвенция. Това стана на закрито заседание на Националния съвет на БСП на Позитано 20. Лидерът Корнелия Нинова се опънала на президента на ПЕС Сергей Станишев, информира News.bg.Станишев защитил ратификацията на конвенцията, обяснявайки важността на документа и че ако столетницата й се опъне това ще предизвика внушения, че БСП е антиевропейска партия.Дори намекнал, че това няма да се хареса в Европа и партията щяла да е под угрозата за изключване от семейството на европейските социалисти.Нинова пък му отговорила, че има национални теми, които са над европейските. Освен това му припомнила, че не за първи път партията щяла да е на различна позиция от ПЕС и дала за пример решенията около мигрантските квоти, СЕТА и за санкциите срещу Русия.Съпартийци на Нинова изразили и активни притеснения, че ратификацията щяла да е \"лъжицата с катран, която да се вкара в кацата с меда\" и дори, че приемането й щяло да е все едно \"да се вкарат порно сцени във Война и мир\". ", "date": "2018.01.13", "title": "\"Третият пол\" вкарва порно сцени във \"Война и мир\", притеснени в БСП"}
{"url": "http://www.cross.bg/farmatzevti-dyshi-sredno-1565390.html", "text": "/КРОСС/ България е на 14-та позиция или точно в средата на европейска класация по брой фармацевти на 100 000 души население, показват данни на Евростат за състоянието на този бранш през 2016 г..У нас по този показател се падат по 84 фармацевти на 100 хиляди жители, което ни поставя наравно със страни като Великобритания и Португалия.От Българския фармацевтичен съюз съобщиха, че към момента у нас има официално регистрирани 6104 магистър-фармацевти, които по закон могат да продават лекарства, като в този списък не са включени помощник-фармацевтите.Според данните на БФС аптеките у нас са 3996, като една аптека обслужва средно около 1800 българи. Освен това един практикуващ магистър-фармацевт у нас обслужва 1182 българи, показва статистиката на БФС.По вида собственост 99 на сто от аптеките у нас са частни и едва 1% - общински. Също така едва около 1% от всички функциониращи у нас аптеки са денонощни, а останалите работят с нормирано работно време.Фармацевтите в ЕС, които съхраняват, комбинират, разпределят и продават лекарствени продукти - независимо от това къде предоставят тези услуги - са над 430 хиляди, отчита Евростат. Те могат също така да дават съвети относно правилното използване и неблагоприятните ефекти на лекарствата и лекарствата съгласно предписанията на лекари и други здравни специалисти.Според европейската статистика една аптека в ЕС обслужва средно около 4500 души, а около 109 фармацевти се падат средно на 100 000 души в рамките на Евросъюза.Като се има предвид размерът на всяка държава-членка на ЕС от гледна точка на населението, Малта регистрира най-голям брой практикуващи фармацевти на 100 000 жители - 129. Относително висока степен на достъпност до фармацевти има в Белгия - 121, както и в Испания - 119, Италия - 115, Ирландия - 111.По-голямата част от държавите-членки съобщават за средно 60 - 110 фармацевти на 100 000 жители, като Холандия и Дания регистрират най-нисък дял фармацевти на 100 хиляди души - съответно 21 и 51 практикуващи фармацевти. ", "date": "2018.01.13", "title": "България е на средна позиция по практикуващи фармацевти в ЕС"}
