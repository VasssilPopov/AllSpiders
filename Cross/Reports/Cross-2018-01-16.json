{"url": "http://www.cross.bg/selo-zhivotnite-inspektziya-1565601.html", "text": "/КРОСС/ Няма опасност за населението, не са застрашени и животните при водопой. Това е установила проверка на районната инспекция на слузестите образования по река Янтра при горнооряховското село село Писарево, предава БНР.На \"зеления телефон\" в екологичната инспекция във Велико Търново местни жители са подали сигнал, че 90 на сто от камъните по дъното на реката са обхванати от слузеста материя.Проверката на еколозите установява, че при село Писарево Янтра тече с намалена скорост и се създават условия за отлагане на големи количества наноси и интензивно протичане на гнилостни процеси, които са среда за развитието на бактерия, образуваща слузести колонии. Бактерията не е опасна за хората и животните, категорични са от екологичната инспекция.Направени са проби на водата, показателите са в нормите. Такъв случай не е имало поне от 10 години, посочиха еколозите. ", "date": "2018.01.16", "title": "Откритата слузеста материя в река Янтра при село Писарево не застрашава хората и животните"}
{"url": "http://www.cross.bg/eood-kyla-tehnicheski-1565592.html", "text": "/КРОСС/ Отворени са ценовите предложения за изработване на технически проекти за рехабилитацията на близо 75 км републиканска пътна инфраструктура в Северозападна България. Това са път IIІ-121 Иново - Градец - Периловец - Шишенци - Бойница - Кула от км 20+000 до км 31+851, път IІ-14 о.п. Видин - Кула - Връшка чука - граница Република Сърбия от км 0+250 до км 30+240 и път IIІ-161 Ребърково - Люти дол - Ботевград от км 0+000 до км 33+040.За „Изработване на технически проект за основен ремонт (рехабилитация) за обект: Път IIІ-121 Иново - Градец - Периловец - Шишенци - Бойница - Кула от км 20+000 до км 31+851\", с прогнозна стойност 100 000 лв. без ДДС и срок за изпълнение 150 дни, са отворени офертите на:•\t„ИНЖКОНСУЛТПРОЕКТ\" ООД - 99 000 лв. без ДДС;•\t„Трафик холдинг\" ЕООД - 74 000 лв. без ДДС;•\t„ПЪТПРОЕКТ 2000\" ООД - 62 000 лв. без ДДС;•\t„ИЛИЯ БУРДА\" ЕООД - 77 000 лв. без ДДС.За „Изработване на технически проект за основен ремонт (рехабилитация) за обект: Път IІ-14 о.п. Видин - Кула - Връшка чука - граница Р Сърбия от км 0+250 до км 30+240\", с прогнозна стойност 142 000 лв. без ДДС и срок за изпълнение 150 дни, предложенията са на:•\t„ВИА ПЛАН\" ЕООД - 89 000 лв. без ДДС;•\t„РУТЕКС\" ООД - 78 888 лв. без ДДС.За „Изработване на технически проект за основен ремонт (рехабилитация) за обект: Път IIІ-161 Ребърково - Люти дол - Ботевград от км 0+000 до км 33+040\", с прогнозна стойност 207 000 лв. без ДДС и срок за изпълнение 180 дни, отворените ценови предложения са на: •\t„АЛВЕ КОНСУЛТ\" ЕООД - 156 292,42 лв. без ДДС;•\tКОНСОРЦИУМ „МОСТИ\", в който участват: „МОСТИ БЪЛГАРИЯ\" ЕООД и „МОСТИ КАТОВИЦЕ\" - 189 500 лв. без ДДС;•\t„ПЪТПРОЕКТ\" ЕООД - 164 142,72 лв. без ДДС. ", "date": "2018.01.16", "title": "Отвориха ценовите предложения за рехабилитацията на 75 км пътища в Северозападна България"}
{"url": "http://www.cross.bg/prevod-konventziya-istanbylskata-1565595.html", "text": "/КРОСС/ Подготвя се нов превод на български език на Истанбулската конвенция за превенция и борба с насилието над жени и домашното насилие. Това каза Бриджит О'Лъфлин, докладчик на Съвета на Европа за Истанбулската конвенция. На среща с журналисти в Страсбург тя отхвърли твърденията, че ратифицирането на конвенцията е свързано с промени в Конституция.В отговор на въпрос на \"Хоризонт\" О'Лъфлин каза, че новият текст на документа ще разсее страховете в българското общество:Наясно сме, че настоящият превод на текста съдържа думата \"джендър\" - сексуална принадлежност, което е предизвикало определени неразбирания. Затова сме в контакт с българските власти, които ни информираха, че се подготвя нов превод. Когато е готов, ще проверим дали е коректен.Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция е подписана от 44 държави и Европейския съюз. Предстои ратифицирането й и от българския парламент. ", "date": "2018.01.16", "title": "Подготвят нов превод на Истанбулската конвенция"}
{"url": "http://www.cross.bg/velev-razhodi-kategorichen-1565597.html", "text": "/КРОСС/ „Системата на сигурността е префинансирана. Като дял от БВП и в бюджетните разходи, ние сме на първо място в ЕС. Бюджетът на МВР е 1 млрд. и 296 млн. лв. - това е много повече от бюджета за култура, спорт, наука взети заедно\", каза председателят на управителния съвет на Асоциацията на индустриалния капитал Васил Велев.Той допълни още, че има много полуистини за МВР.„Например, те взимат 20 заплати при пенсиониране, отпуската им е два месеца, а за останалите 1 месец. Освен заплатата за длъжност, има и за звание, има други доплащания, които се умълчават\", категоричен е той.„Да се увеличават тези разходи без да се правят реформи е погрешна тактика и практика, още по-малко пък 11 дни след започването на изпълнението на новия бюджет\", категоричен е Велев.По думите му заплатите в МВР също не са толкова ниски, колкото казват хората от системата, защото техният размер се съотнася към размера на останалите заплати в страната.„По численост отново сме на първо място в ЕС\", коментира Велев.„Знаете ли, че в бюджета на МВР под 2% са отделени за капиталовите разходи? Цялата тази сума отива за издръжката на системата - няма пари, отделени за инвестиции. То е пренаселено това учреждение\", категоричен е Велев.„Вместо да направят нужните реформи и преструктуриране, едната част от състава протестира\", допълни Велев. ", "date": "2018.01.16", "title": "Васил Велев: МВР е префинансирано"}
{"url": "http://www.cross.bg/vitosha-poveche-putya-1565598.html", "text": "/КРОСС/ Общината пуска повече автобуси до Витоша, след като през последните две седмици планината се оказа практически недостъпна заради „тапи\" по пътя за „Алеко\".Прави се проверка и на съоръженията, които спряха работа в събота.Предвижда се забраната за качването на автомобили в планината да се увеличи с още час и да важи през почивните дни от 11 до 15 ч.Ще бъде проверено и състоянието на хижите, които са около 100, но в момента са отворени само 20. ", "date": "2018.01.16", "title": "Заради „тапи” по пътя за „Алеко” общината пуска повече автобуси до Витоша"}
{"url": "http://www.cross.bg/gradysa-raiioni-mesta-1565572.html", "text": "/КРОСС/ През нощта облачността ще е разкъсана, предимно значителна в северозападните райони, където ще превали дъжд и сняг - на места с условия за образуване на поледици. На много места в Горнотракийската низина ще се образува мъгла или ниска облачност. Почти тихо, с минимални температури между минус 6 и минус 1 градуса.През деня в сряда от северозапад облачността ще се увеличава и вплътнява и около обяд ще започнат валежи предимно от дъжд, които до края на деня ще обхванат цялата страна, а в Предбалкана и високите полета на Западна България ще преминат в сняг. В северозападните райони остават условията за поледици. През деня ще духа слаб юг-югозападен вятър, който вечерта ще се ориентира от запад-северозапад и значително ще се усили.Максималните температури ще са в широки граници: от 2-3 градуса в северозападните райони и тези с трайна мъгла, до 12-14 градуса на места в Източния Предбалкан и югоизточните райони.Над Черноморието облачността ще е значителна, с по-съществени разкъсвания в часовете преди обяд. Вечерта на места ще завали дъжд, предимно слаб. Максималните температури ще са от 8-10 в северните, до 12-14 градуса в южните райони. Температурата на морската вода е около 8 градуса. Вълнението на морето ще е 2 бала.В планините ще духа умерен, по билата и откритите части - силен запад-югозападен вятър и с него температурите ще се повишат. Облачността ще се увеличава и около обяд ще започнат валежи от сняг, в ниските части - от дъжд. Максималната температура на височина 1200 метра ще е около 7 градуса, на 2000 метра - около 0.През нощта срещу четвъртък, със застудяването, на много места в Северна и Западна България дъждът ще премине в сняг. В четвъртък ще е студено и ветровито. Преди обяд в югоизточната половина от страната все още ще превалява, а в северозападната облачността ще се разкъса и бързо ще намалее. След обяд валежите навсякъде ще спрат.В петък ще преобладава слънчево време, вятърът ще отслабне, ще се обърне от югозапад, дневните температури ще се повишат, но сутрешните в много райони ще са отрицателни - между минус 7 и минус 2 градуса.  ", "date": "2018.01.16", "title": "Утре ще застудее, възможни са поледици"}
{"url": "http://www.cross.bg/grant-segal-vreme-1565596.html", "text": "/КРОСС/ Актъорът и продуцент Стивън Сегал получи поредно обвинение в сексуален тормоз по време на филмови репетиции в София през 2002 г. Обвиненията идват от актрисата Рейчъл Грант, момиче на Бонд, пише Би Би Си.Грант, която по това време била на 26 години, пристигнала в София, за да репетира реплики за филма и била развълнувана от срещата със Сегал, който за нея бил \"герой от детството\".Актрисата твърди, че докато били в стаята и репетирали реплики за филма, режисьорът си тръгнал, след което Сегал насилствено свалил блузата й и я блъснал на леглото, започвайки да се съблича.\"Блъсна ме на леглото и каза: Предполагам, че искаш да видиш интимните ми части\", казва Грант. След като актьорът започнал да разкопчава ципа си, тя избухнала в сълзи и екшън звездата се извинил. Обяснението на Сегал било, че обичал да завързва връзки с колежките си, за да \"подобри химията на екрана\".Впоследствие Грант загубила ролята. \"Когато ти се случи, си засрамен, унизен, не искаш никой друг да знае. Надяваш се прахта да го покрие\", казва актрисата. \"Искам хората да знаят, че е съвсем естествено жертвите на сексуален тормоз да говорят след по-дълго време - след като са имали време да го преодолеят\", споделя още тя.Грант се надява кампании като Time's Up и #MeToo да помогнат да се сложи край на сексуалния тормоз в брашна.Сегал отрича обвиненията на Грант. \"Клиентът ни категорично отрича да е имал подобен контакт с г-ца Грант, твърдо отрича всякакво предполагаемо посегателство, както и конкретно посегателство, случило се в София, България през 2002 г.\", заявяват адвокатите му.  ", "date": "2018.01.16", "title": "Стивън Сегал обвинен в сексуален тормоз на снимки у нас"}
{"url": "http://www.cross.bg/predstavyane-programata-surbiya-1565577.html", "text": "/КРОСС/ Заместник-министърът на регионалното развитие  и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество  ИНТЕРРЕГ - ИПП България - Сърбия 2014-2020 г. Форумът ще се проведе утре - 17 януари 2018 г., от 10.30 часа, в „ Гранд хотел „София\", гр. София.Заседанието ще бъде съпредседателствано от Михаило Дашич - помощник-министър на европейската интеграция на Република Сърбия.Сред темите в дневния ред на Комитета за наблюдение са анализ за изпълнението на програмата към момента, представяне на пакета за кандидатстване, включващ Насоки за кандидатстване и критерии за избор на операции по втората покана за представяне на предложения, представяне на напредъка в дейностите по закриване на трансграничната програмата за периода 2007-2013 г. и др.  ", "date": "2018.01.16", "title": "Деница Николова ще председателства Съвместения комитет за наблюдение на ПТС България – Сърбия "}
{"url": "http://www.cross.bg/borisov-bulgarskoto-predsedatelstvo-1565599.html", "text": "/КРОСС/ Министър-председателят Бойко Борисов се срещна днес с групата на Европейската народна партия в Европейския парламент.Разговорът на премиера с членовете на най-голямата парламентарна група беше посветен на приоритетите на Българското председателство на Съвета на Европейския съюз и премина при много голям интерес. Дискутирани бяха темите за стимулиране на икономическия растеж и социалното сближаване, които да гарантират бъдещето на Европа и на младите хора, пътищата за подобряване на свързаността на Западните Балкани и европейската перспектива пред страните и хората от региона, проблемите пред сигурността и стабилността на Съюза, както и повишаването на конкурентоспособността на икономиката чрез цифровизацията й и развитието на умения и компетентности, адекватни на предизвикателствата, пред които е изправена.Членовете на парламентарната група поздравиха министър-председателя за фокуса, който Българското председателство поставя върху Западните Балкани и за действията, предприети лично от Борисов и от правителството в София за стимулиране на диалога между държавите. Според техните коментари, сигурността в този регион ще допринесе за сигурността и просперитета на целия континент.Председателят на групата на ЕНП Манфред Вебер посочи: „Имаме силен лидер в лицето на Бойко Борисов, който винаги се е идентифицирал с Европа и с нейните ценности\".Премиерът Борисов благодари за подкрепата, която страната ни е срещнала от ЕНП и от институциите на ЕС при подготовката си за председателството, както и за даденото й доверие в първите дни след като пое председателството. „Това ни задължава да сме още по-активни за намирането на общи решения, които да дадат на всеки европейски гражданин усещането за сигурност, стабилност и солидарност, за перспектива\", посочи министър-председателят.Той изтъкна, че от разговорите си с австрийския канцлер Себастиан Курц е получил увереност в приемствеността, която ще бъде запазена по отношение на темите, започнати в Българското председателство. „Това ще е най-яркият израз, че единството ни прави по-силни като Съюз\", каза Борисов.Министър-председателят получи подкрепата на парламентарната група на ЕНП за приоритетите на Българското председателство и пожелания за успех при представянето им в Европейския парламент утре. ", "date": "2018.01.16", "title": "Борисов представи приоритетите на Българското председателство пред парламентарната група на ЕНП"}
{"url": "http://www.cross.bg/kiev-politziyata-parlamenta-1565594.html", "text": "/КРОСС/ Най-малко един полицай е ранен, а няколко протестиращи са задържани при избухнали стълкновения пред парламента в украинската столица Киев, предаде ТАСС.Няколкостотин души се събраха край Върховната рада, за да протестират във връзка с нов закон, който се отнася за районите в Източна Украйна, контролирани от сепаратистите. Според полицията протестиращите използвали лютив спрей и замеряли служителите на реда с камъни.Съобщава се за масов бой край Радата между участници в протест на движение \"Освобождение\", които настояват да се приеме закона за т.нар. реинтеграция на Донбас, и полицията.Протестиращи изгорили руското знаме и запалили гуми близо до един от входовете на парламента. За да ги спре, полицията използвала сълзотворен газ, поради което се стигнало и до сблъсъците. Протестите се оглавяват от Семьон Семьонченко, бивш командир на доброволчески батальон в Източна Украйна, заподозрян в погазване на човешките права.Семьонченко и поддръжниците му критикуват новия закон като прекалено снизходителен към сепаратистките лидери.В центъра на Киев днес има засилено присъствие на полиция и войници от Националната гвардия във връзка с първия работен ден на парламента след празниците и поради протестите, отбелязва ТАСС.  ", "date": "2018.01.16", "title": "Протест и сблъсъци пред Върховната рада в Киев"}
{"url": "http://www.cross.bg/tysk-evropeiiskiya-velikobritaniya-1565586.html", "text": "/КРОСС/ Великобритания ще бъде приветствана да остане в ЕС, ако промени решението си за брекзит. Това намекна председателят на Европейския съвет Доналд Туск.„Ако британското правителство се придържа към решението си да напусне, брекзит ще стане реалност - с всички негативни последствия, през март догодина, освен ако няма промяна в мнението на нашите британски приятели\", заяви Туск пред Европейския парламент.„Сърцата ни все още са отворени за вас\", допълни той.Надявам се думите на Туск да бъдат чути в Лондон, заяви председателят на Европейската комисия Жан-Клод Юнкер.Великобритания ще напусне Европейския съюз, каза обаче говорителят на британския премиер Тереза Мей.„Мисля, че сме абсолютно ясни, британското общество гласува да напусне ЕС, точно това и ще направим\", каза говорителят пред репортери.Британското правителство вече заяви, че няма да има второ гласуване.  ", "date": "2018.01.16", "title": "Туск към Великобритания: Сърцата ни все още са отворени за вас"}
{"url": "http://www.cross.bg/borisov-bulgariya-predsedatelstvo-1565583.html", "text": "/КРОСС/ Десет години след присъединяването си към ЕС, България остава най-бедната държава в съюза и страда от корупция по висшите нива, както и от слаби институции. Тези проблеми възпрепятстват влизането на страната в еврозоната и Шенгенското пространство. Така авторитетното икономическо издание Financial times (FT) описва страната ни в коментар по случай българското председателство на ЕС.На кормилото е Борисов - бивш телохранител с обръсната глава и черен колан по карате. За страните, поемащи председателството, понякога е трудно да формират силен наратив за шестмесечния си мандат. С Борисов обаче България не е нужно да се притеснява, че няма да се отличи, продължава авторът Алекс Баркър.Според FT Борисов сочи ЕС като причина за положителното икономическо развитие на страната след комунистическите времена, когато е имало банани \"само по Коледа\", а Kока-колата е била \"за специални случаи и специални хора в специални магазини\". При публичните си изяви той изтъква как ЕС финансира строежа на пътища, мостове и водопречиствателни станции, и дори кръсти една станция от софийското метро \"Европейски съюз\".Британското издание е потърсило бивши коалиционни партньори на Борисов, които коментират, че неговото поведние в стил „мачо\" създава грешно впечатление за иначе „сговорливата му натура\". Бившия вицепремиер във второто правителство на Борисов Ивайло Калфин. \"Ако бъда честен трябва да ви кажа, че с него беше лесно да се работи... Основното е, че той мрази хора да протестират по улиците. Но ако не провокираш хората, тогава няма проблем с теб\", заявява Калфин.Според FT притесненията на европейско ниво за вътрешните проблеми на България - от корупцията до свободата на пресата - са частично успокоени от лоялността на Борисов. За европейските лидери Борисов се е доказал като надежден и прагматичен съюзник.Бившият премиер на Великобритания Дейвид Камерън често се шегува как е трябвало да се възстановява от \"Бойковата прегръдка\" на здравичкия Борисов. В същото време за много други държави като Франция, Германия и Холандия, притесненията са свързани най-вече с метафоричната прегръдка на Борисов.„България иска да влезе в Шенген. Това ще даде възможност на гражданите ѝ да пътуват без нужда от паспорти в повечето страни от ЕС. Страната иска да влезе и в единния валутен механизъм. Макар на хартия България да отговаря на повечето критерии, висши представители на ЕС се притесняват, че институциите на страната съвсем не са готови\", обяснява авторът Алекс Баркър.За да се аргументира по характерния си фамилиарен маниер, Борисов покани холандския премиер Марк Рюте на обиколка по българо-турската граница. \"Ако има по-добре защитена шенгенска граница, аз сам ще кажа - ОК, не ни приемайте!\", каза Борисов и добави, че България \"наистина не заслужава\" да бъде изключвана.„Борисов с гордост поставя акцент върху подобряването на пътната мрежа и промените при таксите за мобилен роуминг. Той използва това като начин да се сравни с Ангела Меркел, правейки паралели с магистралите, изградени след обединението на Германия\".FT обръща внимание и на предизвикателствата пред българското председателство. На първо място, според изданието, е дали специфичният стила на Борисов ще може да има като резултат ефективно председателство на ЕС.  „Има сфери, в които вижданията на Борисов могат да възпрепятстват ролята му на председател: той се противопоставя на задължителните квоти за прием на бежанци и изрази резерви относно \"лошия прецедент\" да се порицава Полша заради авторитаризъм\".Разговорите за бюджета, които ще започнат по време на българското председателство, също могат да се окажат сложни. Посланието на Борисов към партньорите му обаче е достатъчно ясно: \"Дайте ми още пари и аз мога да ви обичам повече\", завършва FT.Превод: Трансмедия  ", "date": "2018.01.16", "title": "FT за Борисов: “Дайте ми още пари и аз мога да ви обичам повече”"}
{"url": "http://www.cross.bg/kolata-piyan-dyasnata-1565587.html", "text": "/КРОСС/ Пиян шофьор блъсна с колата си униформен полицай, след което избяга. Това се случило на 15 януари около 1.05 часа след полунощ. Тогава автонаряд на полицията във Ветово спрял за проверка автомобил \"Опел Комбо\", управляван от 40-годишен мъж от Ветово.Мъжът е бил изпробван за алкохол с техническо средство, при което уредът е отчел 1.69 промила алкохол в издишания въздух. Веднага след това мъжът се качил в колата си и е потеглил.При опит да бъде спрян от полицейски служител водачът не е спрял, а е ударил с колата униформения в дясната ръка и го е влачил.При медицински преглед е установено, че на служителя има нараняване на дясната предмишница.По случая е образувано досъдебно производство. Случаят е докладван на дежурен прокурор. ", "date": "2018.01.16", "title": "Пиян шофьор блъсна и влачи полицай, после избяга"}
{"url": "http://www.cross.bg/koridor-balkani-tovaren-1565588.html", "text": "/КРОСС/ В сградата на Национална компания „Железопътна инфраструктура\" (НКЖИ) се проведе Генерална асамблея на Асоциация Коридор Х Плюс. В събитието участваха представители на австрийските, словенските, хърватските и сръбските железници.Създадена преди повече от 10 години, Асоциация Коридор Х Плюс, има за цел насърчаване на сътрудничеството между управителите на железопътната инфраструктура за развитието и модернизиране на Паневропейски транспортен коридор Х по направлението му към границата с Турция. НКЖИ e съосновател на Асоциацията, в която членуват още управителите на жп инфраструктурата на Австрия, Словения, Хърватия и Сърбия. Стратегическата задача на страните-участнички в Асоциацията е трансформирането на Паневропейски коридор № 10 в Товарен железопътен коридор „Алпи-Западни Балкани\", създаден по условията на Регламент (ЕС) 913/2010. Основното трасе на коридора е по направление: Вилах (Aвстрия)-Любляна-Загреб-Белград-Ниш-София-Свиленград, както и Грац (Австрия)-Марибор (Словения).„Трансформирането на Паневропейския коридор Х в товарен жп коридор „Алпи-Западни Балкани\" е безспорен успех за всички участващи страни и ще допринесе за развитие на добросъседството и икономическото развитие на целия регион\" това заяви зам.-генералният директор на НКЖИ инж. Златин Крумов при откриването на Генералната асамблея.Бъдещият товарен жп коридор „Алпи-Западни Балкани\"  е на пътя на сухоземния мост, който свързва Европа с Азия, като същевременно обхваща в максимална степен товаропотоците в направления Север-Юг и Юг-Север, както и е най-късият път между Турция и Западна Европа.Значението на този железопътен коридор нараства значително и след проведената през 2017 г. в Триест, Италия, конференция за развитието и свързаността на страните от Западните Балкани с ЕС. Чрез него се осъществява и връзка с Товарен Железопътен Коридор 7 в София, а оттам и с българските черноморски пристанища Бургас и Варна.До този момент са изпълнени основните стъпки от процеса на установяване на новия товарен от участващите в него страни и се очаква окончателното одобрение от Европейската Комисия. ", "date": "2018.01.16", "title": "НКЖИ бе домакин на Генерална асамблея за развитие на железопътния транспорт в региона"}
{"url": "http://www.cross.bg/dunchila-rymuniya-partiya-1565590.html", "text": "/КРОСС/ Управляващата Социалдемократическа партия на Румъния предложи Виорика Дънчила за министър-председател на балканската страна, съобщава \"Политико\".Дънчила е член на Европейския парламент. Ако бъде потвърдена номинацията й, тя ще замени Михай Тудосе, който вчера подаде оставка, след като изгуби подкрепата на управляващата партия.По-рано днес президентът на Румъния Клаус Йоханис номинира министъра на отбраната Михай Фифор за временно изпълняващ длъжността министър-председател.Дънчила може да стане първата жена министър-председател на Румъния и третият премиер на социалдемократите в рамките на година.55-годишният евродепутат е съюзник на лидера на Социалдемократическата партия на Румъния Ливиу Драгнеа. Тя е работила с него като местен съветник в Телеорман. Драгнеа не може да бъде премиер, тъй като е осъден условно.Виорика Дънчила е \"уважаван евродепутат в Брюксел, защото е цивилизована, не е конфликтна и е много комуникативна жена\", заяви Драгнеа при обявяването на номинацията. Според него добрите й отношения с представители на Европейската комисия са в полза на румънското правителство, което се подготвя за първото си европредседателство през следващата година.Когато Румъния беше разтърсена от най-големите протести от падането на комунизма в края на февруари 2017 г. заради набързо прието постановление, което декриминализира някои форми на корупция, Дънчила изпрати имейл на всички 750 евродепутати, за да им обясни защо притесненията относно новото законодателство са безпочвени.Дънчила е втори мандат в Европейския парламент. Тя е ръководител на делегацията на румънските социалдемократи в парламента. Преди да влезе в политиката е била учител в град Виделе, а след това е работила като инженер за петролната компания OMV Petrom. ", "date": "2018.01.16", "title": "Румъния е на път да има първата жена премиер"}
{"url": "http://www.cross.bg/polychi-doverie-babish-1565593.html", "text": "/КРОСС/ Правителството на малцинството в Чехия на премиера Андрей Бабиш не получи вот на доверие от парламента, предаде Франс прес. Този изход от гласуването бе очакван.Правителството на Бабиш бе подкрепено при гласуването в Камарата на депутатите само от 78-те депутати от неговото популистко движение \"Действие на недоволните граждани\" (АНО). 117 техни колеги в долната камара на чешкия парламент гласуваха против, а петима се въздържаха.АНО получи най-много гласове на парламентарните избори през октомври, но не спечели мнозинство. Движението освен това не може да намери коалиционен партньор, припомня ДПА. Позицията на чешкия премиер е подкопана допълнително от повдигнатите му обвинения в злоупотреба с пари от европейски фондове.По-рано политически наблюдатели прогнозираха, че правителството на малцинството вероятно няма да получи вот на доверие при гласуването. Според тях обаче Бабиш вероятно ще намери начин да остане на власт достатъчно дълго, за да се опита да издейства втори вот на доверие.Чешкият премиер има подкрепата на президента Милош Земан.Държавният глава получи най-много гласове на първия тур на президентските избори в Чехия в петък и събота. Балотажът е на 26 и 27 януари.Дори да не бъде преизбран, Земан ще остане на поста до март, когато изтича сегашният му мандат. ", "date": "2018.01.16", "title": "Правителството на Бабиш не получи вот на доверие от парламента"}
{"url": "http://www.cross.bg/detzata-suveta-deteto-1565591.html", "text": "/КРОСС/ Защита правата на децата в дигиталната ера и превенция на рисковете в мрежата и популяризирането на здравословния начин на живот с акцент върху здравословното хранене са двата основни приортитета, които са залегнали в Националната програма за закрила на детето за 2018 г.Документът беше приет днес по време на 38-то заседание на Националния съвет за закрила на детето (НСЗД). То беше открито от г-жа Офелия Кънева, председател на ДАЗД и председател на Съвета. Гости на днешното заседание бяха, Мариана Николова, началник на кабинета на вицепремиера - г-н Валери Симеонов, г-жа Анелия Торошанова, главен експерт към Комисията по въпросите на децата, младежта и спорта.Йоана Захариева, председател на Съвета на децата, представи работата на членовете на детския консултативен орган, както и график на дейностите и инициативите на Съвета на децата през 2018 г.  Йоана пожела на всички една успешна и ползотворна година и благодари за подкрепата, която Съвета на децата получава от НСЗД. От своя страна председателят на ДАЗД Офелия Кънева подчерта важността на детското участие, като даде за пример, че след последната Национална среща на Сдружението на общините в България бе взето решение в заседанията на НСОРБ да участват общински детски организации, което е прецедент не само за България, но и за света.Радостина Ангелова представи Национален доклад от съвместния проект „Инструмент за оценка на детското участие\", изпълняван от ДАЗД и Съвета на Европа през 2017 г. България има добра нормативна база, която дава възможност за подкрепа на инициативи за детско участие. Добрите практики, които са реализирани чрез Съвета на децата, трябва да бъдат разширени и широко подкрепени, са изводите на доклада.Гост за заседанието бе и председателят на Държавна агенция за българите в чужбина Петър Харалампиев, който представи проектите, по които работи Агенцията и подчерта важността на това да се дава възможност на децата от български произход, които живеят в чужбина да изучават своя роден език. Запазването на българските традиции и обичаи от българите живеещи в чужбина, трябва да бъде основен приоритет на държавата, каза г-н Харалампиев и отбеляза огромното значение на доброто партньорство между Държавната агенция за българите в чужбина и Държавна агенция за закрила на детето.Членовете на Националния съвет за закрила на детето единодушно взеха решение  да не  губят оперативно време в подготовка на концепцията за новата стратегия за детето, като същевременно се отчете периодиката, с която българската администрация следва да се съобразява и възможностите за оптимизиране на административната тежест. Освобождаването на организационен ресурс в полза на инвестиране в иновации за деца ще бъде ключов елемент в работата на НСЗД занапред, т.ч. при разработването на стратегически документи.На заседанието беше приключена и процедурата за избор на нови членове на Съвета, чийто мандат е 2 г. Г-жа Кънева приветства новите членове и благодари на досегашните представители на гражданския сектор за доброто взаимодействие и диалог. ", "date": "2018.01.16", "title": "Сигурността в интернет и здравословното хранене са приоритетите в НПЗД за 2018 г."}
{"url": "http://www.cross.bg/intelekt-testa-alibaba-1565571.html", "text": "/КРОСС/ Четенето и разбирането на текст е един от най-важните критерии за грамотност. Той става все по-лесно достижим и за изкуствения интелект. Алгоритми на Alibaba и Microsoft за пръв път са изкарали по-добри резултати на теста за четене на Университета в Станфорд от хората, съобщава онлайн изданието Engadget, цитирано от Vesti.Изкуственият интелект на китайската компания Alibaba е първата, която е постигнала високия резултат на теста. Тестът съдържа над 100 000 въпроса по над 500 отделни статии и текста от Wikipedia. Той е смятан за един от най-добрите индикатори за способността на машините да четат и разбират текстове правилно.В крайна сметка резултатът на алгоритъма на Alibaba е 82,44, докато резултатът на реалните хора е 82,304.Изкуственият интелект на Microsoft също е завършил теста успешно. Неговите резултати са дори по-високи - 82,650, като са обработени ден по-късно.Изкуствените интелекти и на двете компании са разработени отделно. Една от основните цели на теста е да провери дали даденият алгоритъм може да обработва голямо количество информация и след това да дава конкретни и точни отговори на множество въпроси, свързани с тези данни.Това трябва да позволи на изкуствения интелект да разбира правилно големи обеми текст и дава ясни отговори на всякакви въпроси, например \"откъде произлиза дъждът\", отбелязва пред Bloomberg Луо Си, един от главните хора в екипа на Alibaba за разработката на изкуствен интелект.Тази технология ще позволи създаването на най-различни интерактивни услуги - от виртуални гидове в музеи, до системи за обслужване на клиенти, онлайн медицински консултации и др. ", "date": "2018.01.16", "title": "Изкуствен интелект вече четe и разбира текст по-добре от човека"}
{"url": "http://www.cross.bg/ribata-drob-yaponiya-1565576.html", "text": "/КРОСС/ Японски град задейства система за предупреждение при извънредни ситуации в опит да призове жителите на града да не ядат фугу (риба балон), тъй като са пуснати в продажба няколко с токсичните части от рибата, информира АФП.Супермаркет в Гамагори в Централна Япония е продал пет пакета риба с черния дроб, който може да съдържа смъртоносна отрова.Три от потенциално смъртоносните риби са открити, но все още се търсят останалите две, обяви официален представител.По високоговорителите в града властите призовават хората да не консумират рибата.Фугу е един от най-скъпите деликатеси в Япония. Рибата често се сервира на тънки парчета сашими или в японска супа.Но кожата, червата, половите жлези и черният дроб съдържат отровата тетродотоксин, която може да бъде фатална за човека. Поради това само специално лицензирани готвачи могат да приготвят и продават фугу.По няколко души умират на година в Япония заради неправилно приготвяне на рибата. Десетки други са получили странични ефекти, според здравното министерство.Регионални представители предупреждават, че консумирането на черния дроб на рибата може да парализира нервната система и дишането, което води до смърт.  ", "date": "2018.01.16", "title": "Неизчистена риба в магазините предизвика извънредна ситуация в японски град"}
{"url": "http://www.cross.bg/imot-reshenieto-sobstvenost-1565575.html", "text": "/КРОСС/ Прокуратурата протестира решение на Столичния общински съвет от 2006 година, с което е извършена замяна на реални части в имот - частна общинска собственост на кръстовището на бул. \"България\" и бул. \"Иван Евст. Гешов\". Имотът е с обща площ 3060 кв. м. и е заменен с имот на фирма \"НИКМИ\" АД с обща площ от 374 кв. м.Според прокуратурата при постановяване на решението си Столичния общински съвет (СОС) е допуснал съществени нарушения на административнопроизводствените правила по издаване на решението си, както и нарушения на материалния закон - ЗОС, ЗС и ППЗДС. Затова е актът е оспорен в Административния съд София - град с искане да бъде обявен за нищожен.Става въпрос за имота на кръстовището, на който именно НИКМИ смята да строи многоетажна административна сграда. Жителите на \"Стрелбище\" многократно излизаха на протести срещу разрешението там да се издигне небостъргач, а самият главен архитект на столицата Здравко Здравков отказа да одобри подробния устройствен план на НИКМИ поради противоречието му с Общия устройствен план през септември месец тази година и отказа да изпълни решението на съда.Според прокуратурата при постановяване на решението не са спазени изискванията за управление и разпореждане с общинско имущество; не са спазени нормативните изисквания по прекратяване на съсобствеността върху имот; не е проведен търг за него; пренебрегнато е наличието на спор за материалното право на собственост върху парцела, което е било пречка за извършване на замяната.\"Поради констатираните множество нарушения СГП, в изпълнение на възложените ѝ с Конституцията и законите правомощия, свързани с гарантиране върховенството на закона в Република България, поиска от съда прогласяване нищожността на решение № 799 по протокол № 91/26.10.2006 г. на СОС, с което е била извършена замяна на реални части в имот - частна общинска собственост с имот - собственост на фирма \"НИКМИ\" АД\", съобщават от Софийска градска прокуратура.", "date": "2018.01.16", "title": "Прокуратурата атакува решение на Столична община за даването на имот за небостъргач"}
{"url": "http://www.cross.bg/dobrev-manolova-konstitytzionniyat-1565573.html", "text": "/КРОСС/ Конституционият съд ще се произнесе следващия вторник (23 януари) по подадената, но отхвърлена от парламента оставка на депутата от ГЕРБ Делян Добрев, съобщава БНР.Добрев депозира оттеглянето си от парламента покрай скандала с назначенията в Община Хасково, станал популярен като \"Кумгейт\". При гласуването на оставката му в пленарната зала съпартийците му обаче не приеха оставката му, в което пък от  БСП видяха нарушение на Конституцията и сезираха топсъдиите. Именно днес се очакваше да бъде разгледан случая и Конституционният съд да се произнесе дали Добрев трябва да остане народен представител или да се оттегли. Съдът обаче отложи становището си и ще се изкаже след седмица.На днешното заседание на Конституционния съд взе друго решение и отхвърли жалбата на омбудсмана Мая Манолова по казуса с чacтично гарантираното зapaбoтeнo тpyдoвo възнaгpaждeниe. В жалбата си от миналия април Манолова твърди, че текстът от Koдeĸca нa тpyдa, който пoзвoлявa нa paбoтoдaтeля дa изплaщa на работника нe цялaтa  месечна зaплaтa, а в paзмep нa 60 нa cтo oт бpyтнoтo тpyдoвo възнaгpaждeниe, нo нe пo-мaлĸo oт минимaлнaтa paбoтнa зaплaтa, е противоконституционен. Тази привилегия, смята омбудсманът,  нарушава и принципите на правовата държава и на международното право. Конституционният съд обаче не се съгласи с доводите на Манолова. ", "date": "2018.01.16", "title": "Конституционният съд отложи решението си за оставката на Делян Добрев"}
{"url": "http://www.cross.bg/varna-smurtta-godini-1565574.html", "text": "/КРОСС/ Варненският акушер-гинеколог д-р П.А., който беше предаден на съд по обвинителен акт на Окръжната прокуратура във Варна, днес бе признат за виновен за причиняване по непредпазливост смъртта на бебе при раждането му и на средна телесна повреда на родилката поради незнание или немарливо изпълнение на занятие или друга правно регламентирана дейност, представляващи източник на повишена опасност, съобщават от пресцентъра на Апелативна прокуратура - Варна.Състав на Варненския окръжен съд му наложи ефективни наказания и за двете престъпления, като определи подсъдимият да изтърпи най-тежкото от тях, а именно 3 години лишаване от свобода при първоначален общ режим. На 26 февруари 2015 г. като акушер-гинеколог лекарят причинил смъртта на плода на варненка, която била хоспитализирана в родилното отделение на СБАГАЛ „Проф. д-р Д. Стаматов\" във Варна. На същата дата по време на раждането той причинил по непредпазливост и средна телесна повреда на бременната пациентка, довело до разстройство на здравето й, временно опасно за живота ѝ.Присъдата на Варненския окръжен съд подлежи на обжалване пред Апелативния съд във Варна.", "date": "2018.01.16", "title": "Осъдиха на 3 години затвор варненски лекар за смъртта на новородено"}
{"url": "http://www.cross.bg/boiichev-sistema-rabotata-1565578.html", "text": "/КРОСС/ БСП ще започне инициатива за разсекретяване на доклада на ДАНС и прокуратурата за работата на Българската акцизната централизирана информационна система (БАЦИС). Това обяви зам.-председателят на ПГ на „БСП за България\" Жельо Бойчев по време на пресконференция в централата на партията, предава „Фокус\".„В навечерието на внасянето на вота на недоверие многократно се задава въпросът имаме ли основание за внасянето на този вот на недоверие\", коментира той.По думите му БСП непрекъснато е настоявала и е поставяла въпроса за сивата икономика и контрабандата.„Искам да припомня, че ноември месец в българския парламент беше проведено закрито заседание, на което бяха изслушани всички служби и приходни агенции в страната и включително главния прокурор, на което бяха изнесени данни относно слабостите на Българска акцизна централизирана информационна система (БАЦИС). Бяха похарчени милиони левове за въвеждането на тази информационна система. Голямата идея, която имаше бе да свърже онлайн всички лица, задължени по Закона за акцизите и данъчните складове, така че да може в реално време да бъде осъществяван обмен на информация на вход и изход на движението на горивата\", коментира Жельо Бойчев.Според него се е оказало, че има редица пропуски в работата на тази система, които по същество я обезсмислят като функциониране.„Стана ясно, че постановлението от проверката на прокуратурата и доклада на ДАНС относно работата на тази информационна система -  от август 2016 г. е бил изпратен доклад до Бойко Борисов. Затова ние многократно поставихме въпроса към г-н Борисов какви мерки е предприела държавата, за да отговори на тези слабости и как интересът на страната е защитен\", допълни Бойчев. ПБойчев смята, че до момента премиерът бяга от отговорност.„Поискахме постановлението на прокуратурата и докладът на ДАНС да бъде предоставен в секретно деловодство на Народното събрание\", заяви Бойчев и уточни, че е имал възможност да се запознае с него.„Ако той бъде прочетен от вас никой няма да зададе въпроса имаме ли основание за вот на недоверие\", допълни Бойчев.Депутатът от БСП дори постави въпрос дали работата на акцизната система има връзка с убийството на данъчния инспектор, който издъхна след Нова година, след като  през декември стана жертва на покушение. Бойчев уточни, че убитият данъчен служител е отговарял за фискалния контрол на стоки с голям риск.Жельо Бойчев коментира, че в доклада на ДАНС и прокуратурата за БАЦИС, който БСП иска да бъде разсекретен, се съдържа информация, в която са описани всички слабости в работата на тази информационна система.„Това са приходи, които не са били събрани от българската държава - стотици милиони левове, които не се събират в българската хазна.  Големият въпрос е имат ли връзка слабостите в работата на Акцизната информационна система с убийството на данъчния служител. \", допълни Бойчев.  ", "date": "2018.01.16", "title": "БСП иска разсекретяване на доклад на ДАНС и прокуратурата, за да покаже, че има основание за вот на недоверие"}
{"url": "http://www.cross.bg/slyzhba-karakachanov-bulgariya-1565579.html", "text": "/КРОСС/ Ще бъде въведена доброволна служба за младите хора в България. Това съобщи в Смолян вицепремиерът и министър на отборната Красимир Каракачанов. Той бе категоричен, че не се е отказал от намеренията си за връщане на казармата, а въвеждането на доброволната служба е била първа крачка в това отношение. „Продължавам да настоявам да се въведе казармата, тъй като смятам, че младите момчета и мъже в България трябва да имат военна подготовка. Постоянно говорим за рисковете в света, в който живеем. Те нестават по-малко, а за съжаление те стават повече и за още по-голямо съжаление рисковете се приближават все повече до границата на България, така че за мене е задължително\", коментира Каракачанов.Според министъра на отбраната, той имал уверение от премиера и парламента, че ще подкрепят въвеждане на доброволна служба.„Онези млади хора, които желаят да получат подобни знания и умения, да могат доброволно да служат. Не като кадрови военнослужещи, а като доброволни в порядъка от 6 до 9 месеца, зависи от специалността, да получат подготовка и после да влизат в резерва. Това би довело до решаване на проблема с недокомплекта в системата на отбраната, защото една част от тях може да харесат службата и да останат\", добави вицепремиерът.Той уточни, че се предвижда и заплащане на доброволците:„Съществуването на една държава е скъпо удоволствие. За да има държава и да се охранява живота и здравето на хората, териториалната цялост на България, трябва да има армия. Няма държава, която икономически да е просперирала и да няма армия\", добави Каракачанов.Вицепремиерът коментира и отпускането на допълнителните парични средства за полицаите.„Ние приехме националният план за увеличаване на разходите за отбрана с 2%. Както тази година имаше увеличение на заплатите на военнослужещите, така ще има и следващата. Смятам обаче за правилно целият сектор сигурност - армия, полиция и служби за сигурност да вървят в комплект. Не смятам, че е правилно да се отпускат пари само там, където някой вдига шум или вдига протест. Армията по закон няма право на стачки и протести, но това не означава, че има по-малко нужда от полицията. Виждате ги тези момчета и момичета, които заминават за Афганистан, тяхната служба едва ли ще е по-лека от тази на полицая. Никога не съм се стремил да разделям армия и полиция, не само защото съм вицепремиер по сигурността и министър на отбраната, а защото смятам, че така е правилно. И когато се говори за възнагражденията в сектор „Сигурност\", то трябва всички да вървят комплект, да има равнопоставеност и да има еднаква мотивация за всички\", категоричен бе той.Стана ясно още, че в национален план неокомплекта в армията е 5500 бройки.„Ние сме отделили около 30 млн. лв. от отпуснатите 105 млн.лв. за този проблем. С тях са подсигурени средства за 1300 бройки по щат.Министърът на отбраната Красимир Каракачанов взе участие в Смолян в тържествена церемония по изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан. Контингентът е в състав от 158 военнослужещи.  ", "date": "2018.01.16", "title": "Въвеждат доброволна военна служба"}
{"url": "http://www.cross.bg/raketa-trevoga-minyti-1565581.html", "text": "/КРОСС/ Японската държавна телевизия Ен Ейч Кей пусна фалшива тревога за изстрелване на севернокорейска ракета, броени дни след подобен гаф в Хавай, но поправи грешката си след няколко минути, предаде Ройтерс.Не е ясно какво е предизвикало грешката. Говорител на телевизията заяви, че по случая се води проверка. В 18.55 ч. местно време Ен Ейч Кей съобщи: \"Изглежда Северна Корея е изстреляла ракета. Правителството приканва хората да потърсят убежище в сгради или подземия.\"Същото предупреждение е било изпратено на мобилните телефони на абонатите на онлайн новините на телевизията. Само пет минути по-късно Ен Ейч Кей пусна друго съобщение, с което коригира грешката си. Няма информация за паника или други нарушения на реда след фалшивата тревога.В събота човешка грешка и липса на обезопасителни мерки при учение на гражданска отбрана доведоха до паника в Хавай заради фалшива тревога за севернокорейска ракета. Грешката бе поправена след близо 40 минути. ", "date": "2018.01.16", "title": "Япония пусна фалшива тревога за изстреляна севернокорейска ракета"}
{"url": "http://www.cross.bg/bolnitzi-oblastnite-zavedeniya-1565582.html", "text": "/КРОСС/ „Направен е пълен анализ на финансовото състояние на областните болници\", заяви министърът на здравеопазването по време на среща с директорите на всички областни лечебни заведения. Кирил Ананиев посочи, че държавните болници нямат общи правила за финансовата си дейност и това е една от причините за недоброто състояние на някои от тях.Здравният министър съобщи, че заедно с екипа си работи по изготвянето на правила в тази посока, които трябва да бъдат финализирани в началото на следващия месец. Проверките, извършени от МЗ до този момент, показват, че не навсякъде управлението на лечебните заведения се извършва по най-добрия начин, контролът на места е занижен, не се поддържа добре и сградният фонд. Към септември месец около 200 млн. лв. са общите задължения на държавните болници, просрочените са близо 57 млн. лв., като проблемът се задълбочава, обобщи здравният министър.Кирил Ананиев съобщи, че след проверките болниците са разпределени в четири групи, като лечебните заведения в последната четвърта група са декапитализирани, в лошо финансово състояние и са в невъзможност за изплащане на задълженията си към кредиторите. Действията на Министерство на здравеопазването са насочени в момента към тази група болници. Министър Ананиев посочи за пример болницата в Ловеч, в която вече има назначен нов прокурист и оздравителният план е в ход. Министерството има конкретен план за действие спрямо всяка една болница, като в него са отчетени здравните потребности на населението в региона, наличните отделения, апаратура, администрация, сключени договори за доставка на лекарства, консумативи и др. Здравният министър заяви, че действията на неговия екип са фокусиране върху подобряване качеството на лечебния процес, а не към съхраняването на отделни структури.От Националното сдружение на областните многопрофилни болници за активно лечение поискаха от Министерството на здравеопазването да се запазят лекарите и сестрите в областните болници и посочиха, че част от медиците в момента са на възраст над 55 години. Като проблем, за който алармираха от областните лечебни заведения, е недостигът на персонал, като по тази причина не могат да изготвят дори графици за дежурства.Директорите на държавните болници поставиха редица въпроси, свързани с нарушените връзки между болничната и извънболничната помощ, промяна на медицинските стандарти, амбулаторните процедури и механизмите за финансиране на лечебните заведения.Министър Ананиев посочи, че с екипа си ще бъдат в постоянен контакт с ръководствата на областните здравни заведения, за да може чрез интензивен диалог да се извършат всички, планирани от министерството промени, свързани с преструктуриране, управление и финансиране, които като краен резултат да доведат до по-добро лечение на пациентите на територията на всички области в страната. ", "date": "2018.01.16", "title": "МЗ и областните болници се договориха за преструктуриране"}
{"url": "http://www.cross.bg/avtomobili-parkiraneto-zabranyava-1565580.html", "text": "/КРОСС/ Пълна забрана на паркирането в центъра на София и ограничаване на движението на автомобили са сред мерките срещу замърсяването на въздуха, които Комисията по околна среда в Столичния общински съвет прие днес, съобщава БТВ.Отпадна предизвикалата полемики идея за двойно по-скъпа „Синя зона\". Вместо това изцяло ще се забранява паркирането на някои места с изключение на автомобилите със специален режим на движение.Ще се забранява и влизането в централната част на автомобили с четни или нечетни номера.Градският транспорт остава платен - срещу „зелен билет\" за цяла градска мрежа през деня на цена 1 лев.Мерките ще влизат в сила в два случая - или когато най-малко две автоматични станции са регистрирали запрашаване от над 200 микрограма на квадратен метър през два дни, или ако опасно мръсен въздух бъде установен от 4 станции в рамките на ден.Предложенията ще бъдат гласувани финално на заседание на СОС следващия четвъртък", "date": "2018.01.16", "title": "Забрана за паркиране и ограничаване на влизащите автомобили в центъра на София при мръсен въздух"}
{"url": "http://www.cross.bg/speiisi-kushta-karti-1565561.html", "text": "/КРОСС/ След обвиненията в сексуален тормоз от млади актьор, сега Кевин Спейси бе набеден и в расизъм. Ръководител на охранителна фирма в САЩ обвини актьора, че отказал да подаде ръка на чернокожи служители на снимачната площадка на „Къща от карти\", съобщава  в. „Дейли мейл\", цитиран от БГНЕС.По информация на изданието, 51-годишнишят Ърл Блу, който е начело на компания за охрана, бил нает по време на снимките на първия сезон на „Къща от карти\". Той заяви, че на снимачната площадка Спейси отказал на общува с чернокожи служители на фирмата и се изказвал обидно по техен адрес.Според Блу, служителите на фирмата за охрана гледали трейлъра на „Къща от от карти\", когато Спейси му казал, че не желае те да гледат трейлъра, добавяйки обидни изрази.Впоследствие продуцентите на сериала не продължили договора с тази охранителна фирма.", "date": "2018.01.16", "title": "Обвиниха Кевин Спейси и в расизъм"}
{"url": "http://www.cross.bg/iiovanovich-oliver-ivanovich-1565560.html", "text": "/КРОСС/ Един от лидерите на сръбската общност в Косово Оливер Йованович е бил убит в град Косовска Митровица, съобщиха сръбски издания.Според адвоката на Йованович, той е бил прострелян пет пъти и впоследствие е починал.Косовските власти потвърждават, че срещу политика е извършено покушение, докато е влизал в сградата на ръководената от него Гражданска инициатива „Свобода, демокрация, истина\". Срещу него е бил открит огън от минаващ автомобил.Партийната централа и болницата, в която е бил откаран Йованович, са отцепени от полицията. Около тях се събират много хора, пише „Бета\".Сръбският президент Александър Вучич незабавно е свикал заседание на Съвета за национална сигурност.Отношение взе и министър-председателят на България Бойко Борисов:гласи официалната позиция на премиера ", "date": "2018.01.16", "title": "Убиха един от лидерите на косовските сърби"}
{"url": "http://www.cross.bg/liniya-moskovski-vuzdyshna-1565564.html", "text": "/КРОСС/ Благодарение на усилията на институциите в България и Азербайджан първата редовна въздушна линия между двете страни вече е факт. Това заяви министърът на транспорта, информационните технологии и съобщенията Ивайло Московски по време на официалното посрещане на първия полет по линията Баку-София.Министър Ивайло Московски изрази увереност, че редовните полети между двете страни ще стимулират развитието на двустранните отношения във всички сфери и ще дадат възможност на хората за достъпно и удобно пътуване. По думите му, тази въздушна линия е символ на задълбочаващото се приятелство между двата народа и държави, и ще спомогне за осъществяването на множество проекти.Новата линия Баку-София е 77-та за летище София. Азербайджанските авиолинии, чрез структурното си поделение Бута Еъруейс, са 28-та авиокомпания извършваща полети до най-голямото летище на България, което през последната година отбеляза ръст с над 30% на превозените пътници. Авиокомпанията ще лети веднъж седмично във вторник.  ", "date": "2018.01.16", "title": "Ивайло Московски: Първата редовна въздушна линия между България и Азербайджан вече е факт"}
{"url": "http://www.cross.bg/singul-live-evrofytbol-1565563.html", "text": "/КРОСС/ Коефициентите на букмейкърската къща сочат българина за безспорен победител със ставка 1.01 срещу 4.60 за американеца. Повече информация за предложенията на „Еврофутбол\" за двубоя можете да намерите . Предвиждания за победител в турнира има в сайта на букмейкърската къща, раздел „Дългосрочни прогнози\".Ето още от акцентите в програмата на компанията за идващите дни:Монако - Ница                                                                  Сингъл, Live, ТОП „1\"- 1.70 „Х\"-3.66 „2\"-4.20Атлетико М - Севиля                                                           Сингъл, Live, ТОП „1\"-1.37 „Х\"-3.98 „2\"-6.85Гингам - Лион                                                                    Сингъл, Live, ТОП „1\"-2.98 „Х\"-3.18 „2\"-2.08Суотзи Сити - Уулвърхямптън                                          Сингъл, Live, ТОП „1\"-2.14 „Х\"-2.76 „2\"-2.71Еспаньол - Барселона                                                       Сингъл, Live, ТОП „1\"-8.50 „Х\"-4.28 „2\"-1.24Леганес - Реал Мандрид                                                   Сингъл, Live, ТОП „1\"-6.80 „Х\"-4.34 „2\"-1.33 Мачът за титлата в Националната футболна лига е на 4 февруари в Минеаполис, а букмейкърската къща предлага на участниците си да направят своите дългосрочни предвиждания до 21.01.2018 г. Според коефициентите фаворити са Ню Ингланд Пейтриътс с 1.95, следвани от Минесота Вайкингс с 2.40, Филаделфия Ийгълс  със 7.00 и Джаксънвил Джагуарс с 8.00.Участник от София игра за Трио само с 1 лев и спечелиВ Бургас бяха изплатени . за Място, а в с. Борован прогнозата за Победител донесе на щастливеца, познал фаворита,  Струва си да се отбележи и успехът на играч от Несебър, който с 10 лева изкара  с предвиждане за Трио. Повече информация за новия продукт на „Еврофутбол\" може да намерите .Феновете на футбола блеснаха с познания и си тръгнаха със солидни постъпления от ниски суми с прогнози на права колонка. В с. Микрево майстор на прогнозите получи  лв. срещу 5 лв. на талон, в Бургас участник грабна за 7 мача, друг спечели  за 6 срещи в Нова Загора, в София трети прибра  от три двубоя, а в Джебел специалист по предвижданията взе . само срещу 5 лв., след като позна 5 сблъсъка и крайния им изход с Хендикап.  Почитателите на  традиционно бяха ощастливени от „Еврофутбол\". Ето няколко примера: участник от Смолян спечели  лв. от крайния изход на един от двубоите в събота, 13 януари. В този ден врачанин получи  лв. със същата прогноза, а столичанин грабна  лв. от Под/Над 2,5 гола.          може да намерите . , а срещите от него можете да намерите . Джакпотът с 13 срещи продължава да предизвиква всички желаещи да изпробват знанията си - натрупаната сума е 10 191 лева, а срещите може да намерите .", "date": "2018.01.16", "title": "Еврофутбол: Григор Димитров е фаворит в срещата с Макензи Макдоналд в сряда"}
{"url": "http://www.cross.bg/most-bulgariya-prevrushta-1565566.html", "text": "/КРОСС/ В последно време постоянно се говори, че България е „мост\" между ЕС и Турция, между Западните Балкани и ЕС. Беше „мост\" между Германия и Русия, между Русия и ЕС. София се самопредложи за „мост\" към ЕС на редица страни от Азия. Меркел, Юнкер и Кристалина Георгиева също призоваха България да играе ролята на „мост\".Хитра уловка за неграмотния в международен план български политически псевдоелит останал с впечатление, че има реален ресурс и може да бъде поне „геополитически лидер на Балканите\". Вредно за имиджа и националните интереси на България е да се вживява в ролята на някакъв „мост\" между кои да е страни. Необходимо е час по-скоро София да се дистанцира от тази унизителна роля.Защото по този начин нашата страна се превръща в инструмент за реализиране на геостратегически цели на регионални и глобални фактори. Ролята на „мост\" отрежда на България винаги статут на пасивна държава, която е обект, а не субект в международните отношения.Само една държава, която е неуверена в себе си, не изпитва респект към себе си, може да се хвали и да превръща външната си политика в „мост\" между други държави. Които преследват постоянно и методично своите геополитически цели. В този смисъл водената политика от правителството в София от доста години и особено по време на европредседателството маргинализира нашата страна, натрапва й ролята на „обслужващ персонал\" и я превръща в пасивен обект в ЕС, на Балканите и в света. ", "date": "2018.01.16", "title": "Вредно за България е да се вживява като някакъв \"мост\""}
{"url": "http://www.cross.bg/vinetki-leki-godina-1565565.html", "text": "/КРОСС/ Начислените приходи от винетки през 2017 г. са 351 878 805 лв. Това е с 25 млн. лв. повече от 2016 г., когато са събрани 326 837 238 лв. Приходите от продажбата на различните видове стикери за леки автомобили са около 249 млн. лв., а от винетките за камиони над 3,5 тона са 103 млн. лв.Най-голям дял при приходи от винетките за леки автомобили имат годишните - 185 895 650 лв., следват седмичните - 43 009 275 лв., и месечните - 19 896 390 лв.От пускането в разпространителската мрежа на винетките за 2018 г. на 22 декември м. г. до сега са продадени 284 хиляди стикера, а начислените приходи са над 22,5 млн. лв. От тях на Дирекция „Социално подпомагане\" са предоставени 117 305 бр. годишни винетки за леки автомобили на стойност 11 378 585 лв., който са за сметка на АПИ.Най-търсените винетки за 2018 г. от шофьорите на леки автомобили до момента са годишните - 188 400 бр., следват седмичните - 44 372 бр., месечните - 5 792 бр., и тримесечните - 813 бр.През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От тази година за първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.За първи път годишната винетка за всички превозни средства важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г.Агенция „Пътна инфраструктура\" напомня, че годишните винетки за 2017 г. са валидни до 31 януари 2018 г. Съветваме потребителите да закупят нов годишен стикер преди изтичане на валидността на стария.Ако потребител има годишна винетка за 2017 г. и закупи нов годишен стикер във вторник - 16 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. Годишната винетка може да бъде валидизирана и с дата съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.Винетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи\", областните пътни управления и гранично контролно-пропускателните пунктове. Пълният списък на пунктовете за продажба е публикуван на интернет страницата на АПИ.  ", "date": "2018.01.16", "title": "Близо 352 млн. лв. са приходите от винетки през 2017 г."}
{"url": "http://www.cross.bg/bolnitzite-limitite-bolnitzi-1565567.html", "text": "/КРОСС/ Върховният административен съд отмени лимитите на болниците за 2015 г.ВАС е обявил за нищожно решението на Надзорния съвет на Здравната каса от 2015 г., с което са определени лимитите на болниците, съобщи БНТ.Решението е окончателно и не подлежи на обжалване.От Центъра за защита правата в здравеопазването посочват, че заради лимитите НЗОК е удържала 52 млн. лева на болниците, които не са платени до момента.Изплащането на надлимитната дейност от последните години е едно от исканията на общинските болници, които обявиха протест от вчера.Здравният министър Кирил Ананиев ще се срещне с директорите на областните болници в страната, като се очаква на срещата да бъдат обсъдени възможностите за допълнително финансиране, както и мерки за справяне с недостига на лекари и медицински сестри. ", "date": "2018.01.16", "title": "ВАС отмени лимитите на болниците за 2015-а"}
{"url": "http://www.cross.bg/encho-keryazov-byrgas-1565569.html", "text": "/КРОСС/ Световноизвестният цирков артист и еквилибрист Енчо Керязов гостува днес на кмета на Бургас Димитър Николов. На 17 март в столичната зала \"Арена Армеец\" предстои седмото издание на спектакъла \"Нощ на звездите\", който събира на едно място уникални артисти от различни държави, поканени от българската звезда. След днешния разговор обаче започна да зрее идеята в близко бъдеще шоуто да гостува и в Бургас, когато бъде завършена новата градска многофункционална зала с над 6000 седящи места в к-с \"Изгрев\". От самото начало идеята е под нейния покрив да се случват не само спортни събития, но и мащабни концерти и спектакли.Както всеки път, предстоящото издание на \"Нощ на звездите\" в София ще започне с награждаване на талантливи български деца и младежи в областите образование, изкуство и спорт, спечелили стипендия от \"Фондация Енчо Керязов\". Веднага след това е шоу спектакълът.Бургазлиите, желаещи да посетят събитието, могат да открият подробна информация за него тук: .  ", "date": "2018.01.16", "title": "Енчо Керязов се готви за шоу в \"Арена Армеец\", но вече планира и спектакъл в Бургас"}
{"url": "http://www.cross.bg/bulgariya-yunker-prestupnost-1565570.html", "text": "/КРОСС/ Европейската комисия (ЕК) се яви в България за началото на нейното първо европредседателство с най-грозната си премяна - лицемерието. Българите получиха нагледен урок от Брюксел на тема: \"Не ме гледайте какво правя, а слушайте какво ви говоря\". Нямаше да повярваме, че е възможен такъв евроцинизъм, ако урокът не бе изнесен лично от председателя на ЕК Жан-Клод Юнкер. Той се спря на три основни въпроса: борба с организираната престъпност, борба с корупцията на високо равнище и защита на свободата на словото. И по трите сякаш бе преписвал от тетрадката на Бойко Борисов. Ето какво разбрахме от пазителя на европейските закони (каквато е основната функция на ЕК като изпълнителен орган на ЕС).Още докато се готвеше за вълнуващата си среща с България, Жан-Клод Юнкер като началник на Еврокомисията два пъти за една година (през януари и ноември 2017)по шестия показател от Механизма за сътрудничество и проверка, който се отнася до борбата с организираната престъпност. В последния доклад, изтеглен нарочно два месеца, за да не смущава началото на българското европредседателство, подопечните му чиновници написаха, \"че през последните десет години в престъпната среда (в България - б.а.) е настъпила мащабна промяна, като при организираната престъпност се наблюдава спад на нивото на видимо насилие и тя представлява по-малка заплаха за обществото, отколкото в миналото, както и че поради тази причина като цяло положението в България се приближава до това в някои други държави членки\". Юнкер никога не е назовавал друга държава, в която босовете на големите престъпни групировки са напълно недосегаеми. Интересно, ако в родния му Люксембург имаше над 150 поръчкови убийства и нито един поръчител или извършител не бе наказан, дали щеше да го смята за нормално.с българската организирана престъпност, за да види, че при нея не само няма \"спад на нивото на видимото насилие\", не само тя \"не представлява по-малка заплаха за стабилността на обществото\", но е способна да вилнее когато й е удобно и дори да се изгаври с него. Докато лееше благи слова за \"приятеля Бойко\", почина данъчният служител Иво Стаменов (43 г.), прострелян показно в центъра на София на 19 декември. Тогава след заседание при Борисов неговият финансов министър Владислав Горанов определи престъплението като \"изстрел срещу държавата\", а премиерът бе цитиран да казва, че \"ако ги оставим безнаказани, утре ще посегнат и на друг\".Точно така стана: На 8 януари край булеварда на властта \"България\" в столицата бе убит показно 49-годишният бизнесмен Петър Христов, приближен до управляващата партия ГЕРБ. По това време Юнкер трябва да е репетирал вече речта си за тържественото откриване на българското европредседателство три дни по-късно. Властта се похвали, че е разкрила самоубит извършителя на масово убийство на битова основа в Нови Искър, но не каза ясно какво смята да прави с поръчковите убийства. Както обикновено тя бе ефикасна в борбата с неорганизираната престъпност, а организираната остави сама да се оправя.Друг важен показател, по който Еврокомисията наблюдава от 11 години България като член на ЕС, е корупцията на високо равнище. По повод европредседателството десетки авторитетни медии хвърлиха поглед какво представлява новият ротационен лидер на Съвета на ЕС и най-силно впечатление им направи, чеЖан-Клод Юнкер обаче избра да застане като рак на бързей и обяви на пресконференция миналия петък в присъствието на \"приятеля Бойко\": \"В никакъв случай не може да се каже, че България е една изцяло корумпирана страна. Но проблем с корупцията има, такъв обаче има и на други места.\" Юнкер отново не посочи дали има друга европейска държава, където нито един високопоставен функционер на властта не е вкаран в затвора въпреки общото признание, че в страната се шири корупция на високо равнище.Замазването и на този проблем бе разобличено на мига, защото докато Юнкер го омаловажаваше, същия ден Народното събрание отхвърли ветото на президента Румен Радев над антикорупционния закон, чиято цел е да даде в ръцете на изпълнителната власт нов инструмент за репресия над нейните опоненти и да предупреди гражданите да не подават сигнали за корупция, защото после няма да има къде да се скрият.Той изрази тревога за съдбата на хвърлените в затвора турски журналисти, но напълно игнорира проблема със свободата на словото в България, класирана на позорното 109 място от \"Репортери без граници\". Преди да влезе в ЕС България делеше 35-36-о място с Франция. 11 години по-късно тя се нареди след Габон. По нищо не личеше на режисираната пресконференция в петък, че нещо го смущава относно медийната свобода в България. Ден преди пристигането му Съюзът на издателите в България огласи \"Бяла книга за свободата на медиите в България\", в която предложи \"медийната свобода да бъде между основните критерии, според които ЕС и ЕК определят политиката си към държавите членки\". Едва ли Юнкер ще си мръдне пръста, след като вече е на път да се откаже от такива критерии като борбата с организираната престъпност и корупцията на високо равнище. Той и без това даде срок до края на мандата си през 2019 г. за премахване на Механизма за сътрудничество и проверка. За негова най-голяма изненада обачеМинистерството на европредседателството цензурира речта му, произнесена в четвъртък вечерта в Народния театър \"Иван Вазов\". Всички речи на другите официални лица излязоха в пълен текст на сайта на министерството, а само от неговото приветствено слово бе изрязан цял абзац. Като напомни личната си роля за членството на България в ЕС \"още от деня, в който подписах Договора за присъединяването й през април 2005 г. в качеството си на министър-председател на Люксембург, ръководещ ротационното председателство на Съвета на ЕС\", той добави нещо, което явно не се бе харесало на българските власти, щом са го цензурирали: \"Трябва да знаете - ако бях отказал да подпиша, нямаше да сте член. Така че бъдете благодарни, че бях в добро настроение, с оптимистичен поглед към бъдещето. Защото много години като премиер и като финансов министър аз се възхищавах на постиженията на българското общество, най-вече на най-бедната част на българското общество - колко усилия, колко жертви бяха направени от всички онези, които силно вярваха в европейското бъдеще на България.\"Да се говори за \"най-бедната част на българското общество\", която е доминираща според европейските стандарти за бедност, бе някак неподходящо за тържествения момент. Освен това българите наивно продължават да вярват, че Брюксел ще им помогне срещу управляващата ги клептокрация. Не друг, а тъкмо министърката на европредседателството Лиляна Павлова се присмя на протестиращите по време на посещението на Юнкер, че по-добре бе да се оплачат на арменския поп. Ясно е, чеМоже би е време да обясня защо избрах като заглавие характерен за руснаците израз (\"Вы теперь, хоть бы поняли, что натворили?\"). На 14 декември 2017 г. руският посланик в София Анатолий Макаров даде пресконференция в сградата на Съюза на българските журналисти. Запитах го защо Русия никога не повдига въпроса за корупцията в България, както правят държавите от ЕС и САЩ. Нима не забелязва този проблем, или той просто не пречи на нейния бизнес. Той се позасмя и каза: \"Както разбирам, проблемът с вашата корупция се намира под контрола на Европейската комисия.\" Преди това обясни, че е работил в руското постоянно представителство в Брюксел и знае добре как функционират европейските институции. Тъжно е, че като членове на ЕС повече от десетилетие и в качеството си на ротационен председател на Съвета на ЕС трябва да научаваме истини от държава извън ЕС.Бутафорията в България, разигравана от Европейската комисия, стана толкова видима, че всеки може да й се присмее. Европейският парламент се готви в сряда следобед да обсъди \"влиянието на руската пропаганда в страните от ЕС\". Поне по отношение на България това е безсмислено. Хора като Жан-Клод Юнкер вършат повече работа за разочароване на българите от Евросъюза, отколкото каквато и да е руска пропаганда. Той може и да не съзнава, но в България натвори антиевропейски нагласи, каквито московските пропагандисти не могат. ", "date": "2018.01.16", "title": "Сега разбрахте ли, г-н Юнкер, какво натворихте в България?"}
{"url": "http://www.cross.bg/bolnitzi-grozev-obshtinskite-1565551.html", "text": "/КРОСС/ Областните болници ще последват съдбата на общинските, ако не се вземат спешни мерки в системата на здравеопазването. Това прогнозира пред БНТ председателят на Българския лекарски съюз д-р Венцислав Грозев. По думите му първото, което трябва да се предприеме е преостойностяването на клиничните пътеки и отчитане на спецификата на всеки регион.Българският лекарски съюз вече е предложил решение на проблема с общинските болници. Според председателя на съюза Венцислав Грозев трябва да има диференциация, структурни промени и някаква реформа. Общинските болници и част от тях имат своето място в системата на здравеопазването.Проблемите в общинското здравеопазване се мултиплицират навсякъде. И на областно ниво, и на университетско ниво, изобщо цялата болнична помощ. Не много по-различно е и в извънболнична помощ, каза още д-р Грозев.„Общото решение на УС на БЛС и на всички експерти е, че не може да с допуска поголовно увеличение, трябва да има известна диференцираност и то там, където клиничните пътеки десетилетия не са претърпели никакво развитие\", коментира д-р Грозев.", "date": "2018.01.16", "title": "От Лекарския съюз алармират: Обалстните болници може да последват общинските"}
{"url": "http://www.cross.bg/vinetka-davidov-putnata-1565552.html", "text": "/КРОСС/ Тол-истемата ще бъде за превозните средства над 3.5 тона. За леките автомобили ще има електронна винетка като цените няма да се променят, заяви инж. Веселин Давидов, член на Управителния съвет на Агенция „Пътна инфраструктура\" пред \"Нова телевизия\". Той подчерта, че в момента над 2/3 от приходите на АПИ са от винетки за леки автомобили, и много по-малка част са средствата, които се събират от тежкотоварните превозни средства, които най-много разрушават и амортизират пътната мрежа. Това е несправедлив и неправилен модел и с въвеждането на тол-системата той ще се промени, а пътния сектор ще разполага с повече средства, които ще може да вложат както в поддържането на пътната мрежа, така и в изграждането на нови пътища, обясни инж. Давидов.Той обяви, че технически изграждането на тол-системата ще обхване около 16 000 км републикански пътища, а обхватът за таксуването на пътищата предстои да бъде определен след сериозен анализ и обществено обсъждане. Фокусът ще е основно върху транзитните трасета, върху пътищата със свързващо транснационално и трансрегионално значение, заяви още той.Инж. Давидов обясни, че с електронната винетка шофьорите няма да залепват стикер върху предното стъкло на автомобила си, както е в момента, а при плащането на таксата ще се въвежда регистрационният номер на автомобила. Въз основа на това по електронен път, разпознавайки номера на превозното средство, системата автоматично ще проверява дали колата има електронна винетка за преминаване по пътната мрежа.", "date": "2018.01.16", "title": "От АПИ повториха: Фокусът на тол-системата е изцяло върху тежкотоварните автомобили"}
{"url": "http://www.cross.bg/tzvyat-avtomobili-byalo-1565554.html", "text": "/КРОСС/Белият цвят остава най-популярен при производството на нови автомобили, сочи изследването на Axalta, една от най-големите в този бранш в световен мащаб, като данните са за 2017 година, предава Automedia.Общо 39% от продадените автомобили в света през миналата година са бели. В Азия 52% от новите коли се поръчват в бял цвят, а в Африка този процент е 49.В най-населената страна в света - Китай, 47% от новите коли са в бяло, а още 15% са в различни варианти и основно перлено бяло. Точно перленото бяло е и цвят №1 на пазара в Япония за миналата година.В световен мащаб следва черното с 16%, сивото и сребристо сивото с по 11%, синьото с 7%, червеното с 6 и бежовото с 5. От основните цветове най-малко нови автомобили се поръчват в зелено - около 1 процент в световен мащаб.Според данните на Axalta, която  провежда това изследване от 65 години, досега нито един цвят не може да оспори лидерството на бялото, дори напротив - колите, поръчвани в бяло стават все повече. ", "date": "2018.01.16", "title": "Белият цвят е най-популярният за автомобили в света"}
{"url": "http://www.cross.bg/koalitziya-germaniya-partiya-1565553.html", "text": "/КРОСС/ Расте броя на разочарованите социалдемократи от постигнатото споразумение за начало на коалиционни преговори в Германия, предава ДПА. Втора местна организация на социалдемократическата партия се обяви против подновяване на голямата коалиция с консерваторите, водени от Ангела Меркел, предава БНР.След източногерманската провинция Саксония-Анхалт и партийната организация в столицата Берлин заяви, че още един мандат като партньор в управлението няма да се отрази добре на партията.В същото време лидерът на социалдемократите Мартин Шулц обаче изрази оптимизъм за достигане на консенсус, след като през изминалата седмица завършиха предварителните разговори за съставяне на нова голяма коалиция.„Проведохме оживена дискусия. Имахме отворена и конструктивна размяна на виждания. Бях не само изненадан от сериозността на диалога, но и много впечатлен. Мисля, че това предизвика размисъл и заради конструктивния начин, по който подходихме един към друг, можем да очакваме с оптимизъм конгреса на партията\", коментира Шулц, цитиран от БНР.Социалдемократите ще решат на своя конгрес на 21 януари дали да започнат официални коалиционни преговори с консерваторите на Меркел. Такава голяма коалиция беше на власт в Германия от 2013-а до 2017 година.Междувременно социологическо допитване сочи, че доверието в социалдемократическата партия продължава да спада. За последния месец то е намаляло с един процент и вече е 18,5. ХДС/ХСС запазват подкрепата на 31,5% от германците. Това означава, че едва всеки втори в Германия подкрепя подновяването на голямата коалиция. ", "date": "2018.01.16", "title": "Все повече социалдемократи призовават за отказ от нова широка коалиция в Германия"}
{"url": "http://www.cross.bg/flora-tzvetya-pogled-1565555.html", "text": "/КРОСС/ \"С поглед в бъдещето\" е мотото на предстоящото ново издание на цветното изложение \"Флора Бургас\". То ще се проведе в дните от 28 април до 7 май, а подготовката му вече стартира.Производители и вносители на цветя, посадъчен материал, архитектурни и художествени изделия и елементи, лека градинска техника, препарати и други експонати, имащи отношение към тематиката на изложбата, могат да подават своите заявки за участие.Подробна информация, регламент, покана и форма на заявката може да видите тук:Върху темата \"С поглед в бъдещето\" ще работят флористи, производители и вносители на цветя, ландшафтни архитекти. Община Бургас вярва, че за поредна година те ще демонстрират своята креативност, за да превърнат експо центъра в Морската градина и територията около него в един от най-красивите и уханни кътове на Стария континент.Подробности за всеки един от участниците, предлаганите цветя, подготовката на арт инсталациите, тематичните демонстрации и презентации, част от \"Флора Бургас'2018\", може да следите в специално създаденото събитие във фейсбук: , както и в страницата на експо център \"Флора\": .  ", "date": "2018.01.16", "title": "Новото издание на цветно изложение „Флора Бургас“ идва „С поглед в бъдещето“"}
{"url": "http://www.cross.bg/bulgariya-vuzmozhnostite-petkova-1565557.html", "text": "/КРОСС/ Предстои азербайджанската държавна нефтена компания СОКАР да направи проучване за възможностите да участва в газоразпределянето в България. Tова обяви пред журналисти министърът на енергетиката Теменужка Петкова след тържественото откриване на първата директна авиолиния София - Баку в България, предава „Фокус\".„Азербайджан е наш стратегически партньор в областта на енергетиката. Ние работим по един изключително важен съвместен проект - интерконектора Гърция-България, който е основна част от Южния газов коридор. По отношение на него основните количества природен газ идват точно от Азербайджан - 1 млрд. куб. м. газ\", каза още министър Петкова и уточни, че когато става въпрос за енергетика, отношенията Азербайджан - България са изключително важни и интензивни.„А що се отнася до вчерашните разговори, които се проведоха между премиера Борисов и президента на Азербайджан Алиев, енергетиката заемаше много важно място. Беше поставен въпросът, свързан с възможността нашите колеги от СОКАР да направят проучване, както на нормативната уредба, така и на регулаторната рамка и възможностите, за да участват в газоразпределителната дейност на територията на страната ни. Смятам, че това е много добра възможност за решаване на въпроса със замърсяването на въздуха с фини прахови частици, където основният замърсител са битовите потребители, които се отопляват на дърва и на въглища. Темата беше представена, беше изразено ясно желание от страна на нашите партньори от СОКАР такъв анализ да бъде направен и ако са налице условия и възможности, ще се върви напред. Ще работим взаимно, за да можем да постигнем добри резултати за България\", коментира министър Петкова. ", "date": "2018.01.16", "title": "Държавната азербайджанска нефтена компания ще проучи възможностите да участва в газоразпределянето в България "}
{"url": "http://www.cross.bg/germaniya-raneni-sgrada-1565556.html", "text": "/КРОСС/ Най-малко 47 души са пострадали при катастрофа на училищен автобус в Югозападна Германия, съобщи ДПА.Десет души са тежко ранени, а петима от тях са в изключително тежко състояние и с опасност за живота.Автобусът се е блъснал тази сутрин в сграда, в която се помещават магазин и офиси,  в град Ебербах, провинция Баден-Вюртемберг.Сред ранените има много деца, обявиха властите, а медиите в Германия твърдят, че бройката им е 21.Докато превозвал учениците към училище по неизяснена причина автобусът излязъл от пътя, блъснал няколко автомобила и се врязал стена на висока офис сграда малко след 7 ч. сутринта.  ", "date": "2018.01.16", "title": "47 ранени при удар на училищен автобус в Германия"}
{"url": "http://www.cross.bg/bulgariya-azerbaiidzhan-tazi-1565558.html", "text": "/КРОСС/ Има хиляди туристи от Азербайджан, които посещават България, и с новата въздушна линия София - Баку те ще се увеличат. Tова каза министърът на туризма Николина Ангелкова по време на тържественото откриване на първата директна авиолиния София - Баку в България, предава „Фокус\".„Изключитeлнo съм щастлива от днешното откриване на пряката въздушна линия, защото това ще доведе до повишаване на туризма. Искам да благодаря на всички екипи, които положиха максимални усилия, за да можем днес да отпразнуваме този повод. Имаме хиляди туристи от Азербайджан, които ни посещават туристи и се надявам с този полет те да се увеличат\", каза още министър Ангелкова и уточни, че тази година България ще бъде страна партньор на Азербайджан в изложението, което ще се проведе през април, и това ще допринесе допълнително да направим България по-посещавана дестинация.Министърът на транспорта Ивайло Московски изрази надежда, че тази нова въздушна линия ще подобри още повече отношенията между двете държави във всички отношения.„Нека този полет и тази линия да бъдат символ на задълбочаващото се приятелство между България и Азербайджан\", каза още той.Извънредният и пълномощен посланик на Република Азербайджан в Република България Н. Пр. Наргиз Гурбанова изрази удоволствието си, че днес е пристигнала в страната именно с този повод.\"Пътуването беше прекрасно и много приятно. Този повод е символичен, тъй като тази година отбелязваме 100-годишнината на Азербайджанската демократична република. Сигурна съм, че тази връзка ще направи двете страни още по-близки\", каза още посланик Гурбанова. ", "date": "2018.01.16", "title": "Ангелкова се надява на увеличение на туристите от Азербайджан с новата авиолиния"}
{"url": "http://www.cross.bg/merki-bolezneni-predizvika-1565540.html", "text": "/КРОСС/ В обстановка на стачки и протести, гръцкият парламент одобри нови болезнени мерки за икономии, предава БНТ. Те представляват закон за фискални, енергийни и трудови реформи, като това е условие за получаване на нов транш от спасителната програма за страната.Очакванията са помощта от 4,5 милиарда евро от международните кредитори да получи одобрение от европейските финансови министри идната седмица.Докато траеха дебатите по законопроекта за реформите, провеждащият се пред парламента мирен митинг прерасна в сблъсъци с полицията, заради провокация на леви екстремисти.Приетият пакет с промени в редица сфери беше обсъждан дълго и предизвика силна съпротива от страна на синдикатите и работещите в много браншове. Анализаторите определят някои мерки като особено болезнени. Сред тях са съкращаване на семейни надбавки, облекчаване на правилата за уволнения на служители и т.н.. Най-голямо недоволство обаче предизвика мярката за затягане правото на провеждане на стачки. По време на дебатите премиерът Алексис Ципрасзаяви, че протестите в страната не са застрашени и не се премахват. Друга от одобрени мерки в закона предвижда принудително продаване на онлайн търг на имущество на длъжници, които не могат да възстановят на кредиторите дължимите суми.В пресата се появиха коментари, че в Гърция може да се очакват предсрочни избори. Ако те са сега, ще ги спечели Нова демокрация, а СИРИЗА на премиера Ципрас ще заеме второ място. ", "date": "2018.01.16", "title": "На фона на протести гръцкият парламент прие нови мерки за затягане на коланите"}
{"url": "http://www.cross.bg/tazi-kynchev-zdraven-1565541.html", "text": "/КРОСС/ Броят на болните от грип продължава да расте. Това заяви в  сутрешния блок на БНТ \"Денят започва\" главният държавен здравен инспектор д-р Ангел Кунчев.„Заболеваемостта расте, но не е в пикови стойности. Това означава, че за тези 3-4 седмици на грипната епидемия може би около 300-400 000 българи ще заболеят\", коментира д-р Кунчев.Той уточни, че грипните епидемии са доста различни като интензитет. При по-слаби интензивни за един сезон се разболяват между 150-200 хиляди души. При много интензивните достигат почти милион.„Вероятно сега сме някъде по средата\", допълни националният здравен инспектор.Освен Перник, епидемични нива до края на тази седмица има вероятност да достигнат още няколко области - Пазарджик, Габрово, Пловдив, Стара Загора, Благоевград, София-област, Ямбол.„Изненадата тази година е, че до момента превалиращият щам е от групата \"В\". Това не беше се случвало досега. Факт е, че над 80% от пробите дават положителен резултат за \"В\" - \"Ямагата\" - един по-рядко срещан щам на вируса\", каза още д-р Ангел Кунчев. ", "date": "2018.01.16", "title": "Около 300-400 хиляди българи се очаква да заболеят от грип тази зима"}
{"url": "http://www.cross.bg/sofiya-merki-vuzdyha-1565584.html", "text": "/КРОСС/ В периода 2011-2014 година Столична община е похарчила 630 милиона лева за справяне с фините прахови частици, а въздухът сега в София е 5 пъти по-мръсен. Този резултат показа одитът на Сметната палата през 2017-а. Това каза лидерът на БСП - София и председател на групата на БСП в СОС Калоян Паргов в ефира на телевизия Bulgaria ON AIR.\"От май миналата година има нова Стратегия, в която са заложени три основни мерки - всеки месец миене на улици и канавки в София, но цяла София, а не в някои райони по 2-3 пъти, а в други - нито веднъж. Освен това управляващите в СО най-накрая разбраха, че трябва да се откажат да купуват дизелови автобуси за градския транспорт. Третата мярка е свързана с поставяне на началото на справяне с отоплението на твърдо гориво, което е един от най-големите замърсители на въздуха. Истината обаче е, че тези мерки са прекалено закъснели. И те не решават проблема генерално, а опитват да се справят с резултата от проблема\".Според Калоян Паргов не само Столична община, но и държавата трябва да има социална екологична политика. Освен това, трябва да бъде осигурен строг контрол и тежки санкции за нарушителите на правилата, свързани с чистотата на въздуха. \"Очевидно е, че струва много скъпо да живеем в чист и зелен град, коментира той. - И метрото само не е достатъчно, за да осигури чистотата на въздуха. Мисля, че трябва да бъде създаден фонд за помощ на семействата, които не могат да си позволят екопелети за отопление\".В Сутрешния блок на bTV общинският съветник от групата на БСП Иван Таков, който е и член на Комисията по Опазване на околната среда, земеделие и гори, пък заяви, че замърсяването на въздуха в София не се дължи на климатичните условия.\"Управляващите в СО се опитват да се оправдаят с тях, но причината за мръсния въздух в града ни са безхаберието и отказът години наред да бъдат взети мерки, каза той. - Стигнахме дотам, че преди няколко дни виждахме това, което дишаме. А само до преди 7 месеца управляващите в СО отричаха изобщо да има проблем\".  ", "date": "2018.01.16", "title": "Калоян Паргов: По Стратегията от 2011-а СО похарчи 630 милиона, а въздухът сега е 5 пъти по-мръсен"}
{"url": "http://www.cross.bg/cranberries-oriurdun-dolores-1565589.html", "text": "/КРОСС/ Полицията съобщи, че смъртта на вокалистката на групата The Cranberries Долорес О'Риърдън не е подозрителна, предава Франс прес. О'Риърдън бе намерена мъртва в лондонски хотел. Полицията оповести, че смъртта ѝ е необяснима, но че нищо подозрително не е открито.46-годишната ирландска певица бе в Лондон, за да запише кавър на хита \"Zombie\" на The Cranberries заедно с лосанджелиската рок банда Bad Wolves.Дан Уейт от звукозаписната компания \"Илевън севън\" поясни, че Долорес О'Риърдън му оставила вокално послание, в което заявява, че очаква с нетърпение предстоящите записи. \"От посланието се вижда, че тя е изпълнена с живот, шегува се и е развълнувана, че ще се срещне с мен и съпругата ми тази седмица\", каза Уейт.Междувременно стана ясно, че продажбите на нейните соло албуми и дисковете, които е записала с The Cranberries, рязко са се увеличили след смъртта ѝ, съобщи Контактмюзик.Продажбите на най-новия диск \"Something Else\" на The Cranberries са нараснали с над 900 процента, а тези на излезлия през 2007 г. дебютен соло албум \"Are You Listening?\" на Долорес О'Риърдън - с над 145 процента. Продажбите на хита \"Linger\" на The Cranberries пък са се увеличили с над 35 процента.  ", "date": "2018.01.16", "title": "Смъртта на Долорес О'Риърдън била „необяснима, но не подозрителна“"}
{"url": "http://www.cross.bg/shampionska-vecher-maksim-1565559.html", "text": "/КРОСС/ От днес влизат в продажба \"семейни билети\" за „ШАМПИОНСКА ГАЛА ВЕЧЕР\" на легендата Иля Авербух! 17 февруари - Арена АрмеецСемейни билети влизат в продажба от 16.01.2018! 2+2 билета може да закупите от касите на The Mall, OMV или eventim.bg Купувате 2 билета и получавате 2 безплатни за децата си!В „ШАМПИОНСКА ГАЛА ВЕЧЕР\" ще участват световноизвестни изпълнители и шампиони по фигурно пързаляне:  Алексей Ягудин, Татяна Тотмянина, Роман Костомаров, Максим Маринин, Оксана Домнина, Максим Шабалин, Мария Петрова, Алексей Тихонов, Максим Ставийски, Маргарита Дробязко, Повилас Ванагас, Татяна Волосожар и Максим Транков.В допълнение на изключителния звезден състав от артисти, проектът включва още: театрални и циркови артисти, въздушни и ледени акробати и водещи солисти и всичко това с добавка на невероятно светлинно шоу.„ШАМПИОНСКА ГАЛА ВЕЧЕР\" ще бъде представена за първи път в България. Оригиналната сцена представлява комбинация от ледена пързалка върху която световноизвестните звезди на лед ще представят фрагменти от най-добрите си многобройни представления през годините, плюс втора, акробатична сцена. На нея паралелно с фигуристите, група гимнастици от школата на двукратния олимпийски медалист - Йордан Йовчев ще изиграе своите акробатични композиции едновременно с колегите си на леда.Комбинацията и синхронът между гимнастическите изпълнения и фигурното пързаляне е изключително оригинална идея, която българските зрители ще видят за първи път.Трупата на Иля Авербух, която българския зрител имаше възможност да види за първи път в шоуто \"Парад на шампионите\" месеци преди „ШАМПИОНСКА ГАЛА ВЕЧЕР\", остави у нашата публика незабравими емоции и спомени и с „ледения\" мюзикъл - \"Кармен\".Шоуто е подходящо за цялото семейство.Билети, както и семейни за шоуто с дата 17 февруари, може да закупите в мрежата на Eventim.bg и партньорските вериги.За колективни поръчки (над 10 билета) се насочете към офиса на Жокер медиа, тел:(+359) 2 9654 335 и (+359)889 329 696. ", "date": "2018.01.16", "title": "Ледено шоу за цялото семейство"}
{"url": "http://www.cross.bg/gradysa-minys-oiimyakon-1565585.html", "text": "/КРОСС/ Новият електронен термометър в сибирското село Оймякон, признато за най-студеното на света, се повреди, когато температурата падна до минус 62 градуса Целзий, съобщи в. \"Дейли мейл\".Според местните жители температурата е паднала още повече - до минус 67 градуса, което е с 1 градус по-ниско от рекорда, поставен през 1933 г. Официално обаче местната метеорологична станция отчете едва минус 59 градуса Целзий.Температурата в Антарктида пада и до по-ниски стойности, но там няма постоянни селища.В Оймякон живеят около 500 души. Селото се е появило като база за пастирите на елени през 20-те и 30-те години на миналия век. Името му означава \"вода, която не замръзва\" и произтича от факта, че там има минерален извор.Хората в Оймякон се борят с много проблеми в ежедневието - замръзва мастилото в химикалките, батериите спадат бързо, очилата се залепват за лицата на хората, миглите се заскрежават с излизането навън.В големите студове местните оставят автомобилите да работят непрекъснато, иначе няма да могат да ги запалят. ", "date": "2018.01.16", "title": "Термометърът в най-студеното село на света се повреди при минус 62 градуса"}
{"url": "http://www.cross.bg/kranberis-london-grypata-1565542.html", "text": "/КРОСС/ Долорес О'Риърдън, вокалистката на ирландската група „Кранберис\", почина внезапно на 46 години в Лондон, предава БТВ.Причината за смъртта ѝ не се съобщава, а от продуцентската компания, която представлява групата помолиха медиите да не обезпокояват близките на Долорес в този тежък момент.Тя е била в Лондон за записи.„Кранберис\" изгряха още с първия си албум през 1993 г. Групата стана световно известна с хита Zombie.До днес „Кранберис\" са продали над 40 милиона копия на свои албуми.Долорес напусна ирландската банда през 2003 г. и записа два солови албума. През 2009-а групата обаче се събра отново.  ", "date": "2018.01.16", "title": "Внезапно почина вокалистката на \"Кранберис\""}
{"url": "http://www.cross.bg/tyroperatori-tyristicheski-tyrizma-1565543.html", "text": "/КРОСС/ Министерството на туризма започва процедура по прекратяване на регистрацията и заличаване от Националния туристически регистър (НТР)  на общо 118 дружества, регистрирани като туроператори, съобщават от ведомството.Причините са основно  две. Едната е, че компаниите не са представили задължителна застраховка „Отговорност на туроператора\", което е изрично условие за извършване на туроператорска дейност. Другият основен мотив е, че дружеството не е получило удостоверението си за регистрация в регламентирания срок в Закона за туризма.  Ако такова удостоверение не е налично, компанията няма право да изпълнява туроператорска и турагентска дейност.Действията по заличаване се  предприемат съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти.Основна част от дружествата, чиято регистрация ще бъде прекратена, са със седалища и адрес на регистрация в София, Пловдив и Бургас.През миналата година общо издадените заповеди за прекратяване на дейността по искане на туроператора са 7, от тях 6 са постъпили само през декември.През 2016 г. двама туроператори са прекратили дейността си, като по тяхно искане са издадени заповеди за прекратяване на регистрацията  им като туроператори.Общо регистрираните туроператори и туристически агенции в Националния туристически регистър са 3 311.", "date": "2018.01.16", "title": "Министерството на туризма започна чистка, заличава 118 туроператора"}
{"url": "http://www.cross.bg/vitosha-fandukova-transport-1565546.html", "text": "/КРОСС/ „Темата \"Витоша\" се дебатира непрекъснато, директен ангажимент на Общината е автобусният транспорт. Следващата седмица ще бъдат увеличени колите по линия 66, която е до хижа \"Алеко\". Също така ще има автобус, който ще изчаква на долната част на лифта, която ще извозва хората, ако има опашка на лифта\".Това обяви кметицата на София Йорданка Фандъкова по повод възобновената тема за ситуацията на Витоша невъзможността за пълноценно използване на туристическия и ски потенциала на планината заради неработещите лифтове.Тя каза още, че е възложила да бъде създадена междуведомствена група, която да се включи в проверките за необходимостта от ремонти на лифтове.„Големият дебат е за реконструкция и нови лифтови съоръжения. През последните няколко дни се прави всичко възможно да се политизира темата. През 2007 Столичният общински съвет взима решение за приватизация на общинското дружество \"Въжени линии\", за да може да се приватизира от частен собственик. Още през 2006 г. в списък за приватизация на общински дружества се включва и дружеството \"Въжени линии\", каза тя и допълни, че хора, които са участвали в решението за приватизация на \"Въжени линии\" сега зоват \"Да върнем Витоша на софиянци\".„Групата на ДСБ е гласувала единодушно. Но в условията, които се гласуват, не се казва, че съоръженията трябва да работят. Там има две условия - да се изплатят задълженията на дружеството и да се запази дейността на съоръженията. Апелират да се развали договорът, всеки юрист, който ми даде условия, който се изпълнява...да даде аргументирано предложение. Правени са 11 проверки от Агенцията за приватизационен и следприватизационен контрол\", изтъкна столичният кмет.„При всяко ново правителство правя срещи с министрите, които имат отношение по темата. Витоша е национален парк (б.а.: всъщност е природен парк, което е малко по-различен статут), собственост на държавата.Фандъкова изтъкна, че Витоша трябва да има възможност както за зимен, така и за летен туризъм, без да има друго строителство, освен на спортни съоръжения.„Този план трябва да се приеме час по-скоро\", призова кметът на София.По другата гореща тема, свързана със столицата, а именно мръсният въздух, кметицата изтъкна, че  най-големият проблем за замърсяването е отоплението на твърдо гориво.„Развитие на газопреносната и топлофикационната мрежа е дългосрочното решение. Столичната община работи интензивно, инвестираме в проекти, които да решават трайно - подобряване на градски транспорт, подмяната на отоплителните инсталации в общинските сгради, развитие на зелената система, в проекта за бюджет сме заложили повече миене и почистване на улиците, допълни Фандъкова.Освен това се работи за въвеждането на \"зелен билет\", който да важи в дните при сериозно замърсяване на чистотата на въздуха. Предстои закупуването на 20 електробуса, първите, които ще се движат по софийските улици. За последните 3 години са подменени над 50% от старите автобуси.Относно ситуацията със снеговалежите от последното денонощие Фандъкова обяви, че 146 машини са почиствали снега на терен през нощта, почистени са спирките на градския транспорт, както и основните трасета и булеварди. ", "date": "2018.01.16", "title": "Фандъкова: Час по-скоро трябва да се приеме план за Витоша"}
{"url": "http://www.cross.bg/devnya-himikal-opasniya-1565545.html", "text": "/КРОСС/ Започва транспортирането на 2700 тона с опасния химикал трихлоретан от бившия завод \"Полимери\" - Девня.Акцията започва във вторник по обед при засилени мерки за сигурност. Уведомени са полицията и пожарната, а прехвърлянето на отровното вещество трихлоретан се извършва от френска специализирана фирма.Веществото ще бъде източено с помпи и прехвърлено в автоцистрени, които да го пренесат за утилизиране в завод във Франция, съобщава „Нова телевизия\".Заради изтичане на опасния химикал в началото на миналата година в Девня бе обявено частично бедствено положение.", "date": "2018.01.16", "title": "2700 тона изключително опасен химикал тръгват с цистерни от Девня за Франция"}
{"url": "http://www.cross.bg/filipinite-sticha-maiion-1565548.html", "text": "/КРОСС/ Яркочервена лава се стича от вулкана Майон на Филипините. Властите предупредиха, че вулканът може да изригне до дни.Лавата се стича бавно по част от склоновете на вулкана и е достигнала на два километра надолу от кратера.Около 15 000 души вече напуснаха застрашения район. Властите предупреждават за опасност от свлачища и токсични облаци.Вулканът Майон е един от най-активните на Филипините. Намира на 340 км., от югоизточно от столицата Манила, като през последните години вулканът е изригвал около 50 пъти. ", "date": "2018.01.16", "title": "Вулкан във Филипините е на път да изригне, 15 хиляди души вече са евакуирани"}
{"url": "http://www.cross.bg/nivo-putishtata-chasa-1565549.html", "text": "/КРОСС/ Над 1100 машини са обработвали през нощта пътните настилки по републиканската мрежа. През деня работата  на снегопочистващата техника продължава, за да се осигури проходимостта на пътищата при зимни условия. Необходимо е шофьорите да тръгват на път само с подходящи гуми, да карат внимателно и със скорост съобразена с метеорологичните условия. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори, съобщават от Агенция \"Пътна инфраструктура\".Днес сутринта бе възстановено движението на МПС над 12 тона по път I-1 Монтана - Видин в посока Монтана. Заради опасността от снегонавявания вчера от около 17 ч. то беше насочено по обходен маршрут през Арчар - път II-11 Дунавци - Арчар - път III-112 Добри дол - Тополовец - път III-114 Тополовец - Ружинци.Без ограничения е преминаването през проходите Айтоски, Обзорски, Печинско, Превала, Предел, Републиката, Ришки и Рожен. Забранено за МПС над 3,5 тона е преминаването през Дюлински и Пампорово. Ограничено е движението на товарни автомобили над 10 тона през  Вратник и Твърдишки, а за МПС над 12 тона през Петрохан, Троянски, Котленски и Шипка.Агенция „Пътна инфраструктура\" припомня, че поддържането на пътната инфраструктура е разделено на четири нива, регламентирани в Наредбата за поддържане и текущ ремонт на пътищата от 2012 г. Същите изисквания има и в редица европейски държави.В ниво „А\" на поддържане са пътищата с интензивност на движението над 4 000 моторни превозни средства на ден, каквито са магистралите и първокласните пътища и направленията, свързващи съседни области. В ниво „Б\" са пътищата с трафик между 2 000 и 4 000 МПС на ден, във „В\" - между 500 и 2000 МПС на ден, а в „Г\" по-малко от 500 МПС на ден. Допустимата дебелина на снежната покривка на платното при снеговалеж за ниво „А\" е 3 см, за ниво „Б\" - 5 см, за ниво „В\" - 7 см, за ниво „Г\" - 10 см. Максималният срок за провеждане на снегопочистващите дейности - от момента на спиране на снеговалежа или от момента на констатиране на заледяването на пътищата до постигане на изискванията, за ниво „А\" е 2 часа, за „Б\" - 3 часа, за „В\" - 5 часа, и „Г\" - 8 часа.След провеждане на снегопочистващите дейности за ниво „А\" пътното платно трябва да бъде почистено до асфалт /до черно/ с изключение на участъците, в които е забранено използването на химически вещества каквито са например вододайните зони. При другите нива е допустимо да има заснежени участъци, които да бъдат обработени с материали - сол, пясък и т. н.", "date": "2018.01.16", "title": "Над 1100 машини обработват пътните настилки. Всички републикански пътища са проходими при зимни условия "}
{"url": "http://www.cross.bg/medvedev-vaiino-predsedatel-1565544.html", "text": "/КРОСС/ Настоящият председател на администрацията на Кремъл Антон Вайно вероятно ще замени Дмитрий Медведев като министър-председател на Русия след президентските избори през март. Това твърди вестник „Московский комсомолец\", като се позовава на свои източници от бизнес и политическите среди на федерално и регионално равнище.Според тях достойнства на Вайно са „по-твърдият\", в сравнение с този на Медведев, стил на управление, работоспособността му, както и отсъствието на политически амбиции.Медведев след като напусне поста най-вероятно ще заеме позицията на председател на обединените Върховен и Конституционен съд, предава „Фокус\". ", "date": "2018.01.16", "title": "Има фаворит за нов премиер на Русия"}
{"url": "http://www.cross.bg/barieren-avstraliya-dolara-1565547.html", "text": "/КРОСС/ Правителството на Австралия обяви международен конкурс за 2 милиона австралийски долара (1,3 милиона евро) за спасяването на Големия бариерен риф, предават световните агенции, цитирани от БНР.„Властите се надяват на иновативни решения за опазването на коралите и възстановяването на повредените рифове\", заяви австралийският министър на околната среда Джош Фрайдънбърг.Големият бариерен риф е най-големият конгломерат от коралови рифове в света. Той е една от най-биоразнообразните екосистеми на планетата с милиони морски форми на живот. Рифът е и най-голямата туристическа атракция в Австралия, генерирайки около 6,4 милиарда долара годишно. Повишаването на температурите на океаните и разрушаването на околната среда доведоха до широкомащабно избелване на корали през последните две години. ", "date": "2018.01.16", "title": "Австралия обяви конкурс за 2 милиона долара за спасяването на Големия бариерен риф"}
{"url": "http://www.cross.bg/bulgariya-azerbaiidzhan-borisov-1565539.html", "text": "/КРОСС/ Министър-председателите Бойко Борисов и Артур Расизаде откриха първата авиолиния между България и Азербайджан. Веднъж седмично - във вторник, полет на Азербайджанските авиолинии чрез нискотарифната им компания BUTA Airways, ще свързва столиците София и Баку.Целта на авиолинията е да се създадат условия за насърчаване на контактите между представителите на бизнеса между двете страни и увеличаване на туристите, посещаващи България и Азербайджан.„29 евро е цената на билета в една посока. Това е една прекрасна възможност азерите да идват на ски и на летен туризъм у нас и да разгледат културно-историческите ни красоти. В същото време българите само за 3 часа могат да дойдат в една прекрасна страна с много традиции\", заяви на официалното откриване премиерът Борисов, цитиран от правителствената пресслужба.Все пак трябва да се уточни, че BUTA Airlines малко се различава от другите нискотарифни превозвачи и във въпросната цена не е включен никакъв багаж, дори и ръчен. Освен това между България и Азербайджан важи визов режим.Сред първите пасажери на новата авиолиния бяха министрите на транспорта Ивайло Московски, на енергетиката Теменужка Петкова, на икономиката Емил Караниколов, на земеделието, храните и горите Румен Порожанов. Те бяха част от официалната делегацията в Баку, която придружи премиера Бойко Борисов. ", "date": "2018.01.16", "title": "Премиерско откриване на новата авиолиния между Азербайджан и България"}
{"url": "http://www.cross.bg/vidyani-naii-dobrite-dokosnati-1565530.html", "text": "/КРОСС/ Най-добрите и красиви неща на света не могат да бъдат видяни, нито докоснати... те се усещат в сърцето.Хелън Адамс Келър ", "date": "2018.01.16", "title": "Най-добрите и красиви неща на света не могат да бъдат видяни, нито докоснати. Те се..."}
{"url": "http://www.cross.bg/raneni-eksploziyata-dyshi-1565531.html", "text": "/КРОСС/ Общо 20 души са ранени при експлозията във втория по големина белгийски град Антверпен. Инцидентът стана в понеделник вечер. Вследствие на взрива една къща рухна изцяло, а други две понесоха значими щети и на практика също бяха разрушени.Властите са категорични, че не става въпрос за терористичен акт, а причината за експлозията е изтичане на газ.Полицията съобщи в официално свое заявление, че повечето ранени не са пострадали тежко. От отломките на сградата са извадени седем души.", "date": "2018.01.16", "title": "20 ранени след експлозия в Белгия"}
{"url": "http://www.cross.bg/srok-dvizhenieto-ogranicheno-1565534.html", "text": "/КРОСС/ Информация за състоянието на републиканските пътища към 05:30 ч. за 16.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 10° до + 3°. Времето над цялата страна е облачно. Вятър духа в областите Варна, Видин, Добрич, Монтана, Силистра, Смолян, Стара Загора и Шумен. Дъжд вали в района на Бургас, Каблешково и Поморие /обл. Бургас/. Сняг вали в областите Велико Търново, Видин, Враца, Габрово, Добрич, Ловеч, Монтана, Пазарджик, Плевен, Разград, Русе, Силистра, Смолян, София, Стара Загора, Търговище и Шумен, както и в района на Гоце Делчев, Попови ливади, Сатовча и Черна места /обл. Благоевград/, Айтос, Карнобат, АМ „Тракия\", проход „Ришки\", „Айтоски\" проход, „Дюлински\" проход, „Обзорски\" проход /обл. Бургас/, Карлово и Кърнаре /обл. Пловдив/, Котел /обл. Сливен/. Пътните настилки са предимно мокри, на местата със снеговалеж - заснежени, заледени и обработени. Намалена видимост поради мъгла до 100 м има в района на „Приморски\" проход, „Дюлински\" проход /обл. Бургас/, Паничково /обл. Пловдив/.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС; - „Златишки\" - затворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т;- „Дюлински\" - забранен за МПС над 3,5 т;- „Котленски\" - забранен за МПС над 12 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Твърдишки\" - забранен за МПС над 10 т;- „Троянски\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Видин: Движението по път I-1 Видин - Монтана в посока Монтана е ограничено за МПС над 12 т поради силни снегонавявания. Без ограничение е движението в посока Видин. Срок до 09.00 ч. на 16.01.2018 г.Обходен маршрут в посока Монтана: път II-11 Дунавци - Арчар - път III-112 Добри дол - Тополовец - път III-114 Тополовец - Ружинци.Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.01.16", "title": "Актуална пътна обстановка за 16 януари"}
{"url": "http://www.cross.bg/depytat-oto-ivan-1565533.html", "text": "/КРОСС/ Корнелия Нинова, председател на БСПАлек Попов, писател, драматургКрасимир Коев, директор на ИА по лозата и винотоАлександър Христов, изпълнителен директор на \"Хидроизомат\" АД, член на УС на КРИБПроф. Борис Грозданов, председател на Фискалния съветИнж. Васил Калинов, бивш депутатВелислав Павлов, актьорГеорги Костадинов, олимпийски шампион по боксИван Петрушинов, актьорИван Черкелов, режисьор и сценаристМладен Шишков, депутат в 44-ото НСРосен Елезов, кинорежисьор и киноведСоня Немска, певицаПроф. Тодор Варджиев, художник и графичен дизайнерФилип Попов, депутат в 44-ото НС  ", "date": "2018.01.16", "title": "Рождениците на 16 януари"}
{"url": "http://www.cross.bg/sprat-valezhite-minys-1565535.html", "text": "/КРОСС/ Днес още преди обяд валежите ще спрат и облачността временно ще се разкъса. Вятърът ще отслабне и ще се ориентира от югозапад. Максималните температури ще бъдат между минус 1° и 4° в крайните югозападни райони, по Южното Черноморие до 7-8°, в София - около 2°.Атмосферното налягане в сутрешните часове е близко до средното за януари. През деня ще се понижава.Над Черноморието ще е предимно облачно. Още преди обяд валежите ще спрат. През деня вятърът ще отслабне и ще се ориентира от югозапад. Максимални температури на въздуха между 4° и 8°. Температурата на морската вода е 8°. Вълнението на морето ще бъде 2 бала.Над планините валежите временно ще спрат, ще бъде облачно и мъгливо, а вечерта в масивите от Западна България отново ще завали сняг. Ще духа умерен югозападен, а по билата силен до бурен западен вятър. Температурите ще се повишат и максимална на височина 1200 метра около 0°, на 2000 метра - около минус 5°.", "date": "2018.01.16", "title": "Снеговалежите спират"}
{"url": "http://www.cross.bg/arestyvaha-piyan-lekar-v-stolichna-poliklinika-1565568.html", "text": "/КРОСС/ Пиян лекар беше задържан по време на дежурство в 18 ДКЦ в столичния квартал \"Сухата река\". Негови пациенти подали сигнал на телефон 112.Дошлите полицаи установили, че алкохолът в кръвта на дежурния д-р Ангел Асенов, е 1.27 промила, съобщава \"Нова телевизия\".Случката се разиграла в понеделник вечер. Първоначално, лекарят отказвал да даде проба и се държал агресивно с полицаите. Той е задържан за 24 часа и ще му бъде повдигнато обвинение за хулиганство.    ", "date": "2018.01.16", "title": "Арестуваха пиян лекар в столична поликлиника"}
{"url": "http://www.cross.bg/pishe-lekarstva-chasa-1565536.html", "text": "/КРОСС/ Близо 50 хиляди българи са вече болни от грип, информира \"Труд\". Седем области са пред епидемия, твърдят здравните власти. Лекари предупреждават за опасни последици при самолечение.Според \"Телеграф\" пет са областите с риск от грипна епидемия, а 200 училища са пред грипна ваканция. За да няма усложнения, решаващо е лечението в първите 24 часа, подчертават лекарите.\"24 часа\" също пише, чезастрашените от грипна епидемия области са пет плюс столицата. Най-слабо засегнати са Монтана и Велико Търново.\"За властта у нас нямало трудова експлоатация\", пише \"Земя\" в информация от специален форум по темата, на който омбудсманът Мая Манолова е заявила, че нарушаването на трудовите права се смята за административно нарушение и на нарушителите се налагат само глоби. По различни данни, работещите бедни у нас са от 400 хиляди до 700 хиляди души.Вестник \"Дума\" информира, че наемни работници очакват от работодатели общо 30 милиона лева неизплатени заплати. Според Мая Манолова забавянето на заплати, неизплащането на извънреден труд и наемането без договор са съвременните форми на трудова експлоатация.\"Бизнесът е против да се наливат пари на МВР без реформи\", пише \"Сега\". Трябва рязко да се съкрати администрацията за сметка на полицията, смятат работодателите. Те призоваха държавата да направи реформи в сектор \"Сигурност\".\"Азери строят газова мрежа у нас\" - това е едно от заглавията на първа страница на \"Монитор\". След срещата с президента Алиев, премиерът Борисов ще преговаря с Евросъюза за визите за каспийската държава.Водещата тема на \"Стандарт\" е работното посещение на делегация начело с премиера Борисов в Баку. \"Азерски газ за по-чист въздух\", синьо гориво сменя въглищата за отопление, пише вестникът.\"Стандарт\" цитира външния министър на Русия Сергей Лавров, който е казал, че Москва очаква гаранция от Брюксел за българската тръба от газопровода \"Турски поток\". Става дума за интерконекторна връзка, по която ще се пренася газ.След отпадането на мораториума върху медикаментите, спряха нови лекарства със стара наредба на бившия министър Петър Москов, съобщава \"Монитор\". Националният съвет за цени и реимбурсране е спрял достъпа на пациенти до 12 иновативни лекарства независимо от отменения мораториум. Пациентски организации завеждат дело заради орязаните им терапии.\"Скъпите лекарства няма да се изписват във всяка болница\", информира \"Сега\". Ефектът им задължително ще се проследява в големи клиники. Пациентските организации обаче обявиха това за нов мораториум.В интервю за \"Труд\" началникът на \"Съдебна медицина\" в Шумен - д-р Владимир Владов, алармира: \"Съдебната медицина е ничия\". Тази област от медицината е изключително важна за правораздаването, пояснява той.Вицепрезидентът Илияна Йотова отчита първата си година на поста в интервю за \"24 часа\". Тя споделя, че е посетила 10 държави и се е срещала с българите, живеещи там. \"Много хора искат децата им да се върнат в България\", казва тя.  ", "date": "2018.01.16", "title": "Акценти в пресата"}
{"url": "http://www.cross.bg/tydose-dragnya-beshe-1565537.html", "text": "/КРОСС/ Румънският министър-председател Михай Тудосе подаде оставка, предава news.bg.Новината беше съобщена след заседание на ръководството на управляващата Социалдемократическа партия тази вечер.Тудосе е бил принуден да вземе решението за оттеглянето си, тъй като е загубил подкрепата на партията, но заяви, че подава оставка с \"високо вдигната глава\".Тудосе е вторият румънски премиер, който губи поста си през последнитеседем месеца, след като през юни предшественикът му Сорин Гриндяну беше свален с вот на недоверие. Тудосе бе министър на икономиката в кабинета на Гридяну.Причината, поради която Тудосе беше лишен от подкрепата на Социалдемократическата партия, е конфликт с председателя Ливиу Драгня, свързан със скандала около министърката на вътрешните работи Кармен Дан. През миналата седмица Тудосе поиска оставката на Дан, като я обвини в лъжа. Тя обаче отказа да се подчини, а Драгня взе нейната страна. Още преди това Тудосе отстрани от правителството си и трима министри, които по принцип са приближени на Драгня.Самият Драгня не може да оглави правителството, тъй като е осъждан. През 2016 година той получи 2 години условно заради изборни машинации.Временно премиерския пост на северната ни съседка ще бъде зает от Паул Станеску. ", "date": "2018.01.16", "title": "Премиерът на Румъния подаде оставка"}
{"url": "http://www.cross.bg/detzata-godini-kaliforniya-1565538.html", "text": "/КРОСС/ Двама родители бяха арестувани в американския щат Калифорния, след като държали оковани в дома им техните 13 деца. Жертвите са на възраст от 2 до 29 години.Вързани, гладни и мръсни - така полицаите са намерили децата.  Едно от момичетата, на 17 години, успяло да избяга от къщата и да се обади на спешния телефон 911. По неин сигнал полицията се отзовала и открила 12-те ѝ братя и сестри.Всечки те са настанени в две лечебни заведения. Полицейският началник в Ривърсайд каунти, където се разиграва драмата, е категоричен, че децата са били системно недохранвани и за пример дава, че едно от 17-годишните изглеждало по-скоро на 10.Срещу родителите е повдигнато обвинение в изтезание и застрашаване живота на децата.57-годишният баща Дейвид и 49-годишната му съпруга Луис са освободени срещу гаранция. Те ще се изправят пред съда в четвъртък.", "date": "2018.01.16", "title": "Къща на ужасите в Калифорния. Родители държали 13-те си деца оковани "}
{"url": "http://www.cross.bg/etazh-iya-padane-1565562.html", "text": "/КРОСС/ 43-годишен мъж е починал след падане от 15-ия етаж на жилищен блок в столичния квартал „Гоце Делчев\", информират от МВР.Сигналът за инцидента е подаден в 9.45 часа.На местопроизшествието се извършва оглед.Изясняват се всички факти и обстоятелства около случая. ", "date": "2018.01.16", "title": "Мъж почина след падане от 15-ия етаж в София"}
{"url": "http://www.cross.bg/imperiya-voiina-parlament-1565527.html", "text": "/КРОСС/ 27 г. пр.н.е. - Сенатът на Римската империя удостоява за първи път с титлата Август императора Гай Юлий Цезар Октавиан.927 г. - Кордоба (в дн. Испания) е обявена за халифат.1547 г. - Иван Грозни се самопровъзгласява за цар на Русия.1556 г. - Императорът на Свещената Римска империя Карл V абдикира, разделяйки империята на две части, в полза на сина си Филип II и брат си Фердинанд I.1581 г. - Английският парламент узаконява англиканството като държавна религия, приемайки закони против католицизма.1593 г. - Мехмед III става султан на Османската империя, след което убива 19-те си братя.1707 г. - Шотландският парламент ратифицира договора за обединение с Англия, с което се създава Великобритания.1724 г. - Петър I забранява в Русия браковете по принуда.1878 г. - Руско-турска война (1877-1878): Капитан Александър Бураго с отряд руски драгуни освобождава Пловдив от Османската империя.1881 г. - Българската поща сключва договор с Австрийското параходно дружество за превоз на пощенски пратки по Дунав.1908 г. - Съставено е правителство на Демократическата партия с премиер Александър Малинов.1909 г. - Експедицията на Ърнест Шакълтън установява местонахождението на магнитния южен полюс.1915 г. - Открита българската легация във Вашингтон от първия пълномощен министър на България в САЩ Стефан Панаретов.1920 г. - В САЩ е въведен Сухият режим.1920 г. - В Париж се провежда първото заседание на Лигата на нациите.1920 г. - Страните от Антантата преустановяват търговската блокада на СССР.1957 г. Открит е The Cavern Сlub, където дебютират „Бийтълс\". ЮНЕСКО обявява 16 януари за ден на „Бийтълс\"1963 г. - СССР обявява, че притежава водородна бомба.1969 г. - Чешкия студент Ян Палах се самозапалва в Прага, в протест срещу смазването на Пражката пролет от Съветския съюз, година по-рано.1970 г. - Полк. Муамар Кадафи встъпва в длъжност министър-председател на Либия.1979 г. - В Иран е свален светският режим на шах Мохамед Реза Пахлави и страната е обявена за ислямска република.1992 г. - С мирен договор се поставя край на 12-годишната гражданска война в Салвадор, взела 75 хил. жертви.2000 г. - За президент на Чили е избран Рикардо Лагос.2005 г. - 66-годишната румънка Адриана Илиеску става най-възрастната майка на планетата. ", "date": "2018.01.16", "title": "16 януари в историята"}
{"url": "http://www.cross.bg/chasa-sofiyaot-provede-1565529.html", "text": "/КРОСС/ ***София.От 09.30 часа министърът на транспорта, информационните технологии и съобщенията Ивайло Московски ще открие първата редовна въздушна линия между България и Азербайджан. Церемонията по посрещането на първия полет по дестинацията Баку-София ще се проведе на VIP A - Правителствена зала на летище София.***Асеновград.От 11.50 часа на площадката на ПСОВ в Асеновград министърът на околната среда и водите Нено Димов ще провери напредъка по изпълнението на „Проект за рехабилитация на ВиК мрежата с изграждане на пречиствателна станция за отпадъчни води (ПСОВ) за гр. Асеновград\". Участие ще вземат кметът на Асеновград д-р Емил Караиванов и представители на фирмите-изпълнители по проекта.***Смолян.От 11.30 часа министърът на отбраната Красимир Каракачанов ще участва в тържествената церемония по изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан. Военният ритуал ще се проведе на площад „Свобода\" в града.***София.В Министерски съвет, \"Гранитна\"| зала ще се проведе 38-то заседание на Националния съвет за закрила на детето. В дневния ред ще бъде представена работата на Съвета на децата, както и становищата и предложенията на децата след провелото се, IV -то редовно заседание на Съвета в 2017г.***София.От 09.00 часа 16-и състав на Специализирания наказателен съд ще заседава по делото за кумулиране на наказанията на Славчо З.***София.От 9.30 часа Съдийската колегия на Висшия съдебен съвет ще се проведе заседание в заседателната зала в сградата на ВСС на ул. „Eкзарх Йосиф\" № 12.***София.От 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група.***София.От 10.00 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.***София.От 10.00 часа 12-и състав на Специализирания наказателен съд ще заседава по делото срещу Владимир Т., Тодор С. и др., на които са повдигнати обвинения за организиране и ръководене на организирана престъпна група.***София.От 10.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.***София.От 10.30 часа в заседателната зала № 42 в сградата на Народното събрание Централната избирателна комисия ще проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 18 февруари 2018 г.***София.От 10.40 часа в сградата на Професионална гимназия по текстил и моден дизайн ще бъде открита изложбата „Ракурси\" на 14-годишния Кристиан Зарков, който е ученик в гимназията.***София.От 11.00 часа Комисията по опазване на околната среда, земеделие и гори към Столичния общински съвет ще разгледа мерки, свързани със замърсяването на въздуха.***София.От 11.00 часа в Голяма зала на Учебния център на Агенцията за ядрено регулиране ще се проведе пресконференция, на която ще представи дейността си за изминалата 2017 година.***София.От 11.00 часа в Националния пресклуб на БТА ще се проведе пресконференция на Съсловното Сдружение по кардиостимулация и електрофизиология в България на тема „Внезапната сърдечна смърт - убиец №1 в България\".***София.От 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.***София.От 11.30 часа председателят на Столичния общински съвет Елен Герджиков и председателят на постоянната комисия по инженерна инфраструктура и енергийно планиране Валя Чилова ще дадат пресконференция, на която да представят проекта на допълнително споразумение със \"Софийска вода\", с цел подобряване на условията по концесионния договор с тях. Пресконференцията ще се проведе в зала официална на „Московска\" 33.***София.От 13.00 часа в Националния пресклуб на БТА ще се състои пресконференция на Българският арт и фолклорен център „Нестия\", Фондация „Бъдност за талантите на България\" и „Делта център за изкуства и култура\" във връзка с първия у нас Национален фолклорен фестивал „Бъдност за талантите на България\" и финален етап от Националната кампания „Да запалим и съхраним огъня български!\".***София.От 13.00 часа 30-и състав на Софийски градски съд ще заседава по делото срещу Антон Гинев (бивш зам.-министър на транспорта), Илия Илиев (бивш депутат от ДПС) и Огнян Георгиев (обвинени в безстопанственост).***София.От 13.30 часа 7-и състав на Специализирания наказателен съд ще заседава по делото срещу Пламен В., на когото му е повдигнато обвинение за изнудване (рекет).***София.От 14.00 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.***София.От 15.00 часа лидерът на БСП - София Калоян Паргов и народният представител от „БСП за България\" Георги Свиленски ще бъдат на разположение на софиянци в постоянната приемна на БСП - София на ул. „Леге\" №10, етаж 1.***София.От 16.00 часа председателят на Комисията по отбрана ген. Константин Попов ще се срещне с представители на Съюза на офицерите от резерва „Атлантик\" в кабинет 284 в сградата на Народното събрание на пл. „Княз Александър І\" №1.***София.От 17.30 часа изложбата „Европейски градове в творби на български художници\" ще бъде открита в галерия „Средец\" на Министерството на културата.***Благоевград.От 18.00 часа в Градската художествена галерия ще бъде открита изложба с творби живопис-колаж на художникът Венци Терзийски.***Бургас.От 11.00 часа в клуба на ВМРО на ул. „Васил Левски\" № 7, членовете на националното ръководство на ВМРО - Българско национално движение - народният представител Александър Сиди и общинският съветник от ВМРО в Бургас Георги Дракалиев, ще дадат пресконференция във връзка с многобройните сигнали за агресивни сектантски учения, които набират сила в цялата страна.***Бургас.От 17.30 часа януари в зала „Петя Дубарова\" на КЦ „Морско казино\" ще бъде представена книгата „Рая отвъд голямата вода\" на Мария Сталева.***Варна.От 14.00 часа общинският съветник от ГЕРБ доц. Антоанета Цветкова ще се срещне с граждани доц. Антоанета Цветкова.***Велико Търново.От 10.30 часа в Регионалния пресклуб на БТА ще се състои пресконференция на ръководството на Националния военен университет „Васил Левски\" във Велико Търново.***Велико Търново.От 19.00 часа в Клуб 7 ще се проведе среща с Георги Василев - Гочето.***Видин.От 09.30 часа в комплекс „Монтесито\" ще се проведе финална конференция за презентиране на резултатите от проект „Oпазване и подобряване на околната среда в транс-граничния регион чрез компостиране на биоразградими отпадъци\".***Карлово.От 10.00 часа с водосвет в храм „Св. Николай\" ще започнат тържествата по повод 140 години от избирането на Първия градски съвет . От 10.30 часа от храм „Св. Николай\" ще тръгне празнично шествие дома на Васил Караиванов - първият председател на Общинския съвет, където ще бъдат поднесени венци и цветя. От 11.00 часа започва тържественото заседание на Общинския съвет в Карлово в зала \"Васил Караиванов\" на Община Карлово.***Пазарджик.От 11.00 часа в Регионалния пресклуб на БТА ще се проведе пресконференция на БНРДП на тема „30 години опозиция в България, предвождана от Илия Минев, и европейски инициативи за справедливост между различните нации\".***Пловдив.От 11.00 часа пред паметника на Капитан Бураго в Дондуковата градина ще започне възпоменателно честване на 140 години от Освобождението на града от османско робство. Преди това. От 10.30 часа Комитет „Родолюбие\" ще представи възстановката „Живи картини от Освобождението\".***Пловдив.От 11.45 часа в Музейния център за съвременна история на улица „Ангел Букурещлиев\"№ 14 ще бъда открита изложбата „Българското опълчение през погледа на опълченеца Стефан Кисов\".***Пловдив.От 16.00 часа в офиса на ГЕРБ в район „Тракия\" в блок 91 общинският съветник от ГЕРБ в Общински съвет - Пловдив Иван Вичков ще приема граждани.***Русе.От 11.00 часа в Конферентната зала на хотел „Дунав Плаза\" ще се проведе финална пресконференция по проект „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България\".***Смолян. От 11.30 ч на церемония па площад „Свобода\" на Стария център в Смолян ще бъде изпратен 35 контингент на българската армия за участие в мисия на НАТО в Афганистан. На събитието ще присъства министърът на отбраната Красимир Каракачанов.***Смолян.От 15.00 часа в залите на Регионален исторически музей „Стою Шишков\" - Смолян ще бъде проведена първата инициатива в рамките на Българското председателство на Съвета на Европейския съюз в Смолян. Маргарита Люнчева - уредник в отдел „Археология\" ще изнесе публична лекция на тема „Къде се крият корените на европейската цивилизация?\"***Стара Загора.От 09.30 часа в Парк-хотел „Стара Загора\" ще бъде открит първият професионален форум за производство и реализация на плодове и зеленчуци.***Чепеларе.От 16.00 часа на площад „Олимпийски\" ще започне празничната програма за отбелязване на 140 години от Освобождението на града от турско робство. От 12.00 часа е предвидено да има литийно шествие към паметната плоча, поставена на мястото, където са посрещнати руските войски в Чепеларе. Там ще бъде отслужена и панихида за загиналите за Освобождението на Чепеларе. В 12.30 часа ще бъдат поднесени венци и цветя на паметника на Капитан Петко войвода в града.***Шумен. От 10.00 часа ще има брифинг в зала 203 на общината. ", "date": "2018.01.16", "title": "Събитията в страната на 16 януари"}
{"url": "http://www.cross.bg/nego-beshe-myasto-1565528.html", "text": "/КРОСС//КРОСС/ Свети апостол Петър бил хвърлен в тъмница и окован с две железни вериги по заповед на цар Ирод*. През нощта, когато той спял между двама воини, ангел Господен го разбудил и като го побутнал по хълбока, го извел от тъмницата. Железните вериги паднали от ръцете на апостола, както за това се повествува в книгата \"Деяния на светите апостоли\" (Деян. 12:1).* Тук се разбира Ирод Агрипа I, внук на Ирод Велики, иудейския цар, който убил с меч свети апостол Иаков Зеведеев и искал да убие и апостол Петър. Управлявал Иудея по време на царуването на римските императори Калигула (37-41 г.) и Клавдий (41-54). Умрял, поразен от Ангел, от тежка болест, скоро след освобождаването на апостол Петър от тъмницата. Бел.ред.Вестта за чудесното избавление на апостол Петър от оковите и тъмницата обиколила бързо цял Иерусалим. Няколко от вярващите взели тайно тези вериги, за да ги съхраняват, та като ги гледат, да имат пред себе си като че самия първовърховен апостол, който веднага тръгнал за проповед на словото Божие в другите страни и не се завръщал в Иерусалим. Тези вериги получили целебна сила от тялото на апостола, което било здраво обвързано с тях. Известно е, че превръзките за глава и кърпите на свети апостол Павел изцелявали болести и прогонвали нечисти духове, понеже били пропити с потта му. Подобно действие оказвали и веригите на свети Петър, защото някога плътно обхващали тялото на апостола.С дълбоко благоговение вярващите почитали тези честни вериги, въздавали им поклонение и старателно ги пазели като ценно наследство от род в род, като при това всеки път родителите обяснявали на децата, а те на своите деца, до какъв велик затворник са се докосвали тези вериги и от чие тяло са осветени. Така от ръце на ръце те преминали по наследство у светейшия Иерусалимски патриарх Ювеналий (патриарх Иерусалимски от 420 до 450 г., бел.ред.).Когато благочестивата царица Евдокия, съпруга на цар Теодосий Младши (византийски император, царувал от 408 до 450 г., бел.ред.) се връщала в Цариград от Иерусалим, където за времето на пребиваването си построила много църкви и украсила много свети места със своите царски средства, патриарх Ювеналий й подарил, заради благочестието и любовта й към светинята, немалко различни духовни съкровища, сред които и тези честни чудотворни вериги на свети апостол Петър*.* Честните вериги на свети апостол Петър се пазели в Иерусалим до 439 г., когато ги получила от патриарх Ювеналий императрица Евдокия. Бел.ред.След завръщането си в Цариград Евдокия подарила едната верига на храма на свети апостол Петър, който се намирал във вътрешността на Великия Софийски събор*, а другата изпратила в Рим на дъщеря си Евдокия, която била омъжена за римския цар Валентиниан III (римски император, царувал от 423 до 455 г., бел.ред.). Благочестива като майка си, Евдокия с любов приела този скъпоценен дар и като построила на Есквилийската планина храм в чест на апостол Петър, положила там веригата, заедно с намерената в Рим друга верига на светия апостол, в която го оковал по време на мъченията Нерон**.* Тук се разбира главният събор в Константинопол, посветен на София - Божията Премъдрост, построен от Константин Велики. Впоследствие този събор бил великолепно възобновен и разширен от император Юстиниан Велики през 537 г. В 1453 г., след завземането на Константинопол от турците, бил превърнат в джамия. Юстиниановият храм \"Света София\" и днес е забележителен и най-величествен паметник на християнската архитектура от византийския стил, най-процъфтяващата епоха в неговото развитие.** Нерон - римски император, царувал от 54 до 68 г. По негова заповед свети апостол Петър бил предаден на мъченическа смърт (около 67 г.) Веригите, с които бил окован апостол Петър по заповед на Нерон, били намерени в Рим във II в.След това било установено да се извършва празник на поклонението на тези честни вериги на 16 януари*, в памет и чест на свети апостол Петър и за слава на Христос, нашия Бог.* Римският празник на веригите съществувал в началото на II в. При папа Александър (109-119 г.) като памет на веригите на апостол Петър в римската тъмница, които почитали и целували. По-късно този празник е обновен с изпратената от Иерусалим верига. Чествува се от Римската църква на 1 август.Жития на светиите, преведени на български език от църковно-славянския текст на Чети-минеите на св. Димитрий РостовскиДоблестният наш отец Ромил се роди в славния град Бдин (Видин), който е край голямата река Дунав и когото някои с право наричат \"град на храната\" заради изобилието на земни плодове. Родителите му бяха благочестиви и богобоязливи - баща му грък, а майка му българка. Не бяха много богати, но имаха достатъчно за своите нужди и за подаяние на бедните, както добрите християни имат обичай. След като родиха това дете, го нарекоха Руско в светото Кръщение, и го възпитаваха в наставления и поучения Господни. И понеже заедно с възрастта в него се изявяваше благодатта на Светия Дух в тънки въпроси и отговори, в божествени слова и човешки беседи, родителите му го предадоха на един учител да се учи на книга. Той се покоряваше на учителя, както подобава, и надмина всички деца, които преди него бяха влезли в училището. И не само ги надмина, но и ги учеше да избягват обичайните детски игри и неразумни събирания. Затова това дете старец Руско беше за чудо не само на своите връстници и съученици, но и на самия учител поради преждевременния разум и благоговейност.Когато стигна във възраст, родителите не предвиждаха боголюбезното желание на неговото сърце, затова се съвещаваха помежду си да го оженят. Като му казаха своето намерение, той не само че не искаше да чуе за това, но веднага си науми да избяга от светския метеж и да прибегне към монашеския живот. И понеже родителите му се съветваха насила да го подчинят на своята воля, този вседушевен любител на нетленните вечни блага тайно от тях излезе от родния си край и стигна в Загориe*, в град Търново, и се посели в манастира \"Света Богородица Одигитрия\". Предстоятелят на обителта го разпита, както беше обичай, откъде е и защо е дошъл тука? Той отговори, че иска да бъде монах. Тогава предстоятелят го прие с радост, пострига косите на главата му и го преименува на Роман. От кроткия си разговор с него той като прозорливец разбра, че младият монах обладава съвършено послушание и благоговейност, затова веднага му връчи службата на църковното последование. А той добре изпълняваше службата си доста години и предстоятелят се радваше, като гледаше всеки ден хубавия ред в църквата, и добрите му навици и смирение, защото наистина преподобният беше смирен и на вид, и по обичай, и по нрав.* В Северна България тогава наричали Подбалкана Загорие, а в Южна България обратно. Авторът на това житие много пъти така употребява това название. Бел.ред.Край град Търново има една местност, именувана на местно наречие \"Устие\", и един хълм в предградието, наричан още от древност \"Света Гора\", където живееха много монаси, а и досега живеят. С тези подвижници тоя страдалец съжителстваше и общуваше. А любовта към ближния кой повече от него я осъществи и докрай я усвои в материални и духовни подаяния, за да се радва повече, когато дава, отколкото когато получава? (Деян, 20:35) А което е още по-чудно, че бидейки и в притеснение много пъти като подвижник, никога не се отнесе небрежно към любовта, царица на добродетелите (Лествица гл. 30 т. 37), а се стараеше като истински Божий раб най-вече любовта да изпълнява във всичко. Когато усетеше, че някой от жителите на оная Гора страда от много години, или че го измъчва някакъв недъг, той ловеше риба, сваряваше я, идваше безшумно през нощта до килията на болния, окачваше съдината пред вратата и бьрзо си отиваше. Жителят на килията като излизаше сутринта и намираше окачената риба, чудеше се и си казваше: \"Чия работа ще да е това?\" И сам си отговаряше: \"Това не е на никой друг работа, освен на чудния Добророман!\"Така преподобният вършеше добрини с веществени неща и потреби. А какъв беше в поученията и беседите си към единонравните си, а най-вече към новоначалните, словото не може да представи всичко. Обладаваше дълбоко милосърдие, понеже беше приобщен към божественото. Не е възможно да се изрече и дарът му на умиление и много сълзи, нито беше възможно някой да се сравни с него в това отношение. Над него се изпълняваше словото на пророка: \"Всяка нощ обливам леглото си, със сълзи измокрям постелката си\" (Пс. 6:7) и още: \"Сълзите ми бяха хляб за мене денем и нощем\" (Пс. 41:4).Предстоятелят се веселеше и се радваше на неговото послушание и ревност. А той се измъчваше в мислите си, понеже имаше желание да избяга от житейската мълва и да се посели на пусто и отстранено от света място, като пустиннолюбива птица (Пс. 101:7). Тогава узна, че в местността Парория създал обител един Божий човек, отец Григорий Синаит, който всеки ден зовеше душите с тръбата на своето слово и с примера на своя живот и ги поднасяше на Господа. Тогава той целият беше в размисъл да замине оттук и ако беше възможно, да вземе криле, да прелети въздуха и по-скоро да се намери там - дотолкова слухът и славата за оня свети отец уязви сърцето му! Оттогава Загорието имаше само тялото му, а душата му владееше Парорийската пустиня. Защото жадуваше и търсеше там да се доближи до Бога, както жаден елен за водни извори (Пс. 41:2). Но не му позволяваше любовта на предстоятеля, защото игуменът много обичаше добрия Роман и затова временно му правеше пречки. Обаче твърде много беше утвърдил в себе си мисълта за своето заминаване и не можа нищо друго да стори, а намери удобно време и откри на предстоятеля мисълта за своето заминаване. А той само като чу това, много се наскърби, защото искаше да го има при себе си неразлъчно през всичкото време на своя живот. Но размисли да не би и без неговата воля и благословение да замине, пусна го, като го благослови и се помоли за него, и го снабди достатъчно с всичко необходимо за път.Той взе друг един брат, свой връстник и единомисленик, по име Иларион, и бързо стигна в Парорийската планинска пустиня. Като пристигнаха в обителта на великия отец, му поднесоха своя поклон и благоговение, както подобаваше. Той ги разпита откъде са и защо са дошли, а те му разказаха всичко за себе си и му известиха, че искат да му бъдат ученици. Великият старец ги прие с радост, и като узна с живеещата в него благодат силата и произволението на всеки от тях, им даде подходяща служба: на Иларион, като по-немощен, заповяда да изпълнява по-леки служби в обителта, а на по-силния Роман възложи по-тежки задачи. Великият отец тъкмо тогава строеше своята обител. И оттам можеше да се види как деятелят на послушанието Роман минава всички служби: свличаше трупи от планината, носеше дървета за зданието, камъни, вода, случваше се и вар да залива с вода, и служеше непрестанно в кухнята и фурната. Във всички тези служби се оказваше опитен работник. А на болните беше прислужник, както никой друг, защото заедно със службата даваше и здраве на болния. Затова от всички беше желан и любим поради неговото смирение и любов, за което и го нарекоха Добророман. Стараеше се с душа и тяло да изпълнява всичките служби с истинска любов и горещо желание, които възпита в себе си към оня велик светилник, Григорий Синаит, както е казано в божествената Лествица: \"Колкото цъфти вярата в сърцето, толкова и тялото преуспява в службата\", и както казва Марк Подвижник: \"Господ е скрит в Своите заповеди, и които иска да Го намери, нека изпълнява заповедите Му, и когато ги изпълнява, Него Самия намира посред тях.\"Като завършиха с Божията помощ строежа на обителта, нейните обитатели почиваха в своите килии и се занимаваха с духовните си упражнения, както всекиму беше заповядал великият предстоятел Синаит. Но като виждаше, че добрият Роман, все още младее по плът, а особено по душа, като мъдър художник му възложи работа, подходяща за неговото настроение и разум.Там имаше един престарял старец, с парализирано тяло, който гореше от ярост, поради което никой не можеше да му услужи или с нещо да го успокои. Виждайки това добрият пастир и познавайки любезното към болните служение на добрия Роман, му заповяда да прислужва на този болен старец. И тогава можеше да се види този нов Акакий, които доблестно търпи всички жестоки думи на болния старец, както Лествичникът е казал за истински покорния: \"Пий всеки час чашата на поруганието и унижението като жива вода!\" Но понеже старецът освен другите си болести имаше и развален стомах и не можеше да приема друга храна освен риба, какво направи онзи добър труженик? Тъй като умееше да лови риба още от детинство, нощем плетеше мрежи, а денем ловеше риба и така носеше полезна храна на оня старец. Лете риболовът беше удобен, но зимно време му беше много трудно да лови. Онова място е безмерно студено и водата от големия студ ставаше на лед, а снегът се задържаше до месец април. Тогава вирове замръзваха до край от големия студ и не му позволяваха обичайния риболов. Затова и двамата тогава биваха обзети от скръб - старецът поради лишението си от риба, а добрият служител - заради стареца, на когото прислужваше. Ето защо размисляше какво да направи и как ще може да улови риба. Преминаваше долчините, разриваше снега насам и натам, разбиваше леда с чук, и треперещ от големия мраз и тракайки със зъби, влизаше във вира, с нозе размътваше водата на дъното и караше рибата да излиза оттам заедно с размътената вода. И веднага поставяше сака и ловеше, измислил този наистина странен и чуден риболов. Така той полагаше душата за ближния си (Иоан 15:13)!Но и още по-жесток подвиг на послушанието и търпението извърши този труженик и послушник на Христовите заповеди... По едно време парализираният старец му заповяда да отиде и да улови риба. Но му заповяда само определено време да употреби за риболов и бързо да се върне. Обаче добрият ловец намери богат риболов и продължи повече време от разрешеното. Като си дойде, старецът не го прие радостно, макар и да беше донесъл много риба, както никога преди, ами го отрупа с много обиди и укори, като знаеше неговото търпеливо и съкрушено настроение. Рибата внесе в килията, а ловеца остави вън през цялата нощ. Тогава падна много сняг и покри страдалеца, та не беше възможно и да се види под снега. Сутринта разринаха и го намериха под снега полумъртъв... Всичко това разказахме, за да стане ясно на незнаещите какво желание имаше той още от начало към всеки вид добродетел, а най-вече да се намира в послушание на свети и божествени мъже, \"без което никой от страстните няма да види Господа\" (Лествица гл. 4, т. 8). Но и великият Григорий Богослов писа да не се нарушава законът на послушанието, защото той държи всичко небесно и всичко земно. Затова и този преподобен, който добре знаеше каква е ползата от послушанието, се стараеше като съвършен в Бога да бъде истински причастник в благата, които се раждат от покорността.И понеже оня немощен старец отиде при Господа, като върна на земята нейната пръст, а преди него - и великият светилник и общ пастир на тамошните подвижници, Григорий Синаит, тогава можеше да се види как Добророман плаче и ридае денонощно, понеже не можеше да търпи самовластно да постъпва така или иначе. Тъй като много беше загрижен за това, с цялата си душа потърси друг старец и намери един, който безмълвстваше далеч от обителта и на когото Иларион, спътникът му от Търново, се беше покорил още от начало. На него и той преклони глава, подчиняваше му се и му служеше от все душа както и на предишния. Но старецът беше безутешен, защото тогава по ония места имаше голям глад, така че в килията на стареца не се намираше нищо друго освен малко ръж, която варяха с вода и приемаха вместо всякаква друга храна. А и жестоки разбойници, които местните жители наричаха \"хусари\", слагаха върху коремите на монасите нажежени железа и изземваха от тях оскъдните блага, каквито имаха, и си отиваха, като оставяха Божиите раби лишени и от тези крайно необходими потреби. Затова Добророман и Иларион взеха стареца, оставиха Парория и пак се завърнаха в Загорието, като се заселиха на един ден път от град Търново на мястото, наречено Мокри. Но там преподобният, който от всички беше наричан Добророман заради изключително добродетелния му живот, а най-вече заради смирението и любовта му, не знам как - дали по Божие внушение за по-голяма полза, или по бесовска завист - отпадна от послушанието на стареца и се засели някъде далеч в планинската пустиня. Обаче не подобава така просто и прибързано да укорим преподобния заради това негово отпадане, защото старецът имаше Иларион, който служеше и затова случката не беше много трагична.Но подир известно време старецът, като много стар и изнемощял, излезе от този живот и отиде при Бога, Когото обичаше и желаеше, както казва апостол Павел: \"Желая да се освободя и да бъда с Христа\" (Фил. 1:23). Това като узна този плачлив мъж, прибави сълзи към сълзите и стенания към стенанията. Уязвена от жилото на покаянието, душата му бе съкрушена и умилена. Прочее той стана, скоро стигна при гроба на стареца си, падна по лице върху гроба и с риданията си огласяваше въздуха наоколо, оплаквайки немощта на своето малодушие. И ако отец Иларион не бе го усмирил с утешителни думи и не бе го вдигнал оттам, и той би пострадал също така, както оня лъв върху гроба на преподобния Герасим. Като се съвзе поради голямата утеха на отец Иларион, веднага падна пред неговите нозе, като му говореше с много сълзи така: \"Понеже престъпих заповедта и се отлъчих от съжителството на светия старец, отсега нататък на тебе ще се покорявам в Господа, както на него преди!\" Но тъй като Иларион го познаваше за по-добър от себе си в добродетелите, не желаеше да го приеме. А смиреният Роман продължаваше така да му говори: \"Няма да стана от земята, докато не приемеш да ти се покорявам в Господа!\" Виждайки неговото голямо умиление, а заедно с това познавайки и неговото голямо смирение в Бога, прие го. И оттогава можеше да се види тоя велик постник в чина на новоначалните и във всяка служба като някакъв новопостриган юноша.По това време узнаха, че Парорийската пустиня добре си съществува, тъй като българският цар Иван Александър с голям гняв е запретил на разбойниците и убийците да досаждат на Божиите раби и молитвеници за всички християни. Затова оставиха Загорието и пак се завърнаха в Парория, във въжделената своя пустиня и отшелничество. Защото онова място беше такова, че самият му вид можете да предизвика умиление в добродетелните и боголюбиви души. Понеже местността на нашето пребиваване обикновено възвисява ума ни към боговидение, както например Илиевият Кармил (3Цар. 18:19), Иоановата пустиня (Мат. 3:1; Марк 1:4, Лука 1:80), Иисусовата планина (Мат. 26:30; Марк 14:26; Лука 22:39), в която Той имаше навика да се отстранява и всред мълчанието да пребъдва сьс Своя Отец. Скоро стигнаха в Парория, построиха си килия близко до обителта на великия Григорий Синаит и там се поселиха. Тогава и аз, окаяният, дойдох от Цариград и като разбрах тяхното изключително добродетелно житие, преклоних глава и се покорих в послушание на отец Иларион, на когото и преподобният се повинуваше. И понеже наближи великата Четиридесетница, вечерта в неделя, която се нарича Сиропустна, както е обичай на единомислените да се събират и заедно да вечерят, а после по желание се уединяват отделно един от друг, така направихме и ние и приготвихме някаква гозбица за утешение на тялото. След като бяхме сътрапезници на стареца, получихме заповед от него отделно и уединено всеки от нас да прекара първата седмица в килията си, а идващата събота на свети Теодор пак да се съберем при стареца и заедно с него да обядваме. И всичко стана така, както ни заповяда нашият наставник отец Иларион. В събота седяхме на трапезата и обядвахме, а на мене старецът заповяда да предлагам от каквото стане нужда. Добрият Роман не вкусваше никаква храна, а седеше като възхитен в изстъпление и умът му беше някъде вън от него в съзерцание. И така внезапно стана от трапезата и цял разтърсен от плач отиде в килията си, защото дълго не го оставяше благодатта на изстъплението. След като изтече много време, старецът ми заповяда да изляза да го потърся; аз застанах до килията му и го слушах как плаче и ридае, както когато жена погребе мъжа си или единородния си син. Мене ме досрамя да похлопам, а получил полза от такава богодарувана благодат, върнах се при стареца, изпълнен от почуда. Като ме видя ужасен, попита ме за причнната на ужаса и аз отговорих: \"Отче, ние вкусихме телесна храна, а той духовна!\" Старецът се учуди, помълча малко п пак ме изпрати да го повикам, като каза: \"Нека се възвеселим заедно!\" Аз станах и скоро дойдох при килията му според заповедта на стареца и застанах вън да слушам, и слушах риданията и воплите му по-големи от първите. Похлопах на вратата по заповедта на стареца, Роман излезе цял обожествен, със светнало лице, а бузите му мокри от теченето на многото сълзи. Доброплачливият Роман беше придобил някога отчасти благодатта на сълзите, но за многото му подвизи и за съвършеното му послушание, а и за продължителния пост на оная седмица дойде му сега това богато благодатно дарование на Светия Дух. И му беше подарен извор на сълзи. Като отри лицето си с ръка, отидохме при стареца, седнахме на трапезата и аз със стареца се докосвахме до предложените храни, за да подкрепим малко естеството си подир изминалата неделя на безутешно пребивание, но той съвсем никак. Защото беше преситен не с хляб, а от дара на сълзите и благодатта. Помоли стареца тогава да си направи килия на едно поприще от нас* близо до реката, за да лови риба и да носи на стареца, който също страдаше от стомах, както и горепоменатият.* Старобългарското \"поприще\", гръцкият \"стадий\" се равняват на днешните 200 метра, бел.ред.Прекарвайкив такива подвизи този доброплачлив подвижник и наслаждавайки се с цяла душа на пустинното уединение, както желаеше, прибави подвиг към подвизите си и придоби сълзи към сълзите си. Само един Бог знае какъв извор от сълзи изля този богоумиленик, като сам беседваше със Самия Бог, без никой да го смущава. Защото безмълвието ражда плача, както са ни научили божествените отци, и особено великият монашески вития Иоан Лествичник, който е казал, че плачът обновява кръщението и прави безгрешен кръстения. Какво имаше и да се говори за благодатта, с която Роман се сподоби от постоянно проливаните сълзи и от духовното утешение?! Нашият ум недоумява, нито пък езикът ни може да прибави към нашата повест неявеното и неизвестното, но опитните подвижници познават казаното от своя собствен опит, макар и ние да не смогваме да го представим с нашето слово. Делото му беше изрядно и богоугодно: ловеше риба и носеше на своя отец по Бога като немощен и разслабен, а сам си ядеше обичайната постна храна. Както мирно си прекарвахме там времето, скопелският (от \"Скопелес\" в Одринската област, бел.ред.) кефалия с писмо ни съобщи, че мюсюлманите щели да дойдат там на лов за дивеч: \"Затова едно от двете трябва да направите: или да влезете в кулата и да съжителствате с тамошните монаси, или да напуснете онова място. Това ви съветвам, понеже мисля за вашето спасение и вашата полза.\" Невъзможно е да се изрази с каква болка ни изпълни това съобщение и колко сълзи изтекоха от нашите очи, когато трябваше да напуснем нашата любима пустиня! Понеже не ни беше възможно да съжителстваме с монасите в кулата, тъй като имахме навика да живеем уединено, както знаят това опитните, тогава, без да щем, напуснахме Парория и се завърнахме в Загорието, намерихме нашите първи килии в Мокри и се поселихме в тях. Отец Иларион и аз с него на едно място, а богоумиленият преподобен Роман се настани на друго място, за да може без пречки да върши делото на плача, както казва божественият Иоан Лествичник, че уединението е родителка на плача със слово и божествен разум.\"И колкото пъти ходих при него поради някаква нужда и по заповед на стареца, чувах го да стои вън от килията си, да ридае и плаче, както погребалите своите мъртъвци.Но пак напомняше за Парория, понеже беше истински пустиннолюбец, който по всякакъв начин се отърсваше от житейската мълва. Малко време прекара с нас и пак остави Загорието и бързо стигна в Парория, като счете за нищо страха от мюсюлманите, защото заради оная пустиня пренебрегна телесните беди, както правеха мъчениците заради блаженството в небесата. Като стигна там и като навлезе навътре в планинската пустиня, си построи колиба, в която и се сподоби с великия ангелски образ (велика схима) и се преименува Ромил. В оная пустиня прекара пет години далеч от всякакво човешко общение, макар понякога против волята си да отиваше по необходимост в манастира на преподобния отец Синаит. И кой е способен да разкаже за потоците сълзи на неговите очи, както и за неговите борби и ужаси, които Божият раб получаваше от враждебните демони, както сам той ни разправяше, когато толкова време е прекарвал в усамотение, молейки се на Единия Бог денем и нощем? И казваше блаженият, че без Божията помощ никой от носещите тяло не може да се бори с демоните и да ги победи. И рече: \"В началото, когато навлязох във вътрешната планинска пустиня, демоните ми правеха много привидения и страшилища, понеже искаха да ме уплашат и да ме прогонят оттам: някога показваха светила, някога гръмове и мълнии, някога голям шум като от движението на кораби, някога пък гласове и възклицания, подобни на нападенията при война. Но дори и стръмнините, и върховете на планините издаваха двойни гласове, та ми се струваше, че и самите дървета изпущаха гласове. Но аз се съпротивлявах в името на Господа Иисуса (Пс. 117:10-12) и смятах техните устрашавания за детски играчки. И въпреки всичко това, се молех там да завърша живота си.\"Но по неизречените и непостижими съдби на Твореца Бога се случи да бъдат разорени и да запустеят онова монашеско място и славната обител на великия отец, Григорий Синаит. Мюсюлманите навлизаха в онази планина, както скопелският кефалия ни предупреди, много пъти обсаждаха кулата, обсипваха със стрели монасите и най-напред взеха товарните им животни. Затова монасите излязоха от онова място, като се разсеяха по разни места, и най-напред запалиха кулата, за да не се загнездят в нея богопротивниците. Тогава и преподобният Ромил против волята си излезе от оная пустиня и пак се завърна в Загорието, където много далеч от града в пусто място си по-строи колиба и живееше там. Но общият враг на нашето спасение пося в сърцата на близо живеещите монаси завист към преподобния. В Загорието няма такива отдалечени пустини както в Парория: където и да се посели монахът, там все ще се намерят или други монаси, или пък мирски селища ще се окажат на близко разстояние. Кроткият и мирен Ромил като узна за тяхната завист, скоро излезе оттам и дойде в Света Гора, която в различни времена беше показала много предани раби на Бога Вседържителя и много души на тамошни жители настави към пътя на спасението. При него се стичаха мнозина, които живееха не само отшелнически, но и общежително, защото словото му имаше благодат, бидейки опитен в монашеските работи още от младини. И беше силен да привлече към пътя на спасението ония, които с вяра идваха при него. И много пъти му се случваше да изнемогва поради дългите разговори на монасите посетители. Но понеже искаше да живее безмълвно .и да беседва насаме с Бога, често прихождаше от място на място, като по такъв начин избягваше човешките метежи и човешката слава. И това правеше не поради незнание или униние, или леност, а както е казал Лествичникът: \"Видях нещо, което ражда за монасите търпение, когато стоят на едно място. Обаче аз счетох за по-блажени ония, които се скитат заради Господа\", и на друго място: \"Високолетящ орел е монахът, който не притежава нищо: сполети го скръб и той без никакво съжаление напуща онова място.\" Виж как бе възприел прехождането от място на място, за да не се привързва с пристрастие към нещо от настоящето! След като промени много места на Света Гора, после дойде в близката до свещената Лавра местност, която по местно название още от начало се нарича Мелания (Черна), а всъщност изпълнена с действието на духовната светлина. По това време и самият аз, недостоен за неговото съжителство, дойдох от Загорието и го заварих да гради килия за свое жилище, преклоних му главата си и му се покорих в послушание, защото го обичах от много време и бях привързан към него с любов в Господа.Тогава имаше глад на онова място и нетърпимо притеснение за най-необходимото. Затова разпрати някои насам-натам по Света Гора да купят потребното, защото още не получаваше от свещената Лавра дажба, която се нарича \"аделфато\" (братско). Беше новодошъл на това място и мнозина не го знаеха, затова пратениците се завърнаха без резултат и с празни от търсените потреби ръце. Като видях това, аз се изпълних със срам и смущение, и казах: \"Горко ми, отче, окаяния, в какво време дойдох при твое преподобие, когато си изпаднал в такава оскъдица за най-потребното, та и аз да стеснявам светиня ти!\" Но тоя ми отговори със запрещение: \"Горко на твоето неверие, окаяни! Аз вярвам на моя Господ Иисус Христос без никакво съмнение, че Той няма да ни остави без Своя промисъл за нашите телесни потребности!\" Така изобличи моето маловерие, а Бог правеше според вярата на Своя раб и вярата се превръщаше в дело. Два дни минаха и той ме изпрати в манастира при един свой познат за някаква работа. Аз отидох, седнах в странноприемницата вън, за да чакам оногова, при когото бях изпратен. Но пристъпи към мене един бедняк, който ми говореше така: \"Брате, както те гледам, сега ли си дошъл тук?\" Като чу от мене, че се намирам в Мелания с някой си старец, каза ми пак: \"Може би имате нужда от хляб?\" Но аз като го гледах такъв бедняк, рекох му: \"Откъде ще вземеш ти хляб, когато самият си беден и немощен?\" А той ми отговори: \"Аз дойдох да прося пресен хляб от един мой познат. Но сух хляб имам повече, отколкото ми трябва.\" После отиде бързо и ми донесе голям чувал, пълен с хляб, който аз взех и бегом възлязох при преподобния. Той, като видя и като узна, че съм го взел от някакъв бедняк, вдигна ръце към небето и извика: \"Слава Тебе, Боже наш, че не от богатите, а от бедните си ни показал Своята милост, за да изобличиш нашето малодушие!\" По такъв един благоприятен повод ме наставляваше като баща и изобличаваше моето маловерие и скъперничество. А сам той имаше голяма вяра в Бога и на всички просещи отваряше обятията на милостинята, и не само на човеците, но и на животните, и на зверовете, и на птиците.Ако някой монах искаше да си построи килия и търсеше някаква помощ от нас, идваше и го молеше да ми заповяда да отида и да помогна. Той го приемаше с радост и казваше: \"Да, отче свети, аз ще го изпратя утре да ти помогне!\" След като той си отиваше, заповядваше ми: \"През тази нощ каквото имаш за ядене приготви повечко, защото Бог ни вика да помогнем на този отец, който си строи килия!\" Аз бързо направих както ми заповяда. Сутринта вземахме хляб, вино и вариво, плодове и нещо сладко и отивахме заедно при поканилия ни. Тогава можеше да се види как преподобният Ромил работеше като някой младеж заедно с други, намерили се там дори до вечерта.Веднъж светецът дойде в нашата обща килия да ядем заедно, понеже всеки от нас ядеше и пиеше насаме в килията си с изключение на някои определени дни, както е обичай сред монасите. Но някакъв чужд монах дойде и започна да сече дърва близо до нашата килия; аз излязох и яростно и несдържано рекох: \"Брате, кой си ти, та смееш да сечеш дърва близко до нашата килия?\" А той като чужденец и бедняк, защото бедността смирява човека, с най-кротък глас ми рече: \"Отче, прости ми, защото съм чужденец и не знаех, че има килия тук!\" Светецът чу това и ми рече: \"Покани го вътре!\" Когато той влезе, заповяда ми да му дам да яде, и като избра най-кротки думи като предан ученик на кроткия и мирен Христос, рече му: \"Откъде си, брате?\" Той отговори: \"От Трапезунд съм, сега съм дошъл на Света Гора.\" Понеже узна от него всичко за него и че едва може да си изкара насъщния хляб, рече ми веднага: \"Каквото имаш в килията си, раздели го на две части и дай половината на този беден наш брат в Господа!\" Аз му възразих с моето плътско мъдруване: \"Отче, та ние сме много и повече от него имаме нужда.\" Но той строго ме погледна и рече: \"Не помниш ли какво съм ти казал? Ако имаш вяра, никога няма да свърши потребното!\"Като завършихме килията, влязохме в нея и започнахме нашите редовни духовни занимания. Но веднага ни обзе смут, защото, както пчелите имат обичай да летят по злачните и росни поля, за да събират мед, така и монасите на Света Гора бозаеха божествените и действени слова, които излизаха от устата му. И както магнитът привлича към себе си желязото, така и неговата сладка беседа - душите на неговите посетители. Затова в резултат се получаваше голяма печалба и полза за учещите се от него, защото, ако някой имаше в душата си някаква страст, веднага се изцеряваше, след като се насладеше на един разговор с него. Виждах скръбни някой от посетителите, или жестоки, или сухи, страдащи от човеци или демони, но поради сладостта на неговото радващо поучение всички се връщаха у дома си със светло лице и весела душа. Заслужава си да присъединим към тази наша повест и част от неговото поучение за полза на читателите.\"Братя и отци, нека запазим съвестта си чиста към нашия ближен и сърцето чисто от скверни помисли, които обикновено оскверняват горката ни душа! Но ние не можем да придобием това, ако не благоустроим тричастността на душата според богосъздаденото естество: гняв, желание и помисъл. Премъдрият и преблаг Господ това положи за ограда и пазител на човешката душа, та човекът, като се държи за тях и по естество, и по воля Божия, да премине живота си смирено и безстрастно, както нашите свети отци ни проповядваха за наше поучение и още повече за нашата дейност: гневът ти да бъде насочен само срещу змията, сиреч дявола, заради когото си отпаднал (Бит. 3:1-6); всичкото ти желание да се устреми само към Бога и към нищо друго от видимите изкушения; помисълът ти да началства над всичко и по-лошото да не отвлича по-доброто! Когато въоръжим гнева си против духовните врагове, сиреч против демоните, страстите и противниците на нашето душевно спасение, тогава и естественото ще задържим, и Бога ще можем да обичаме от все душа, и ближния си като себе си, както ни учат свещените Евангелия (Мат. 22:37-39; Марк. 12:30-31; Лука 10:27). Но ние се гневим на нашите братя, когато свойството на нашия разум се вдигне против естеството, и когато ни завладее някакво земно желание - сластолюбие, славолюбие, сребролюбие, отдето ще дойдат яростта и гневът, злопаметството и клеветата, препирнята и завистта към ближния и в края на завистта - убийството. Когато пък сдържаме желанието си според естеството, както ни е дадено от Бога, тогава желаем вечните блага, които \"око не е виждало, ухо не е чувало и... на ум не е идвало\" на страстния и плътски човек, които Бог е приготвил за ония, които Го обичат (1Кор. 2:9), и заради които със сладост търпим всеки телесен и душевен труд, като усилваме добродетелите: пост, бдение, непрестанна молитва, нестяжание, телесна чистота или просто казано - всичко вършим за спасението на душата и денонощно се трудим. Освен всичко това никакво добро не може да се извърши в нас. Премъдрият в богословието свети Максим е рекъл, че не е възможно злото да се промени без сърдечно съкрушение. А сърцето го съкрушава тричастното въздържание от сън, храна и телесен покой. Но когато същото това наше желание се надигне скотски против естеството, тогава заставаме близко до безсловесните, както казва Писанието: \"И човекът, които е на почит, не разбра това, а се причисли към животните и се уподоби на тях!\" (Пс. 48:13, 21, слав.)\"Ето защо оттук се явява желанието за земни и тленни неща: храна и слава, злато и сребро и родената от тях нечистота, заради които и се гневим на човеците, и злото помним непростително, и грешим непрестанно. Понеже помисълът - словесното начало в нас - е поставен да началства над всичко, ако запази дадената му от Бога благодат, човекът нарежда живота си по Негов образ и подобие, като винаги мисли доброто, пее със събран ум, моли се с безметежен дух и волево пребъдва в Господния закон ден и нощ (Пс. 1:2), и за всеки човек мисли благочестиво. Ако обаче той се отклони от добрия път, какво повече трябва да говорим? Той ще се изпълни с многословие и клевета, сквернословие и гняв, хулене и всички греховни деяния. Заради този помисъл и нечувствие ще овладее човека, и без да усеща това той, ще продължава да си мисли, че шества безпогрешно.\"\"Но дръж тази тричастност според естеството, както се каза, като пазиш съвестта си цяла и здрава, която и ще ти показва доброто и злото, тя е естественият закон, даден на човека отначало, и ще те съветва доброто да държиш, а злото да отбягваш. Поради това, като словесни и самовластни, ще бъдем увенчани за добрите дела, а за злите справедливо ще бъдем осъдени. Но ако още от началото отхвърлим дяволските атаки, макар и смущавани от тях, няма да бъдем осъдени, а напротив - ще получим от Бога награда за добродетелта. Ако ли още от първото нападение приемем неговите враждебни семена, веднага идваме в съчетание с него, от съчетание в съгласие, а от последното, стигайки вече до злодеяние, ще бъдем справедливо осъдени!\"Говореше им и това: \"Когато отидете в килията на някой любим брат и намерите отворени вратите, не влизайте веднага, но първо похлопайте отвън, както е възприето, и влизайте само тогава, когато домовладиката заповяда. Като седнете, не въртете очи насам-натам и не разглеждайте какво има в килията (Свети Исаак Сирин, Подвижнически слова, бел.ред.). Но като преклоните глава и очи надолу, разговаряйте с домовладиката за каквото сте дошли. И ако видите там книги, не ги взимайте за четене в присъствието или отсъствието на хазяина. Защото това е проява на невъзпитание и е против съвестта. И никоя не отваряйте, но най-напред кажете на собственика, и ако той ви позволи, тогава отворете. И най-добре не желай да отвориш книгата, ако сам собственикът не ти каже. Ако твой приятел ти даде за пазене кесия със злато или сребро, да не се изкусиш да отвориш и да видиш какво има вътре. Това е проява на недобро възпитание. Ако ли бъде друг някакъв съсъд на някой брат, не влагай в него ръката си! Защото това е безумие и изгубване на благоговението, и е вреда за душата, от която ще дойде и да започнеш да крадеш. Ако намерите захвърлен в манастира някой съсъд на вашия ближен, или на пътя, или на пусто място, да не го задържате за вашите услуги, ами веднага го върнете на неговия собственик! Ако ли не, това ще ви се сметне като кражба в деня на съда!\"Веднъж моят отец ме изпрати при един старец да го помоля за някаква книга и да му я донеса. Аз отидох, взех книгата и тръгнах към нашата килия. Но уморен от пътя, седнах малко да си почина, разтворих книгата и веднага намерих главата, която моят отец искаше да прочете. Аз я прочетох, затворих книгата, донесох му я, а той я взе и я отвори. Оглеждаше насам-нататък, като искаше да намери оная глава, и не я намираше. Аз попитах: \"Коя глава търсиш, отче, в тази книга?\" Като узнах от него, че тъкмо оная е, която аз по пътя намерих и прочетох, рекох му: \"Ако заповядаш, аз ще ти покажа което търсиш\". Той рече: \"Покажи!\" Аз взех книгата, намерих главата и му я показах. Тогава той ме погледна строго и ме попита: \"Отде знаеш, че в тази книга има такава глава?\" Прочее, като съзнах своето падение от самия вид на светия старец, паднах пред нозете му, просих прошка и изповядах, както бе. Тогава ме обсипа с укори, като казваше: \"Окаянико, как си смял да отвориш моята килия и каса и да разгледаш какво има вътре? Излез си от мене! Аз не искам повече такъв ученик, който се доверява на своя помисъл, а не следва моята воля!\" И се валях пред нозете му, и молех със сълзи за прошка, с каквато едва се сподобих, не без епитимия и покайно правило.Така промишляваше за ония, които бяха под негова ръка и по много начини им доставяше полза. И не само своите ученици, но и ако ученикът на друг някой старец бъде овладян от прекословие, или непослушание, или друга някоя страст и бъде изпратен при него за изправление, той му говореше такива думи:\"Брате мой възлюбени, това е апостолски път, по който ти шествуваш. И както апостолите имаха благоговение към Господа Бога Иисуса Христа, така и всеки от нас е длъжен да го има към своя духовен отец, щом веднъж сме се отрекли от своята воля, както Сам Господ ни е научил, като казал: \"слязох от небето не за да върша Моята воля, а волята на Отца, който ме е пратил\" (Иоан 6:38). Апостолите, като се научиха от Него, нищо не Му говореха против, нито спореха, нито се доверяваха на своята воля и на своите помисли, но се покоряваха на заповедта и разума на своя Учител. Затова справедливо слушаха от Него: \"Дето съм аз, там ще бъде и Моят служител\" (Иоан 12:26), и не ги излъга надеждата им. Затова смея да кажа, че и всеки от вас, който разумно търпи отсичането на своята воля и уязвяван от обидите и укорите на своя духовен отец, понася със смирение и самоукорение, без да прекослови и без да го осъжда в нищо, и той ще бъде увенчан заедно със светите апостоли и ще се радва с Христа в безкрайните векове.\"Имаше един старец, който живееше малко по-ниско от нас на около едно поприще разстояние. Все още робуваше на гнева, макар и да беше усърден подвижник. Той имаше ученик много послушен за всякакво служение на стареца, но все още не можеше да търпи грубостта му, по която причина искаше да избяга от него. Но старецът всякога усещаше, когато братът е обхванат от такива мисли, вземаше го и дохождаше при нашия светец, защото той имаше сила от Бога да утвърждава и да наставлява изкушаваните от ненавистника на доброто, дявола. Той приемаше всякого поотделно и ги наставляваше, като на всекиго говореше и го съветваше с подходящи думи. На стареца казваше: \"Отче и брате в Господа, не така грубо и строго трябва да се караш на брата, а към строгостта прибави малко кротост и милост!\" Той слушаше и обещаваше да изпълни съвета на отеца, но побеждаван от своята природа, продължаваше да поддържа пак същата строгост и грубост. Също така и на младия говореше подходящи думи, като общ отец и предан труженик на любовта: \"Да не смееш да се отделиш от стареца, за да не попаднеш на по-големи изкушения! Защото, който отпадне от послушанието, той бива отведен в измамата на врага. Но, както ми се струва, или ти в едно късо време ще умреш, или старецът. И по такъв начин ще загубиш наградата за своите трудове. Ако ли останеш дори до смъртта на стареца, то ти ще бъдеш увенчан заедно с мъчениците и ще ликуваш заедно с ангелите в радост и веселие за безкрайни векове!\" И той слушаше, и си отиваше радостен, и обещаваше да остане при стареца. И о Божиите съдби! Този млад брат имаше заповед от своя старец три пъти в седмицата да ходи в манастира и да помага в хлебарницата - вторник, четвъртък и събота, а след това да се връща при него с пресен хляб. Така по този обичай той отиде и на Велика сряда вечерта, вече срещу самия Велики четвъртък, да помогне в месенето на хлебното тесто, при което старецът му беше заповядал да почака до божествената Литургия и да се причасти с божествените Тайни - преди да се завърне при него с пресния хляб. Всичко стана така, както заповяда старецът. Свърши божествената литургия, братът се причасти с пречистите Тайни, отиде в хлебарницата по обичая си да вземе хляб, но внезапно го обзе неочаквана треска, от която той умря в същия час. Отците на обителта прилично приготвиха тялото му и го предадоха на гроба.Като чу това, старецът го заболя сърцето и прибавяше сълзи към сълзите и ридания към риданията.Това правеше непрестанно чак до смъртта си, като припяваше и той както наставникът на свети Акакий в Лествицата: \"Простете ми, отци, защото аз извърших убийство!\" И това стана не просто и случайно, ами божественият промисъл го нареди така за покаяние и спасение на двамата: братът се причасти с божествените Тайни в такъв велик и страшен ден и веднага отиде при Господа, а старецът дори до смъртта си не престана да ридае, така щото отпосле и гробът му издаваше някакво благоухание. Тази повест я разказахме, за да разберат слушателите каква полза имаха монасите на онова място от словата и завещанията на светия отец Ромил.Но понеже се стичаха при него множество монаси, които искаха да се насладят на неговите беседи, затова се нарушаваше неговата обичайна духовна служба и умно пред Бога стоене, а душата му негодуваше и тъжеше, изпълнена с метеж и скръб. Затова ми каза веднъж: \"Брате, иди под върха Атон откъм северната страна, огледай добре, потърси и намери равно място, за да отида там и да се поселя, та дано поради пустинния характер на мястото да мога да почина от мълвата на идещите при мене! Тук хората не ме оставят да почина, нито да се смиря, както виждаш сам ти.\" Аз отидох, намерих добро и подходящо за постройка на килия място, където имаше и един извор. От камъка изтичаше най-сладка вода. Скоро отидохме там с някои опитни в такива работи братя, веднага свършихме по-стройката на килията, светецът влезе в нея и беседваше сам със Самия Бог, като за някое време си почина от уморителните разговори и мълва. Но хората научиха мястото на неговото новопоселение и пак идваха при него както преди според думата на Господа: \"Не може се укри град, който стои навръх планина\" (Мат. 5:14). Планината беше висотата на добродетелите, на която възлезлите светят като светлина, за да се изпълни над тях словото, което гласи: колкото някой бяга от човешка слава, толкова самата слава го настига[ (Свети Марк Подвижник, бел.ред.).Но малко време по-късно се случи убийството на сръбския деспот Углеш*, което изпълни със страх и метеж всички монаси на Света Гора, и най-вече тези, които живееха в отшелничество и пустинно безмълвие. Затова мнозина от отшелниците на Света Гора избягаха. Също така и този светец, принуден от тях, остави своята любима пустиня в Света Гора и отиде на друго - непознато и неизвестно - място, но подходящо за пустинолюбци като него, което обикновено се нарича Авлона. Но и тук праведникът сбърка със своите съждения, защото, колкото той искаше да скрие под крина на смирението светлината на божествения си живот, толкова явно Бог го поставяше на свещник (Мат. 5:15), защото беше казал: \"Тъй да светне пред човеците светлината ви, та да видят добрите ви дела и да прославят Небесния ваш Отец\" (Мат. 5:16). Направи си малка колиба и в нея живееше, като възнасяше към Бога своите молитви и моления.Чуха това монасите, които бяха избягали от Света Гора поради страх от другородците, и разпалени от желание идваха при преподобния със своята скръб заради ползата и заради добродетелта, та дори ако би било възможно и да му съжителстват. Но това той не желаеше, затова ги наставляваше и поучаваше на добродетел и страх Божий и пак ги изпращаше да си отидат у тях си. Чуха за него и светски бележити мъже и дохождаха при блажения, търсеха неговото благословение, носеха му всичко за неговите телесни нужди - избрани плодове и хляб, и други потреби. Но светецът им казваше: \"Чеда, не ни подобава да приемаме това, защото нас ни стигат тези бедни дрехи и храна зеленчук със сол!\" А тях благославяше и ги наставляваше да разберат добродетелния живот, и ги изпращаше с мир по домовете им.* Сръбският деспот Углеш управлявал източната част на Македония и западната на Тракия, откъдето е входът на Света Гора. Турците го убили в жестокото сражение при река Марица на 26 септември 1371 година. Бел.ред.Като виждаше блаженият, че и тук не може да скрие съкровището на своите добродетели, и понеже не можеше дълго да търпи това, прекара нощта в молитва, отправяше към Бога непрестанната си благодарност и говореше със сълзи: \"Благодаря Ти, Господи, че пак ме спъна моят враг, който и в тази бедна пустиня не ме остави, но коварства против мене и прави да ме славят! Затова моля Ти се, Лекарю на душите и телата, избави ме от всички негови козни, и ме сподоби да попадна на особено местожителство с моите отци!\" Помолил се така, за да избегне оная пустиня и да се скрие в други непроходими места, ето вижда насън видение някакво божествено, което му казва: \"Остави Авлона и иди на друго място, където Бог благослови, но не в Света Гора!\" Той прие съвета на това видение, остави Авлона и отиде в сръбска земя заедно с учениците си на мястото, наречено Раваница, където има обител \"Възнесение Господне\", близо до която си направи колиба. След като прекара там не много време, възлезе от земните към вечните обители и предаде блажената си душа в Божиите ръце*.* Както се предполага, в 1375 г., на 16 януари, когато се празнува неговата годишна памет, бел.ред.А заради добродетелния му живот, за отричането от света и за другите му боголюбезни и спасителни дела Бог го прослави подир неговата смърт: гробът му издава голямо благоухание, прогонва бесове от човеците, хромите изправя, дарува зрение на слепите и просто казано - изцерява болните от всеки недъг и всяко страдание, когато прибягват с вяра към него, чрез благодатта и дръзновението, което получи от Бога, Комуто приживе посилно угоди. Така Господ прославя ония, които с все душа са Му послужили и са Го прославили.О, отче на отците, светилниче на постниците, наставниче на монасите, добър възпитаниче на пустинята, връх на безмълвието, велегласни тружениче на плача, зрителю на божествените тайни и извършителю на чудеса, непрестанно се моли като раб и близък Божий приятел за мира и доброто състояние на светите Божии Църкви и на християнския народ, за твоя български род и за обителта, в която лежи твоето честно тяло! Моли се и за нас, недостойните твои раби, и с благост приеми тази слаба наша похвала ти, който си достоен за ангелски по-хвали, та по твоите молитви да получим прощение на предишните си грехове и да наследим небесното царство заедно с всички светци в Христа Иисуса нашия Господ, Комуто подобава всяка слава, чест и поклонение с безначалния Му Отец и пресветия, благ и животворящ Негов Дух, сега и всякога и във вечни векове! Амин!Жития на светиите, преведени на български език от църковно-славянския текст на Чети-минеите на св. Димитрий РостовскиСвещеномъченик Дамаскин се родил в Габрово, Търновска епархия. Напуснал отечеството си, пристигнал в Света Гора, приел монашество в манастира Хилендар, където впоследствие бил ръкоположен за иеродякон и иеромонах, а накрая бил възведен в сан игумен на същата обител. По някакви манастирски дела трябвало да отиде в България, в град Свищов, откъдето вече се готвел да се завърне в Света Гора, след като изпълнил поръченията и потребите на манастира. Но тъй като някои турци били длъжници, той им поискал да погасят дълга си. Турците не само не пожелали да заплатят, както били длъжни, но се посъветвали помежду си и му отнели и онова, което той имал в манастирското подворие.Видяло им се малко така да оскърбят смирения монах... Затова тайно въвели в подворието една туркиня с подозрително поведение, оставили я вътре в монашеското жилище и тогава нападнали подворието, разбили вратата с шум и викове и като намерили туркинята вътре, веднага вързали невинния Дамаскин. Разграбили още каквото могли и го представили в турското съдилище като виновен, че похитил агарянска жена, като беснували и клеветели преподобния старец, задето бил осквернил техния закон.Управителят на града ясно виждал и разбирал, че всичко това е клевета, и затова всячески се стараел да оправдае невинния. Но крясъците на разярената турска тълпа надделели и въпреки съда и законите, без да чуват заплахите и изискванията на главния старшина, те грабнали божествения Дамаскин и го повели към бесилото. Само едно средство му оставало да се избави от незаслужената смърт - да се отрече от Христа и да признае Мохамед. Но страдалецът въпреки ласките и обещанията на турците, които на три пъти му предлагали всевъзможни блага и наслаждения, ако се отрече от своята вяра и приеме техния закон, и въпреки очевидната смърт, спокойно отговарял: \"Аз съм се родил християнин и християнин ще умра! Водете ме където щете!\" Тогава го довели на лобното му място с вързани назад ръце.Докато турците се готвели да го обесят, той изпросил от тях позволение да се помоли на Господа. Те не му отказали това. Светият мъченик се обърнал на изток, помолил се, прекръстил се и заявил на убийците, че е готов да умре. Тогава го обесили.Така свети Дамаскин получил страдалчески венец. Впрочем Божият гняв скоро сполетял бесните му убийци. След неговата кончина, плувайки по Дунав, те се удавили и по този начин още тук на земята получили заслуженото си наказание за невинната кръв на свещеномъченика Дамаскин. Пострадал в 1771 г. По неговите молитви да ни спаси Господ! Амин. ", "date": "2018.01.16", "title": "Честни вериги на св. ап. Петър. Преп. Ромил Видински. Св. свщмчк Дамаскин Габровски"}
{"url": "http://www.cross.bg/tema-zhivo-tzirka-1565532.html", "text": "/КРОСС/Тема: Книги за кувиози - една инициатива в помощ на новороденитеТема: Последни данни за грипа - как да се защитим?Тема: Договорът за добросъседство с Македония е ратифициран - какво следваТема: Общински болници на протест - има ли решение за пациентите и лекарите?Тема: София - между проблемите и решенията. Говори Йорданка ФандъковаТема: Колко са автомобилите с нелегални газови уредби? За опасностите и контрола гледайте на живоТема: Скритите кодове на едно посещение - Даниела Кънева разказва всичко за японския премиер Шиндзо АбеТема: Телефонна измама от остров Възнесение. Как едно обаждане може да ни струва над 30 лева?Тема: Студ в училището в Куклен. На живо: защо няма парно в средата на зимата?Тема: Разследване на bTV - защо вместо на боклука старите дограми се продават за огрев? И още: какви мерки ще вземе общината срещу замърсяването на въздуха в София? Позициите на ГЕРБ и БСПТема: „Кумгейт\" - епизод пореден. Как депутатът от герб Делян Добрев ще отговори на новите обвинения от Елена Йончева?Тема: След репортаж по bTV - вълна от съпричастност към самотна майка с три деца от АксаковоТема: На кого да се оплачем ако ни експлоатират на работното място? Гостува омбудсманът Мая МаноловаТема: На живо: дупка в Люлин едва не погълна автомобил. Ремонтират я след сигнала до bTV и по време на снеговалежТема: Защо от години спортният комплекс червено знаме тъне в разруха? И кой допусна разграбването му?Тема: Ще останат ли без достъп до здравеопазване 2 милиона пациенти? Отговора на здравното министерство, след като 23 общински болници се вдигнаха на протестТема: Еврото - да бъде или да не бъде? Какво печелим и какво губим, ако приемем европейската валута?Тема: Винетката е вече електронна. Колко ще плащаме, за да се движим по родните пътища?Тема: От цирка на манежа до \"цирка\" в парламента. Защо артисти поискаха политиците да не сравняват действията си с тяхното изкуство?Тема: Денят на Фънки в рубриката за рожденици на Никол Станкулова.Тема: Кои са финалистите в най-голямата социално отговорна инициатива на NOVA - ПРОМЯНАТА? ", "date": "2018.01.16", "title": "Теми и гости в сутрешните блокове"}
{"url": "http://www.cross.bg/grigor-yasno-dimitrov-1565550.html", "text": "/КРОСС/ Вече е ясно кога ще се играе мачът на Григор Димитров от втория кръг на Откритото първенство на Австралия. Той ще е в сряда сутринта от 10 часа.Българинът се изправя срещу преминалия през квалификациите 22-годишен американец Макензи Макдоналд. Съпреникът на световния номер 3 е 186-и в  ранглиста, като двамата никога не са се изправяли един срещу друг.Григор отново ще играе на \"Род Лейвър Арина\", но този път е във вечерната сесия, която започва в 19 часа местно време. Преди него на този корт ще се изявяват Елина Свитолина, Каролин Вожняцки и Рафаел Надал. ", "date": "2018.01.16", "title": "Вече е ясно кога Григор Димитров излиза за втория си мач в Мелбърн"}
