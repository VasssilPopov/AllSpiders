{"url": "http://www.cross.bg/hemodializa-byrgas-ymbal-1602120.html", "text": "/КРОСС/  С 12 нови апарата вече работи Отделението по хемодиализа на УМБАЛ Бургас. Те са купени с целеви средства от Министерството на здравеопазването, като стойността на обществената поръчка е 249 000 лв. без ДДС. Това е добра новина за всички 120 пациенти на Отделението по хемодиализа, които търпяха неудобства заради старите и развалящи се апарати. Машините облекчават и работата на екипите, защото са съвременни и лесни за употреба.Въпреки наличието на други две частни хемодиализи в Бургаска област, потокът тук се увеличава. Не са редки ситуациите, когато по-сложни случаи се препращат от частните отделения тук. Сред пациентите има и деца - най-младият бургазлия на хемодиализа в момента е на 17 години. УМБАЛ Бургас приема пациенти от най-отдалечени населени места, като ги вози и връща обратно за всеки сеанс. През лятото отделението обслужва и чуждестранни туристи и летовници.  ", "date": "2019.04.18", "title": "12 нови апарата за хемодиализа купи УМБАЛ Бургас"}
{"url": "http://www.cross.bg/atlas-oblakut-neiilur-1602115.html", "text": "/КРОСС/  Младата британска актриса и звезда от филма \"Облакът Атлас\" Мая-Лиша Нейлър почина на 16-годишна възраст.Нейлър е починала още на 7 април, след като загубила съзнание, но вестта за смъртта й беше разпространена днес, съобщиха от БТА. Причините за ранната смърт не са известни.Английската актриса, певица и фотомодел прави своя дебют в киното през 2004 г. Най-голяма популярност получава със сериала на Си Би Би Си \"Millie Inbetween\". Тя участва и във филмите \"Облакът Атлас\" (2012), \"Код червено\" (2013) и \"Индекс нула\" (2014). ", "date": "2019.04.18", "title": "Актриса от \"Облакът Атлас\" почина на 16 години"}
{"url": "http://www.cross.bg/sofiya-energiya-toplofikatziya-1602124.html", "text": "/КРОСС/  Прозовавам Йорданка Фандъкова, като кмет на София и заместик-председател на ГЕРБ, да използва цялото си влияние в партията и парламентарната група, за да се не допусне на второ четене да се приеме поправката в Закона за енергетиката за отпадане на „кафявата\" добавка за производство на електроенергия от когенерационни мощности. Този апел отправи лидерът на БСП - София и председател на групата на социалистите в СОС Калоян Паргов в началото на днешна сесия на Общинския съвет.„Ако Народното събрание приеме предложението на Делян Добрев и Валентин Николов, това застрашава съществуването на \"Топлофикация София\" и на останалите топлофикации в страната, а последствията ще бъдат много лоши\", категоричен е Паргов. Той посочи, че за да компенсира столичната топлофикация липсата на такава добавка за производството на електрическа енергия, ще трябва да се повишат драстично цените на топлинната енергия. „Това ще засегне пряко всички софиянци, ползватели на топлинната услуга\", заяви Калоян Паргов.„Предложението на господата Николов и Добрев не отговаря на директивите на ЕС, защото в идентична ситуация Полша е извоювала това да не се счита за държавна помощ, за каквото става дума в доклада на двамата депутати от ГЕРБ\", обясни председателят на БСП - София и допълни: „В тази ситуация се обезмисля функционирането на работната група в СОС, която от началото на годината търси най-добрия модел, който да извади „Топлофикация София\"от кризата\". Една от идеите, за да се увеличат приходите на дружеството, е да бъдат изградени допълнителни мощности за производство на „кафява\" енергия, така че да бъде запазена социално поносимата цената на топлинната енергия. „Бъдещето на „Топлофикация София\" е в инвестиции в нови и по-ефективни когенерационни мощности, с оглед постигането на съотношение 1:1 на производството на топлинна и електрическа енерия. „Ето защо, ако се приемат окончателно промените в Закона за енергетиката, БСП ще изтегли своите представители от работната група, защото работата им се обезмисля\", предупреди Калоян Паргов.Заместник-председателят на СОС от БСП Милка Христова обясни, че в момента „кафявата енергия\", която произвежда „Топлофикация София\", чрез когенерация, се изкупува на по-висока цена от тази на стандартната електроенергия. „С тази разлика в цената донякъде се компенсира цената на топлоенегията. Ако в момента цената, на която се изкупува „кафявата енергия\" бъде намалена, „Топлофикация София\" ще загуби много сериозни приходи, които няма как да бъде компенсирана по друг начин\", каза Христова. „Неслучайно когенерационните системи се правят, за да се постигне поносима цена на услугите със социални функции. Законодателят, включително и европейският, е преценил, че определен тип енергия може да се изкупува на по-висока цена с оглед постигането екелогични параметри и социално поносими цени. Това трябва да се запази\", счита юристката от БСП.„С промените, които се предлага, ще бъдат обслужени интересите на едрия бизнес, който недоволства от високите цени на енергийната борса и такса „Задължение към обществото\", но на практика ще доведе до фактически фалит на „Топлофикация София\". За да не се случи това, единственият вариант е КЕВР да намали цените и държавата пряко да субсидира цената на топлинната енергия. Но това е нещо, което европейското законодателство категорично забранява\", обясни Христова. ", "date": "2019.04.18", "title": "Калоян Паргов: Фандъкова да използва влиянието си, за да спре отпадането на „кафявата“ добавка"}
{"url": "http://www.cross.bg/yamakashi-plovdiv-katerene-1602111.html", "text": "/КРОСС/  Младеж е пропаднал между основната сграда и камерната зала на театъра в Пловдив, съобщава БНТ.Момчето е оцеляло. Извадено е с помощта на екип на пожарната. От полицията уточняват, че младежът е практикувал т.нар. ямакаши - екстремно скачане, катерене и преминаване през градски препятствия.Спортът набра огромна популярност по света след излизането на едноименния филм \"Ямакаши\", който разказва историята на седем младежи, вманиачени в есктремните спортове. През последните години опасното скачене и катерене печели много фенове и в България. ", "date": "2019.04.18", "title": "Момче падна от сградата на тетъра в Пловдив след ямакаши?"}
{"url": "http://www.cross.bg/madeiira-dnes-tyristi-1602112.html", "text": "/КРОСС/  Португалското правителство обяви тридневен национален траур в памет на жертвите на автобусната катастрофа, която снощи отне живота на 29 германски туристи на остров Мадейра, предаде Франс прес. Чрез националния траур, започнал днес, \"изразяваме болката и солидарността на цялто население на страната към жертвите и техните семейства при трагичния инцидент с туристически автобус в автономния регион Мадейра\", каза португалският премиер Антониу Коща след заседание на министерския съвет в Лисабон. Германските туристи загинаха, когато автобусът им, превозвал общо петдесетина пътници, падна от над десет метра височина на завой, веднага след като потеглил от хотела им в село Канисо, разположено между регионалната столица Фуншал и Санта Круз, за да ги откара до ресторант.Последните данни, съобщени от болница \"Нелио Мендонса\" във Фуншал са за 29 загинали - 17 мъже и 12 жени, на възраст от 40 до 60 години. Сред ранените има само двама португалци. Според местната преса това са шофьорът и екскурзоводката.Четирима от пострадалите още са в интензивно отделение, а деветима вече са изписани.Германският министър на външните работи Хайко Маас съобщи днес, че заминава за Мадейра с лекарски екип, психолози и консулски служители, за да се срещне с пострадалите и да благодари на португалците за помощта им.На пресконференция в Берлин Хелге Браун , шеф на канцеларията на канцлера Ангела Меркел, съобщи, че на мястото на катастрофата има служители на външно министерство, които се опитват да идентифицират загиналите. Браун посочи още, че в ход е подготовка за връщане на ранените у дома, ако е необходимо и с изпратен за целта военен спасителен самолет Ербъс А310. ", "date": "2019.04.18", "title": "Траур в Португалия след автобусната катастрофа на остров Мадейра "}
{"url": "http://www.cross.bg/angelkova-tyrizum-godina-1602129.html", "text": "/КРОСС/ Вътрешният туризъм е акцент в работата на Министерството на туризма през тази година, защото страната има много какво да покаже пред света и Велико Търново го доказва. Това заяви министърът на туризма Николина Ангелкова, откривайки XVI Международно изложение \"Културен туризъм\" в старопрестолния град.Тя подчерта, че България е сред трите най-богати държави в Европа по разкрити артефакти заедно с Италия и Гърция. Работим активно с общините и бизнеса, за да популяризираме това наследство и за да може страната ни да се утвърди като предпочитана целогодишна дестинация, каза още тя. Министърът благодари на домакините от Велико Тръново, на всички организатори и участници в борсата за усилията туризмът да е ключов сектор за икономиката ни.Министър Ангелкова съобщи, че тази година за популяризиране на страната е предвидено както участие в международни и вътрешни туристически изложения, така и изпълнение на интегрираните комуникационни кампании на 16 целеви пазара, участие в кампании съвместно с CNN, BBC, National Geographic, Travel TV и вътрешни инициативи като \"Неочаквана ваканция\" и \"Естествено в България\". 2019 бе обявена от ведомството за година на вътрешния туризъм и чрез дигиталния маркетинг и апликацията iLoveBulgariа се въвеждат нови проекти, свързани с виртуални турове и други форми за иновативно представяне на туристическите ни забележителности.Към момента ранните туристически записвания показват спад в рамките общо на 2%, като по-сериозното намаление е от Русия и Германия - два от основните ни целеви пазари, но сме максимално мобилизирани да наваксаме изоставането. Основната причина за него са цените, които успяват да осигурят държави в региона, които са наши конкуренти, но и партньори, посочи министър Ангелкова.Днес в рамките на изложението се провежда българо-руска кръгла маса за сътрудничество в туризма с 23 високопоставени представители на руски региони - както на ниво министри на правителствата на регионите, така и кметове. Сред участниците са и представители на руските туроператори. Организирали сме и опознавателни турове из страната, каза министърът.Тя съобщи също, че се подготвят различни стъпки за подпомагане на организирания туризъм, каквито имат например Гърция, Хърватия, Испания. В тази връзка стартирахме разработването на анализ, който да ни покаже какви мерки бихме могли да предприемем. Анализът се извършва от Ernst and Young. Надявам се до месец и половина да обявя резултата и септември след обществено обсъждане да можем да съобщим мерките, които ще предприемем за насърчаване на организирания туризъм, стана ясно от думите й.Последните данни са оптимистични, отбеляза министър Ангелкова. Отчита се ръст на нощувките и приходите от тях в началото на годината. Приходите от международен туризъм възлизат на 425 млн. евро за периода декември 2018 г.-февруари 2019 г. и ръстът им е 4,3% в сравнение със същия период година по-рано, посочи още министър Ангелкова. Само за февруари 2019 г. има ръст от 8,3 на сто в приходите от международен туризъм, като сумата достига 127 млн. евро. Това означава, че дори да идват по-малко туристи, те се задържат повече у нас и харчат повече. Надявам се това да бъде тенденцията през годината, независимо от конкретното число на броя чуждестранни туристи. Заедно с бизнеса и местната власт трябва да гарантираме качествен продукт, който ще е наше конкурентно предимство в региона, добави министърът.Тя припомни, че миналата година за първи път преминахме границата от 9 млн. чужди туристи и посрещнахме над 9,2 млн. такива гости. Реализирани бяха 27 млн. нощувки в местата за настаняване с 10 и повече легла. С завеждането на ЕСТИ ще се отчитат нощувките и с по-малък брой легла и числото ще е много по-голямо, заключи министър Ангелкова.Снимка: Министерство на туризма", "date": "2019.04.18", "title": "Ангелкова: Приходите от чуждестранни туристи са с 4,3% ръст за началото на годината"}
{"url": "http://www.cross.bg/facebook-potrebiteli-dannite-1602130.html", "text": "/КРОСС/ По грешка Facebook е публикувал имейл контактите на 1.5 милиона свои потребители, съобщава Business Insider. От социалната мрежа потвърждават за допуснатия гаф.Неприятната информация е, че през последните 3 години, Facebook е съставял списъци с имейл контактите на новите си потребители. Част от тях неволно са се оказали публично достояние.През последния месец служител на компанията забелязал, че Facebook приканва някои потребители да въвеждат паролите за електронните си пощи, когато се регистрират с нов акаунт. При въвеждане на парола се появява съобщение за събиране на контакти без искане на предварително разрешение.Някои анализатори отчетоха, че информацията не е събирана на случаен принцип, а социалната мрежа е искала да увеличи базите си с данни и възможността за приходи. От Facebook заявяват, че данните данните са били използвани за подобряване на качеството на рекламите и на самата услуга. ", "date": "2019.04.18", "title": "Facebook неволно публикува данните на 1,5 милиона потребители"}
{"url": "http://www.cross.bg/dypka-dypki-dzhafuris-1602131.html", "text": "/КРОСС/ Трима учени от Харвардския и Стандфорския университет, Даниел Джафърис, Пин Гао и Арон Уол, са направили изчисления, че пътуванията през червееви дупки са възможни. До сега се спекулираше, че подобно пътуване би могло да позволи телепортация и на практика да е по-бързо от скоростта на светлината, предава CNET. Оказало се обаче, че пътуването през червееви дупки ще е по-бавно, отколкото ако се пътува по обичайния маршрут.\"Оказва се, че червеевите дупки не са ефективен начин за предвижване във Вселената\", коментира Джафърис.\"Тези образувания, свързват две точки от пространството и времето, но това не е онова свързване в пряк път, който познаваме от киното\", допълва ученият.Джафърис отбелязва, че изследването набляга не толкова на възможността за пътешествие, колкото на съществуването на червеева дупка, през която може да премине светлина. Според ученият това е стъпка в посока на създаването на по-добра теория  за квантовата гравитация.\"Реалният смисъл на тази работа е в нейната връзка с информационния парадокс на черната дупка и връзките между гравитацията и квантовата механика\", пояснява Джафърис.Теорията на тримата учени твърди, че две черни дупки, свързани на квантово ниво, могат да действат като червеева дупка, през които светлината може да пътува. Това означава, че светлината и информацията могат да бъдат извлечени от черна дупка. Понятието червеева дупка означава пряк път, тунел, през време пространството. ", "date": "2019.04.18", "title": "Пътуването през червееви дупки е възможно"}
{"url": "http://www.cross.bg/madeiira-merkel-avtobysnata-1602116.html", "text": "/КРОСС/ Португалските власти потвърдиха, че всички 29 загинали при автобусната катастрофа на остров Мадейра за германци. 28 души са ранени, сред тях са само двама португалци - според местни медии шофьорът на автобуса и екскурзоводката на германската туристическа група. Останалите ранени са германци.Германските туристи загинаха, когато автобусът им, превозвал общо петдесетина пътници, падна от над десет метра височина на завой, веднага след като потеглил от хотела им в село Канисо, разположено между регионалната столица Фуншал и Санта Круз, за да ги откара до ресторант.Последните данни, съобщени от болница \"Нелио Мендонса\" във Фуншал са за 29 загинали - 17 мъже и 12 жени, на възраст от 40 до 60 години. Сред ранените има само двама португалци. Според местната преса това са шофьорът и екскурзоводката.Властите на остров Мадейра преместиха автобуса от склона, по който се беше преобърнал, след като излязъл от пътя. Според местни медии за целта са били използвани два крана. Къщата, в която автобусът, изглежда, се е спрял при преобръщането си по склона, е пострадала, а наоколо са разпръснати части от превозното средство и дрехи.Германският канцлер Ангела Меркел изрази днес \"тъга и шок\" от автобусната катастрофа, при която в Португалия загинаха много нейни сънародници. Меркел поднесе искрените си съболезнования на семействата, загубили свои любими хора в тази трагедия.Германският министър на външните работи Хайко Маас замина за Мадейра с лекарски екип, психолози и консулски служители, за да се срещне с пострадалите и да благодари на португалците за помощта им. Днес той, заедно с португалския си колега Аугущу Сантуш Силва, ще посети остров Мадейра, се казва още в комюникето, цитирано от АП.Хелге Браун, шеф на канцеларията на Ангела Меркел, заяви, че в ход е подготовка за връщане на ранените у дома, ако е необходимо и с изпратен за целта военен спасителен самолет Ербъс А310.Португалското правителство обяви днес тридневен национален траур в памет на жертвите на автобусната катастрофа. Чрез националния траур, започнал днес, \"изразяваме болката и солидарността на цялото население на страната към жертвите и техните семейства при трагичния инцидент с туристически автобус в автономния регион Мадейра\", каза португалският премиер Антониу Коща след заседание на министерския съвет в Лисабон. ", "date": "2019.04.18", "title": "Меркел изрази \"тъга и шок\": Всички 29 загинали при катастрофата в Мадейра са германци"}
{"url": "http://www.cross.bg/arnaydova-svoge-treiis-1602126.html", "text": "/КРОСС/  Водачът на автобуса и фирмата, ремонтирала пътя, са сред виновните за тежкия инцидент край Своге, при който починаха 20 души. Това каза на брифинг говорителят на главния прокурор Румяна Арнаудова, цитирана от Агенция \"Фокус\".\"8 месеца след тежкия инцидент край Своге две прокуратури продължават усилията си за разследване на причините за този инцидент и за установяване на виновните лица, които с действие или бездействие са причинили тези последици\", заяви Арнаудова и припомни, че тогава починаха 20 души, а други 8 бяха ранени. Тя обяви, че категорично е установен механизмът на настъпване на пътнотранспортното произшествие.\"За нас вина носи водачът на автобуса, който се е движил с превишена скорост. Ако се е движил с допустимата скорост от 40 км/ч, е можел да вземе завоя. Считаме, че ако това беше така, нямаше да настъпи този тежък резултат, независимо от състоянието на пътната настилка и метеорологичните условия\", заяви говорителят на главния прокурор. Тя обясни, че е налице и съпричиняване към настъпилия резултат.\"Считаме, че собственикът на фирмата \"Трейс\", която е спечелила обществената поръчка и е сключила договор за ремонта на този участък, строителният инженер, осъществявал строителния надзор, ръководителят на ремонта и началникът на асфалтовата база са нарушили свои служебни задължения. Неспазването им доведоха до смъртта на 20 души\", обясни Румяна Арнаудова.Говорителят на главния прокурор посочи, че асфалтовата смес, която е била полагана като последен слой, не отговаря на рецептата за това, какво трябва да бъде съдържанието на смесите в асфалта. Тя обясни, че е бил сложен варовик, а не трошен камък, като варовикът е много по-евтин. \"Това е довело до силно нарушена възможност на сцепление на гумите с пътната настилка\", подчерта Арнаудова.Въпреки че в последния слой е трябвало да бъде поставен едър трошен камък е сложен трошен варовик, което е значително по-евтино. Това пък от своя страна е довело до много по-нисък коефициент на полируемост. При минимален коефициент на полируемост 50%, този на пътя край Своге е бил 28.Фирма \"Трейс\" е изготвила фалшиви документи за ремонта на пътя край Своге. \"Считаме, че всички тези лица умишлено са проявили безотговорно отношение към своите задължения и са си позволили да съставят документи с невярно съдържание, за да може да се позовават на тях в случай на проверка. Установено е, че нищо, описано от тях, не отговаря на обективната истини\", каза още Румяна Арнаудова.\"В понеделник ще бъде предявено постановление за привличане като обвиняемо на още едно длъжностно лице - директор на дирекция в АПИ. Той е имал пряко задължение да следи и контролира ремонта на този участък от пътя\", заяви Арнаудова.Тя посочи, че са извършени и други престъпления от Дончо Атанасов и Светослав Глосов. \"През 2017 г. са започнали да се случват на територията на Своге в района на местопроизшествието множество пътни инциденти. Те са 7 и за тях началникът на РУ - Своге е подавал сигнали до АПИ и Областно пътно управление\", заяви говорителят на главния прокурор. Тя обясни, че Глосов е трябвало да свика извънредно заседание на УС на АПИ, за да се разгледа тази информация и да предприеме действия по усвояване на предоставената банкова гаранция в полза на АПИ от страна на строителя \"Трейс\". По думите ѝ гаранцията е била валидна и е била около 2 млн. евро.\"Но вместо да се случи това Глосов е изпратил писмо до \"Трейс\" с молба да отстранят констатираните нередности. От страна на \"Трейс\" има реакция - те се позовават на изготвени документи с невярно съдържание. Те са твърдели през цялото време, че с оглед на извършеното от тях добросъвестно строителство не би могло да настъпи износване на най-горния слой на асфалта\", коментира тя.Арнаудова обясни, че Дончо Атанасов е трябвало, след като АПИ е получавал продължаващи сигнали за лошото състояние на пътя, да предприеме действия за финансиране на такъв ремонт. \"Отново бездействия от страна на Дончо Атанасов. Тези действия от страна на двамата членове на УС на АПИ са престъпления по служба\", каза още тя.\"Целта им е била да не се причинят неблагоприятни последствия за фирмата строител \"Трейс и тя да усвои банковата гаранция\", подчерта Арнаудова.Тя уточни, че на собственика на \"Трейс\" е наложена мярка за нетоклонение \"парична гаранция\" 15 000 лева. Дончо Атанасов и Светослав Глосов са с по 10 000 лева гаранция, а всички останали с по 2000 лева гаранция. На шофьора, причинил пътния инцидент, гаранцията също е 2000 лева.По думите ѝ мантинелата на местопроизшествието не отговаря на изискванията. За този път има специални изисквания, защото е установено, че е изключително натоварен. Траекторията е изисквала подсилване на мантинелата със стоманени елементи. Това не е направено и на практика тя е била една бутафорна преграда, подчерта Арнаудова.Разследването продължава. Кръгът на обвиняемите лица не е изчерпан. Продължават да се анализират доказателствата. Разпитали сме над 155 свидетели, направени са 10 огледа и 45 експертизи. По този начин прокуратурата налага нов стандарт за разследване на пътно-транспортни произшествия, каза още Румяна Арнаудова. ", "date": "2019.04.18", "title": "Евтин варовик в асфалта и фалшиви документи преди трагедията край Своге"}
{"url": "http://www.cross.bg/evropeiiskiya-tryda-novata-1602119.html", "text": "/КРОСС/  Правителството одобри намерението за издигане на кандидатурата на Република България за седалище на Европейския орган по труда. Обсъждането на предложението за регламент на Европейския парламент и на Съвета за създаване на новата структура започна през март 2018 г. в рамките на Българското председателство на Съвета на Европейския съюз.Органът ще подкрепя държавите-членки на ЕС в сътрудничеството, обмена на информация, съгласуваните и съвместните инспекции, медиацията, сътрудничеството в случай на трансгранични нарушения на функционирането на пазара на труда. Създаването на новата структура ще спомогне за гарантиране на правата на работниците и гражданите на равно третиране и равен достъп до възможности за заетост и социална закрила в трансгранични ситуации. С дейността си институцията ще осигури прозрачност за предприятията по отношение на местните трудови стандарти в целия вътрешен пазар.Със създаването на Европейски орган по труда се интегрират съществуващите структури и инструменти на Европейския съюз в областта на трансграничната трудова мобилност и координацията по въпросите на социалната сигурност. Очаква се новата структура да стартира своята дейност до края на 2019 г.Правителственото решение е взето неприсъствено.", "date": "2019.04.18", "title": "България издига кандидатурата си за седалище  на Европейския орган по труда"}
{"url": "http://www.cross.bg/bulgariya-putishtata-otkaza-1602118.html", "text": "/КРОСС/  АПИ отказа да предостави информация за критериите и детайлите около строително-монтажните дейности на пътищата в България с аргумент за \"некоректна\" формулировка на запитването от страна на БСП. По този начин за пореден път не беше уважена искането на БСП да бъдат публично изнесени документите с технически детайли за 46 конкретни точки от магистралите Хемус, Струма, Тракия, Марица, пътя Видин - Кулата и околовръстния път на София, които ще послужат за анализ на пътната настилка в независима европейска лаборатория.Този анализ, от своя страна, трябва да покаже каква е дебелината на пътната настилка, рецептите на асфалтовите смеси, дали са използвани неподходящи материали и равноста на пътя.Народните представители от ПГ на \"БСП за България\" изпратиха трето поред писмо до АПИ с искане информацията да бъде предоставена от агенцията в регламентирания от закона срок.От БСП поставиха въпроса за качеството на пътищата у нас след инцидента край Своге, при който загинаха 20 души, а десетки бяха ранени.Софийската градска прокуратура днес повдигна обвинения на още 6 души за автобусната катастрофа, станала на 25 август 2018 г. ", "date": "2019.04.18", "title": "БСП: АПИ отново отказа да покаже истината за състоянието на пътищата в България"}
{"url": "http://www.cross.bg/zlateva-poseti-denitza-1602117.html", "text": "/КРОСС/  Заместник-председателят на БСП  Деница Златева посети малките общини и населени места в Разградска област. В с. Брестовене, община Завет, зам.-председателят Златева посети местния пазар и се срещна с колектива от Клуба за стари градски песни към пенсионерски клуб. Те споделиха за проблема с ниските пенсиите и че  държавата ги е изоставила. Златева коментира, че многократно БСП иска актуализиране на пенсиите спрямо осигурителния доход от 2003, а не тяхното индексиране. В  гр. Исперих, хората от пенсионерския клуб „Юнаци\" поставиха проблеми от местен характер - лоша пътна инфраструктура, обезлюдяване на неселението, както и проблемите със здравеопазването, като изтъкнаха, че една част от лекарите не са сключили договори със Здравната каса и техните направления не важат за определи специалисти. Те изразиха недоволство, че болниците са регистрирани като търговски дружества.", "date": "2019.04.18", "title": "Деница Златева посети Разградска област"}
{"url": "http://www.cross.bg/drob-cherniya-izsledvane-1602121.html", "text": " /КРОСС/  Всеки 5-ти българин има най-обща информация относно черния си дроб и неговите функции, показват данните на онлайн проучване „Запознатост на българите със състоянието и заболяванията на черния дроб\", показват данните от представително маркетингово проучване на агенция BluePoint, през април 2019. Почти всички запитани възприемат черния дроб като много важен (96%), а преобладаваща част от изследваните лица споделят, че имат основни познания за неговото функциониране (57.2%). Въпреки това, делът на хората, които профилактично преглеждат черния си дроб е много нисък, а в повечето случаи заболяванията на черния дроб се регистрират, когато болестта е напреднала и възможностите за възстановяване са ограничени. Всеки трети българин погрешно смята, че колкото е по-качествен алкохолът, който се приема, толкова е по-малък рискът  от чернодробно заболяване. Освен спиртните напитки  изследваните лица възприемат затлъстяването (83.8%), лекарствата (85.2%), мазната храна (81.2%), наркотичните вещества (77.3%) и заседналия начин на живот (63.5%) като фактори, които имат пагубно влияние върху състоянието на черния дроб. В същото време 8 от 10 българи споделят, че се хранят нездравословно или периодично включват в менюто си нездравословни храни, а всеки втори - че не спортува активно. Въпреки, че не спазват подходящ хранителен режим, който подпомага функциите на черния дроб и всеки втори не спортува, 64% от всички запитани никога досега не са приемали медикаменти и хранителни добавки (за профилактика), свързани с подпомагане функциите на черния дроб.По отношение на профилактиката и изследванията за установяване на чернодробни заболявания, около 29 на сто от изследваните лица споделят, че те самите или близък в обкръжението им има проблеми с черния дроб. Въпреки това, 58.3% от българите посочват, че рядко или никога не са си правили ехографско изследване, а 47.3% - специализирано кръвно изследване. Като основната причина за това 68.7% от изследваните лица посочват липсата на конкретни оплаквания. Високият риск от късно диагностициране се потвърждава и от факта, че 80% от лицата, които до този момент не са провеждали никакви изследвания за състоянието на органа, декларират, че не са склонни да проведат такива и в бъдеще. Имайки предвид, че чернодробните заболявания протичат безсимптомно в ранната си фаза, това е показателно за високия дял от населението, което попада в рискова група по отношение на късното диагностициране на заболяванията, касаещи черния дроб.  Съществен дял от изследваните лица са на мнение, че заболяванията винаги протичат с ясно изразени симптоми (43.7%). Въпреки това, българите не посочват такива или дават отговор с общ характер. Всяко трето лице не е запознато с ранните симптоми при чернодробните заболявания. Аналогичен дял извеждат болката като такъв, без да конкретизират естеството ѝ, което също е показател за ниска информираност, тъй като черният дроб не боли.Заседналият начин на живот, мазните храни и затлъстяването са сред факторите, оказващи негативно влияние върху състоянието на черния дроб и са вредните навици, от които трудно се отказваме. Имайки предвид тази информация, специалистите препоръчват да се прави профилактично специализирано изследване поне веднъж годишно, за да се предотврати значително напреднал процес на чернодробно заболяване.Забързаното ежедневие и натовареността оказват влияние при спортната активност, а също така променят и навиците на хранене. Въпреки че 90% са напълно или по-скоро съгласни с това, че вредната храна води до проблеми с черния дроб, хората споделят, че все по-често се случва да се хранят без да подбират храната си, че в последно време се хранят с повече сухи неща, за сметка на сготвена храна и супи, остава им все по-малко време за ядене или често преяждат. Други важни данни - българите не са наясно, че органът изпълнява около 500 жизненоважни функции в организма и го свързват само с две основни такива: детоксикира вредните вещества в организма (89.3%) и участва в обработването на алкохола (88.5%). 98.7% от респондентите извеждат спиртните напитни като водещ фактор, който оказва негативно влияние върху състоянието на органа.  В по-малка степен лицата от проучването са запознати с това, че черният дроб е най-големият вътрешен орган в човешкото тяло, а някои от другите негови важни функции са, че осигурява вещества, които произвеждат енергия и основни витамини, включително желязо, витамин В12 и мед и участва в произвеждането на холестерол, но и подпомага имунната система за справяне с инфекции.Въпреки ниската честота предприети изследвания за състоянието на черния дроб, наблюдава се висока оценка по отношение на настоящия здравен статус  - около 86 на сто от лицата определят като добро или много добро здравословното си състояние. Всеки трети обаче посочва, че килограмите му са над нормите за ръста и възрастта му. ", "date": "2019.04.18", "title": "Всеки трети българин не знае къде се намира черният дроб в човешкото тяло"}
{"url": "http://www.cross.bg/chasa-april-subitiya-1602123.html", "text": "/КРОСС/  Огромният интерес към изложбата „ВАСИЛ ИВАНОВ (1909 - 1975). КОЛЕКЦИЯ БОРИС БЕКЯРОВ\", посветена на  110 години от рождението на художника, провокира организаторите за две нови събития.Първото от тях е кураторски тур на 21 април, неделя, от 11.00 часа. Участниците ще имат възможност да се срещнат с куратора на експозицията Иво Милев, да научат повече за концепцията и изпълнението на тази впечатляваща изложба, за историята и съдържанието на колекцията на Борис Бекяров, за автора  Васил Иванов и неговата магнетична личност.На 23 април, вторник, от 18:30 часа, в залите на изложбата ще се състои специален тематичен концерт. Музиката е неизменна част от ежедневния живот на Васил Иванов на дъновския Изгрев. Музикалността на неговите композиции е открита още от най-ранните му рецензенти и е отбелязана във всички отзиви за неговото творчество. Ще прозвучат произведения на Учителя Петър Дънов и специално подбрани за темата класически произведения, в изпълнение на  Гиргина Гиргинова - сопран, Йоана Стратева   - цигулка и Ивелина Иванчева - пиано. Изложбата може да видите до 19 май 2019 г. в залите на Национална Галерия, Двореца.Повече за двете предстоящи събития: и   ", "date": "2019.04.18", "title": "Музика на Петър Дънов ще звучи в Национална галерия/Двореца"}
{"url": "http://www.cross.bg/chasa-sreshtne-shymen-1602122.html", "text": "/КРОСС/  На 19.04.2019г. (петък) кадидатите за евродепутати от БСП за България ще посетят областите Варна. Монтана, Сливен и ШуменВарна В 15:00 часа в залата на Морското казино в гр. Варна, проф. Румен Гечев, проф. Мариела Модева и д-р Десислав Тасков ще проведат отворена среща с ректори на университети, академичен състав, представители от сферата на здравеопазването, представители на бизнеса и културните среди.В 18:00 часа, в гр. Дългопол, в залата на общиснкия съвет  те ще проведат отворена среща с граждани.СливенВ 10:30 часа  Тодор Стоилов ще посети общинския пазар.В 11:30 часа, в гр, Сливен в  комплекс \"Национал\" Тодор Стоилов ще се срешне с жителите на града. В 14:00 часа в гр. Нова Загора той ще се срещне с граждани.В 17:30 часа в гр. Твърдица Неков и Стоилов ще се срещнат с обществеността пред клуба на БСП.ШуменВ 10:30 часа на площада в гр. Нови пазар Деница Златева ще проведе среща с граждани.В 13:00 часа в с. Мадара, общ. Шумен тя ще се срещне с обществеността в читалишето. В 17:30 часа в зала \"Тича\" на х-л \"Шумен\", в  гр. Шумен, Златева ще се срещне с граждани.МонтанаВ 11:00 часа, в гр. Чипровци, Валери Жаблянов ще се срещне с граждани в клуба на БСП. В 15:00 часа в с. Медковец, общ. Медковец, Иван Кръстев ще се срещне с жителите на общината, в залата на общината.В 17:00 часа, в гр. Монтана той ще се срещне с обществеността в куба на БСП.В 17:00 часа в гр. Лом в залата на читалишето Иван Кръстев ще се срещне с граждани.  ", "date": "2019.04.18", "title": "Кандидатите за евродепутати от БСП за България ще посетят областите Варна, Сливен, Шумен и Монтана"}
{"url": "http://www.cross.bg/lakatnik-dvizhenieto-chasa-1602125.html", "text": "/КРОСС/ Възстановено е движението на влаковете край Лакатник. Това съобщиха за *Агенция „Фокус\"* от БДЖ. Движението в района бе спряно заради инцидент с блъснат човек, станал в 07.45 часа между гарите Елисейна и Лакатник. До приключването на следствените действия в различни участъци изчакваха повече от 5 влака. В 10.25 часа движението в участъка е възстановено и влакът от Лом за София, който е участвал в инцидента, е потеглил. Поетапно останалите влакове също потеглят по маршрутите си.", "date": "2019.04.18", "title": "БДЖ: Възстановено е движението на влаковете край Лакатник"}
{"url": "http://www.cross.bg/kortni-kardashiyan-disik-1602110.html", "text": "/КРОСС/  Най-голямата от сестрите Кардашиян навърши 40 години. Кортни посреща рождения си ден без любим мъж до себе си, но признава, че в бъдеще иска да разшири семейството си. Риалити звездата вече е майка на три деца от връзката си с телевизионния водещ Скот Дисик. Двамата се разделиха окончателно през 2017 г., а Кортни си хвана за гадже доста по-млад мъж от нея, с когото вече също е разделена.Двамата с Дисик успяват да запазят добри отношения и отглеждат децата си в мир и разбирателство. Двамата с Дисик успяват да запазят добри отношения и отглеждат децата си в мир и разбирателство.Подобно на другите членове на клана Кардашиян-Дженър, Кортни доби световна популярност с риалити формата Keeping Up with the Kardashian. Състоянието на най-голямата от известните сестри се оценява на 35 млн. долара, пише Harpers Bazaar.А в началото на март Кортни представи новия си проект - сайтът Poosh.В него тя дава съвети на дамите в различни сфери от всекидневието - мода, здраве, майчинство, фитнес, кулинария.В Инстаграм, където има над 76 хил. последователи, Кортни Кардашиян отбеляза рождения си ден със своя снимка от детството.На кадрите 2-годишната Кортни празнува в компанията на Голямото пиле от \"Улица Сезам\".На 40 г. Кортни Кардашиян изглежда по-секси от всякога и е в очакване на нова любов. ", "date": "2019.04.18", "title": "Кортни Кардашиан - 40-годишна, необвързана, с три деца и няколко милиона в сметката"}
{"url": "http://www.cross.bg/sustoyanie-mestan-parichna-1602128.html", "text": "/КРОСС/  Най-късно в понеделник прокуратурата ще има данни за имотното състояние на Лютви Местан, които да представи пред съда, за да му бъде взета парична гаранция от 10 000 лв. Това заяви говорителят на главния прокурор Румяна Арнаудова.Местан беше освободен от наложената му парична гаранция от Окръжен съд Кърджали след жалба от негова страна. Причината е, че обвинението не е представило достатъчно доказателства пред съда, които да обосноват размера на гаранцията, заради това съдът не е могъл да направи извод дали тя съответства на имотното му състояние.Лютви Местан е обвинен за причиняване на смърт по непредпазливост заради пътния инцидент отпреди дни, при който загина шестмесечно бебе, а родителите и другото им дете бяха ранени. Катастрофата стана на главния път за ГКПП \"Маказа\" при отбивката за село Загорско.В информация до медиите от Агенция \"Пътна инфраструктура\" коментираха, че кръстовището при село Загорско, където стана катастрофата, е построено и сигнализирано по всички правила на нормативната уредба и е съгласувано с Пътната полиция. Средно на денонощие през този участък минават над 5000 автомобила и от пускането на отсечката през 2014 година досега на това кръстовище нямало пътни инциденти.Според справка на полицията в Кърджали обаче за последните три години са станали четири катастрофи с 6-ма ранени.Освен това от Института за пътна безопасност направиха независим оглед на кръстовището и препоръчаха да се поставят знаци за ограничение на скоростта. ", "date": "2019.04.18", "title": "Имотното състояние на Местан ясно до понеделник"}
{"url": "http://www.cross.bg/godina-pensiyata-metodika-1602127.html", "text": "/КРОСС/  До 1 януари 2023 година хората ще могат да избират по старата или по новата методика да се пенсионират. Това предвиждат одобрени от социалната комисия на второ четене промени в Кодекса за социално осигуряване.Старата методика включва както трите най-благоприятни години преди 1997 година, така и целият доход от 1 януари 1997 година до пенсионирането им. Новата включва само осигурителния доход след 2000 година и след 1 януари 2023 година ще действа само тя.НОИ ще изчислява по служебен път кой е по-благоприятният размер на пенсията за хората и ще гарантира, че те ще получат по-добрата пенсия. Целта на промените е да няма ощетен нито един бъдещ пенсионер, заяви председателят на парламентарната социална комисия Хасан Адемов, цитиран от БТА.Експертите на НОИ ще подпомагат хората при избора по старата или по новата методика да се пенсионират, за да получат по-благоприятен размер на пенсията. За целта ще има нов формуляр на образец на заявление за отпускане на пенсията, обясниха от НОИ. Необходимо е в заявлението бъдещите пенсионери да направят отметка, че искат пенсията им да бъде изчислена по старата методика. Те трябва да предоставят всички документи, като е задължително да предоставят тези за най-добрите три години преди 1997 година, при възможност и тези за периода 1997 -1999 година, тъй като тогава регистърът на НОИ е в процес на внедряване. НОИ ще изчисли пенсията им както по старата , така и по новата методика. Ще бъде отпускан по-благоприятния размер.Тези, които искат да се пенсионират по новата методика няма нужда да предоставят документи, тъй като регистърът след 2000 година е пълен. На тях ще им бъде изчислена пенсията само по новата методика.Възможността за избор е предвидена и за хората, които са подали заявление за отпускане на пенсия с начална дата след 31 декември 2018 година, както и за тези, на които вече е отпусната такава пенсия през същия период. Те ще могат в шестмесечен срок да упражнят еднократно правото си на избор, като пенсията ще се отпуска в новия размер от същата начална дата.Законопроектът ще бъде гледан утре на второ четене в зала. ", "date": "2019.04.18", "title": "До 2023 г. НОИ ще смята служебно коя е по-добрата пенсия за всеки"}
{"url": "http://www.cross.bg/fest-predpriemachi-firmi-1602103.html", "text": "/КРОСС/  Млади предприемачи предлагат космически екскурзии по време на изложението на учебно-тренировъчните  фирми ТФ ФЕСТ 2019. Това е една от новостите на форума, който  се провежда на 18 и 19 април в Международен панаир Пловдив. Участниците са над 800  от седем държави: България, Албания, Армения, Македония, Молдова, Румъния и Сърбия. 117 учебни предприятия към средни и висши училища, бизнес и неправителствени организации се включиха в 22-ото издание на ТФ ФЕСТ.  Изложителите осъществяващи дейност в различни сфери: финанси и застраховане; козметика, бижута и облекла; храни и напитки; подаръци и сувенири; организиране на събития и туризъм; реклама; информационни технологии и техника; автомобили и транспорт; образование и други. За първи път се представят и тренировъчни фирми от малки населени места. Една от новостите, презентирани  на ТФ ФЕСТ 2019,  е лятното европейско училище „Плюс\". Идеята на иновативния  проект е да предложи образователни занимания на български и английски език,  приключения  и спорт за деца на възраст от 6 до 10 години.  Те ще получат знания в различни тематични области и ще се забавляват. Училището ще функционира от 1 юни до 10 септември в  Европейското висше училище по икономика и мениджмънт-Пловдив, което създаде първата в България тренировъчна данъчна агенция.Образователни услуги, сред които обучение по китайски език и диетология, предлага и учебното предприятия „За бъдещето\" с амбицията да подготвя лидери.  Много посетители привлича атрактивният щанд на тренировъчна фирма, чийто екип се е заел да съчетае запазване на традициите с туризма, като предоставя възможности  за отдих в комплекс от шест реставрирани селски къщи.  Младите предприемачи от „Гранд роял\" търгуват с полускъпоценни камъни и изделия от тях, а щандът им е перфектен  до последния детайл, включително охрана. Смарт технологиите са вдъхновили много от участниците,  затова правят инвестиции в тях. Изложителите демонстрират продукти и услуги в широк спектър от браншове, но с обща тенденция - да изразяват креативното мислене на младите хора. Учебните предприятия са интересен и полезен метод да задържим децата в училище, да ги подготвим по-добре за тяхната професионална реализация, заяви Дария Маврудиева, директор на Центъра за учебно-тренировъчни фирми  към Министерството на образованието и науката, който е организатор на изложението „Млад предприемач\". Участниците в него показват своите компетентности в реална бизнес среда, като водят преговори, сключват сделки, презентират продукти и услуги, фиктивни са само разплащанията, добави тя. В програмата са включени 16 конкурса.Тук са бъдещите мениджъри, в чиито ръце ще поверим икономиката след няколко години,  коментира доц. д-р Иван Соколов, главен директор на Международен панаир Пловдив, който е партньор на проявата.", "date": "2019.04.18", "title": "Екскурзии в Космоса предлагат млади предприемачи на ТФ ФЕСТ 2019"}
{"url": "http://www.cross.bg/zlateva-pobeda-izbori-1602102.html", "text": "/КРОСС/  \"Тези избори са важни за БСП, защото политическата цел, която сме си поставили е победа и предсрочни парламентарни избори след това. Надяваме се, че Русе ще донесе тази очаквана победа на БСП\". Това каза зам.-председателят на НС на БСП Деница Златева пред журналисти в Русе. Тя коментира, че БСП стартира предкампанията си именно от Русе, който е един от най-европейските градове в България, с разговор със студенти за възможностите, които Европа дава за образование, развитие и стартиране на собствен бизнес. \"Нашата цел е да спечелим европейските избори, затова и един глас над ГЕРБ ще бъде победа\", заяви Златева. Тя коментира още, че е радващо, че ГЕРБ са размислили и са върнали стария праг на преференциите, защото европейските избори са и мажоритарни, и всеки български гражданин има право да посочи кой кандидат предпочита.По- късно Деница Златева се срещна с работещи в сферата на текстилната индустрия и производство на конфекция в общ. Бяла. Темите, който се обсъждаха бяха заплащането на труда в България и Европа, както и  възможностите, които дава европейското финансиране за развитие и модернизиране в сферата.", "date": "2019.04.18", "title": "Деница Златева: И един глас над ГЕРБ на евроизборите ще бъде победа"}
{"url": "http://www.cross.bg/iran-sutrydnichestvo-potentzial-1602104.html", "text": "/КРОСС/  Бизнес форумът, който ще се проведе днес е показателен за интереса на фирмите от България и Иран. Готови сме да подкрепим всяка конкретна бизнес инициатива с цел да подпомогнем фирмите от двете страни по-добре да опознаят съществуващия потенциал за ръст във взаимната ни търговия. Това заяви министърът на транспорта, информационните технологии Росен Желязков по време на откриването на 19-тата сесия на междуправителствената българо-иранска комисия за икономическо, промишлено, търговско и техническо сътрудничество.„България винаги е отдавала голямо значение на развитието на отношенията си с Иран, един от най-важните за нас търговско-икономически партньори в региона на Близкия и Средния Изток\" , добави още министър Желязков. По думите му сред секторите, в които нашата страна вижда бъдещ потенциал за търговско сътрудничество с Иран, са химическата, фармацевтичната, хранително-вкусовата и автомобилната промишленост, както и информационните технологии.Той отбеляза още, че правителството продължава да води политика, насочена към поддържане на макроикономическа стабилност като насочва своите усилия за създаване на по-добри условия за свободното предприемачество и привличането на чуждестранни инвестиции.От съществено значение за двустранните ни отношения е развитието на транспорта, транспортната инфраструктура и подобряване на взаимодействието между видовете транспорт, коментира още министъра. Българската страна приветства продължаване на дискусиите за развитие на транспортния коридор между Гърция-България-Черно море-Азербайджан-Армения-Иран.Ръководителят на иранската делегация и министър на пътищата и градоустройството Мохаммад Еслами посочи, че има готовност да се създадат по-добри условия за търговията в различни области, което ще засили икономическите отношения между двете държави.Сесията на комисията продължава в утрешния ден с подписване на документи за взаимно сътрудничество. ", "date": "2019.04.18", "title": "България и Иран провеждат днес съвместен бизнес форум"}
{"url": "http://www.cross.bg/oled-dizaiina-tehnologiyata-1602107.html", "text": "/КРОСС/  В едно уникално партньорство, подчертаващо пресечната точка на технологията и пространствения дизайн, LG Electronics (LG) и известната фирма за архитектура и индустриален дизайн Foster + Partners си сътрудничат за арт инсталация с фокус върху LG SIGNATURE OLED TV R (модел 65R9) по време на Седмицата на дизайна в Милано.Представени на CES 2019, навиващите се OLED телевизори на LG приковават вниманието и преосмислят връзката между телевизора и пространството, в което се намира, припомняйки целите на компанията свързани с иновациите в дизайна. Идеята зад дизайна на навиващите се OLED телевизори използва ново ниво в интегрирането на пространството и нуждата от стени, служейки като катализатор за инсталацията по време на Седмицата на дизайна в Милано. Известната британска фирма Foster + Partners работи в тясно сътрудничество с LG по време на разработването на специалните сгъваеми OLED телевизори, за да проектира външния вид на продукта и специфичната вътрешна механика.Демонстрирайки високо ниво на пространствена интеграция с LG SIGNATURE OLED TV R като акцент, Redefining Space е триизмерна инсталация, която демонстрира как светлината, технологията и дизайнът се преплитат, за да илюстрират нови пространствени възможности с технология, която променя формата си само с натискане на бутон. Съчетавайки абсолютния контраст и естествено цветово представяне на ненадминатата технология на OLED дисплея на LG с реалистичния звук на Dolby Atmos, навиващият се OLED TV отвежда зрителите към едно потапящо визуално и звуково приключение.Създадена, за да пресъздава както домашната атмосфера, така и галерия, изложбата илюстрира как футуристичния телевизор на LG може да трансформира мястото от огромно по размери домашно кино, когато е в режим Full View до арт дисплей, когато се намира в Zero View, скрит в алуминиевата си основа. Светлината, която проблясва през подобните на прозорци форми по стените на инсталацията имитират начина, по който слънчевата светлина променя позицията и интензивността си през целия ден, предизвиквайки чувство за пътуване през времето. За да изрази как технологията на LG се адаптира към ежедневния ритъм, сгъваемият дисплей се разгръща, когато околната среда е ярка и пълна със звук и се прибира когато светлината и звуците спрат.  ", "date": "2019.04.18", "title": "Навиващият се OLED телевизор на LG - смела арт инсталация, показана на  Седмицата на дизайна в Милано"}
{"url": "http://www.cross.bg/rymuniya-dokazatelstva-gorna-1602109.html", "text": "/КРОСС/  При спецакцията в Горна Оряховица е разбита група за \"ало\" измами, обяви заместник-главният прокурор Иван Гешев след провеждането на акцията в два квартала в града - \"Гарата\" и \"Калтинец\", в София и в Румъния. \"Това е една от най-големите групи\", каза той.Задържани са петима души в България и 28 - в Румъния. Сред арестуваните в северната ни съседка е и ръководителят на групата. Той е български гражданин. Други четирима от задържаните там също са били високо в йерархията на организираната престъпна група. Останалите 23-ма са т.нар. \"въртачи\" - хората, които се обаждали по телефона на жертвите. \"Тези лица са от доста ниските нива на групата и за тях ще трябва доста време, за да съберем доказателства сред получаване на съответните веществени доказателства, иззети от румънските ни колеги\", поясни Гешев.При акцията са иззети шест луксозни автомобила. До момента има доказателства за нанесени щети от \"ало\" измамите в размер на 2 млн. лв.\"Това е поминък за част от българското население от ромски произход. Има доказателства за 2 млн. лв. Имаме около шест вторични случая. В Румъния са иззети стотици карти и румънски ваучери. Задържани са само български граждани, основно с ромски произход. Не всички са от Горна Оряховица. Ръководното ниво е от района на Горна Оряховица\", каза още Гешев, цитиран от NOVA.Главният секретар на МВР Ивайло Иванов обясни, че в акцията са участвали 150 служители на реда. \"Има много лица, задържани в София. Това е много дълго разследване. То стартира още през 2017 г. Изпитваме огромни трудности при документирането на престъпленията, тъй като са събрани много докателства\", добави той.Специализираната операция се е провеждала паралелно с акция в Румъния. ", "date": "2019.04.18", "title": "Иван Гешев: При спецакцията в Горна Оряховица е разбита група за „ало“ измами "}
{"url": "http://www.cross.bg/pytin-april-kraya-1602113.html", "text": "/КРОСС/  Севернокорейският лидер Ким Чен-ун ще посети Русия до края на този месец и ще се срещне с президента Владимир Путин, съобщи Кремъл в изявление, цитирано от ТАСС.Визитата ще се осъществи през втората половина на април по покана на Путин, се уточнява в текста, публикуван на сайта на руското президентство.Изявлението не съдържа повече подробности. ", "date": "2019.04.18", "title": "Ким Чен-ун ще се срещне с Путин в Русия до края на април "}
{"url": "http://www.cross.bg/andreev-glasyvane-komisiya-1602114.html", "text": "/КРОСС/  До 25 април трябва да приключи изборът на фирмата, която ще достави 3000 машини за гласуване на евроизборите. Това каза на брифинг говорителят на Централната избирателна комисия (ЦИК) Александър Андреев.Андреев обясни, че оферти са подадени от три фирми и са за наемане на 3000 специализирани устройства, софтуер и всички логистични дейности, свързани с осигуряването на машинното гласуване.„До 25 април специално назначена комисия трябва да приключи своята работа и да докладва на ЦИК своето предложение за избор на някой от кандидатите\", обясни Андреев и посочи, че критерият за подбор, който е залегнал, е най-ниската цена. ", "date": "2019.04.18", "title": "Три оферти са постъпили за осигуряването на машинно гласуване "}
{"url": "http://www.cross.bg/iznosa-kompaniya-protzenta-1602094.html", "text": "/КРОСС/  Едва 100 гръцки компании формират над 50 процента от износа на страната, съобщава АНА-МПА, като се позовава на изследване на изследователската организация \"Дианеосис\". Според проучването една компания от онзи един процент фирми, които реализират най-голям износ, изнася средно 100 пъти повече от една компания от останалите 99 процента.\"В износа обемите имат голямо значение\", казва преподавателят от Атинския икономически университет Маргарита Кацими и един от авторите на изследването. То е проведено на основата на данни от периода 2003 - 2015 г. в представителна извадка от 17 хиляди компании, които изнасят 2700 продукта в 190 експортни дестинации.По-конкретно, според проучването Топ-100 на експортните фирми (без онези в областта на петролните продукти) реализират 53 процента от гръцкия износ. Средната стойност на износа им е 56 милиона евро на компания, докато за останалите е 380 хиляди. \"Големите\" износители изнасят средно по 12 продукта в 27 страни и плащат на работниците си много по-добре: средната годишна заплата в Топ-100 е 21 500 евро, а в останалите - 16 200. ", "date": "2019.04.18", "title": "100 гръцки фирми формират 50% от износа на страната"}
{"url": "http://www.cross.bg/yelsh-boks-edinbyrg-1602092.html", "text": "/КРОСС/  Британският актьор и бивш боксьор Брадли Уелш, известен от филма \"Трейнспотинг-2\", бе убит на улицата в западната част на шотландския град Единбург, съобщиха британските медии.Полицията потвърди смъртта на 42-годишния Уелш и образува следствие. Сигнал за изстрели е подаден снощи около 20 часа местно време. Районът бил отцепен, на мястото пристигнали въоръжени полицаи и парамедици, но Уелш издъхнал преди да бъде закаран в болница.На младини Брадли Уелш е отявлен футболен запалянко, а през 1993 година става шампион по бокс в лека категория на Британската асоциация по бокс за непрофесионалисти.Актьорските му изяви включват и участие в епизод от документалната поредица \"Дани Дайър: най-страшните мъже\", посветен на известни борци и боксьори. Уелш е ръководил благотворителни проекти в помощ на младежи от Единбург, с насоченост към здравето, психичната устойчивост и против неравноправието.Притежавал е и зала за бокс в града. ", "date": "2019.04.18", "title": "Актьор от \"Трейнспотинг-2\" бе застрелян на улицата в Единбург"}
{"url": "http://www.cross.bg/magnityd-taiivan-raztursi-1602093.html", "text": "/КРОСС/  Земетресение с магнитуд 6,1 разтърси днес източната част на остров Тайван, предадоха Ройтерс и Асошиейтед прес, като се позоваха на местните власти. Няма сведения за жертви или сериозни разрушения.Според Геофизичния институт на САЩ трусът е бил с магнитуд 6,4.Земетресението разлюля сгради и предизвика временно спиране на метрото в столицата Тайпе. ", "date": "2019.04.18", "title": " Силно земетресение разтърси Тайван "}
{"url": "http://www.cross.bg/hristov-prezidenta-rymen-1602095.html", "text": "/КРОСС/  Със свой указ държавният глава Румен Радев освободи днес Иво Христов от длъжността началник на кабинета на президента по негова молба.Иво Христов остава председател на Стратегическия съвет към президента.  ", "date": "2019.04.18", "title": "Румен Радев освободи Иво Христов от президентството"}
{"url": "http://www.cross.bg/lenta-putna-dvizhenieto-1602096.html", "text": "/КРОСС/  До 23 април движението от 106-ти до 119-ти километър на АМ „Тракия\" в посока Бургас ще се осъществява в една лента поради ремонтни дейности. От 8 ч. всеки ден до 19 ч. ще се ограничава движението в активната лента, а трафикът ще се пренасочва в изпреварващата лента. Ремонтните работи ще продължат след почивните дни за Великден на 30 април /вторник/.  Необходимо е шофьорите са карат внимателно и със съобразена скорост, като спазват стриктно поставената пътна сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.04.18", "title": "Ремонт по АМ Тракия в посока Бургас"}
{"url": "http://www.cross.bg/madeiira-avtobysa-zhertvite-1602100.html", "text": "/КРОСС/  29 души загинаха и още толкова са ранени при катастрофа на туристически автобус на португалския остров Мадейра в Атлантическия океан, съобщиха Асошиейтед прес и Ройтерс, цитирайки португалски медии.В автобуса, превозващ германски туристи, имало 55 души. Според първите съобщения девет от загиналите са германски граждани. По-късно португалският президент Марселу Ребелу де Соуза, цитиран от Ройтерс, каза в телевизионно изявление, че повечето от жертвите са германци, но вероятно сред пострадалите има и местни жители, ударени от автобуса при катастрофата. Президентът каза, че още през нощта се отправя към Мадейра.Според очевидци водачът на автобуса не се справил с управлението при спускане по стръмен тесен път, преминаващ през населено място в планинска местност източно от главния град на острова - Фуншал, и се врязал в сграда покрай пътя, съобщи кметът на селцето Филипе Соуза, цитиран от АП. Той добави, че загиналите са 17 жени и 11 мъже. На мястото на катастрофата, която станала около 18:30 ч местно време снощи, пристигнали няколко екипа пожарникари и над 10 линейки. Според германския вестник \"Билд\" местните власти не изключват броят на жертвите да нарасне.Заместник-шефът на областната управа на Мадейра Педро Каладо даде пресконференция и каза, че всички пострадали, сред които и шофьорът на автобуса, са настанени в болница.Властите са започнали разследване на причините за катастрофата. От Лисабон спешно са изпратени съдебно-медицински екипи, които да участват в аутопсиите на жертвите. Според местни жители времето, когато се е разиграла трагедията, е било хубаво. На излъчени по телевизията кадри се вижда автобусът, преобърнат на една страна край тесния път, заобиколен от спасители, а наоколо лежат разпръснати тела.Португалският премиер Антониу Коща написа в Туитър, че е изпратил съболезнования на германската канцлерка Ангела Меркел. Говорителят на Меркел - Щефен Зайберт, писа също в Туитър, че \"ние потънахме в дълбока скръб за тези, които загубиха живота си в ужасната катастрофа с автобуса в Мадейра\". Той обяви, че е създадена гореща телефонна линия за хората, които са разтревожени за членове на техните семейства. Германското външно министерство съобщи, че неговото посолство в Лисабон е в контакт с местните власти на Мадейра.Други членове на същата германска група са пътували с втори автобус, който не е засегнат от катастрофата.Португалският остров, наричан \"перлата на Атлантика\", е популярна туристическа дестинация с мекия си климат и пищно зелените планински пейзажи на фона на океана. ", "date": "2019.04.18", "title": "Автобус с германски туристи се обърна на Мадейра, 29 загинаха (видео) "}
{"url": "http://www.cross.bg/rysinova-bila-sofiya-1602098.html", "text": "/КРОСС/  21-годишният Йордан Иванов е задържаният за  на 43-годишната му майка Стефка Младенова, извършено снощи в апартамент в столичния жк \"Младост\", съобщиха на пресконференция директорът на СДВР старши комисар Георги Хаджиев и градският прокурор на София Емилия Русинова. Тялото на жената бе открито около 18.30 ч. вчера от роднина на собственичката, който отишъл на адреса, защото Младенова не отговаряла на телефона си. Той открил Стефка мъртва в хола, лежаща в локва кръв.\"Първоначалните данни и доказателства по делото сочат за това, че на жертвата са нанесени множество удари в главата, в резултат на което е настъпила смъртта\", обясни Русинова, като опроверга първоначалната информация, че 43-годишната жена е била удушена.Майката и синът са пристигнали в София от Варна на 16 април. По думите на градския прокурор на София целта е била, Йордан да бъде настанен в клиника за лечение на наркомании. Комисар Хаджиев допълни, че апартаментът, в който се настанили е бил на жена, която се запознала с майката в рамките на програма за лечение на деца със зависимости.\"Синът е криминално проявен за хулиганство, грабежи и други провинения, последното от които е от преди дни - опит за грабеж на казино във Варна. Лекуван е в психиатрия през 2016 г., 2017 г. и 2018 г.\", каза още Емилия Русинова.Сутринта на 17 април, живущи във входа чули скандал между майката и сина и викове, че младежът няма пари. Директорът на столицната полиция обясни, че криминалистите от СДВР веднага започнали работа с колегите си от Варна и Русе, като били разпитани близки на младия мъж и била следена неговата комуникация, откъдето са разбрали и накъде се е отправил. Така около 2.30 часа тази нощ той е задържан от жандармеристи във влака София-Варна на гара Горна Оряховица.Обясненията му били изключително объркани, вероятно заради употребата на наркотици. Разследването по случая продължава.Снимка: Bulphoto", "date": "2019.04.18", "title": "Синът убил майка си след скандал за пари, преди дни опитал да обере казино"}
{"url": "http://www.cross.bg/chasa-sreshtne-grazhdani-1602099.html", "text": "/КРОСС/  Днес (18.04.2019г. ) кандидатите за евродепутати от БСП за България ще посетят общините Добрич, Враца, Ямбол, Кърджали и Разград.ДобричВ 14:00 часа, община Шабла, с. Дуранкулак, д-р Десислав Тасков ще се срещне с жители на селото в читалището.В 14:00 часа, в с. Крушари, общ. Крушари, проф Мариела Модева ще се срещне с обществеността в в клуба на БСП.В 17:00 часа, в общ. Добричка, с. Плачидол, проф. Румен Гечев ще се срещне с жители в читалището. В 17:30 часа, в гр. Каварна, проф. Мариела Модева ще се срещне с граждани в залата на общината.В 18:30 часа, в зала \"Зорница\" на читалище \"Йордан Йовков\", гр. Добрич,  проф. Румен Гечев и д-р Десислав Тасков ще се срещнат с обществеността. ВрацаВ 14:00 часа, в гр. Роман, Димитър Данчев ще се срещне с граждани в читалището. По- късно, в 17:30 часа той ще се срещне с жители на гр. Враца, в клуба на БСП.ЯмболВ 15:00 часа, в гр. Стралджа, в р-н \"Хемус\", Петър Витанов и Тодор Стоилов ще се срещнат с граждани. В 17:00 часа, в залата на общ. Тунджа, ще се срещнат с творци, в рамките на Тунджански литературни дни. По-късно, в 18:15 часа, в гр. Ямбол, в конферентната зала на х-л \"Кабиле\", те ще се срещнат с младежи от гр. Ямбол и клуба \"Левите интелектуалци\". КърджалиВ 14:30 часа, Крум Дончев и Иван Кръстев ще посетят ГКПП Маказа. В 15:30 часа, в СУ \"П. Р. Славейков\", в гр. Кърджали  Иван Кръстев ще се срещне с учителския колектив. В 16:00 часа, Крум Дочев ще се срещне с граждани в центъра на гр. Момчилград.17:30 часа, Иван Кръстев и Крум Дончев ще се срещнат с членове на ТД \"Тракийско сърце\" и граждани в клуб \"Червеното. \"Разград16:00 часа, в гр. Цар Калоян, Деница Златева ще се срещне с граждани в клуба на БСП.  ", "date": "2019.04.18", "title": "Кандидатите за евродепутати от БСП за България ще посетят общините Добрич, Враца, Ямбол, Кърджали и Разград"}
{"url": "http://www.cross.bg/blagoevgrad-obshtinite-bulgariya-1602097.html", "text": "/КРОСС/  Ръководството на ЧЕЗ проведе среща с кметове на общини и техни представители от област Благоевград. Карел Крал, Регионален мениджър на ЧЕЗ за България, запозна представителите на общините от областта с плановете и приоритетите на компанията. Петър Холаковски, изпълнителен директор на ЧЕЗ Разпределение България представи реализираните инвестиции в областта през 2018 г., изпълнението им през 2019 г. и възможностите за развитие на енергийната инфраструктура в бъдеще. По време на разговорите бяха представени конкретните обекти, чието стартиране предстои, и до какви подобрения ще доведе тяхното реализиране.През 2019 г. ЧЕЗ Разпределение България планира да инвестира в областта 5,2 млн. лв. в изграждане на съоръжения средно и ниско напрежение, в реконструкция на мрежата, присъединяване на нови клиенти и внедряване на система за дистанционно обслужване на електромерите. Използването на системата ще повиши сигурността на мрежата и ще даде възможност за много по-стриктен контрол и по-бързи реакции.Компанията ще изгради 6 нови трафопоста - в селата Дъбница, Мосомище, Огняново, Лъжница, Хърсово и кв. Струмско на Благоевград. Инвестицията възлиза на над 250 000 лв. Ще бъде извършена реконструкция на въздушни линии, които захранват 85 населени места в общините Разлог, Гоце Делчев, Сандански, Петрич и Благоевград на обща стойност 641 000 лв. Компанията ще рехабилитира кабели в градовете Разлог, Гоце Делчев, Петрич, Сандански и Благоевград за 513 000 лв. 510 000 лв. ще бъдат инвестирани в реконструкция на мрежа ниско напрежение в села в общините Петрич, Благоевград, Гърмен, Сатовча, Сандански и Якоруда.Посещението на ръководството на ЧЕЗ в гр. Благоевград е част поредица от срещи с представители на общините в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.   ", "date": "2019.04.18", "title": "5,2 млн. лв. инвестира ЧЕЗ разпределение в област Благоевград през 2019 г."}
{"url": "http://www.cross.bg/manolev-aleksandur-agrotreiid-1602101.html", "text": "/КРОСС/  Във Върховна касационна прокуратура се извършва проверка с оглед изнесени в медиите твърдения за извършени от заместник министър на икономиката Александър Манолев злоупотреби със средства, засягащи финансовите интереси на Европейския съюз. От ДФЗ са постъпили изисканите копия от проекта, финансиран по Програма за развитие на селските райони /ПРСР/, цитиран в публикациите - „Изграждане на жилищна сграда за гости в м.\"Чинар куши\" гр. Сандански\".Установено е безспорно, че договорът за отпускане на безвъзмездна финансова помощ по проекта в размер на 391 160 лева е сключен на 06.10.2014г. с  ЕТ „Агротрейд - Ана Димитрова\" и Александър Манолев не е бенефициент.В хода на проверката са установени и следните обстоятелства: 1.На 13.02.2013 г. и на 25.10.2013 г.  Александър Манолев е учредил в полза на ЕТ „Агротрейд - Ана Димитрова\" право на строеж на „Жилищна сграда - къща за гости\", басейн и ограда в собствения си поземлен имот.2. На 01.10.2011г. Манолев е предоставил на ЕТ „Агротрейд - Ана Димитрова\" ползването на собствената си земеделска земя - лозе с площ от 9,7 дка. 3. На 03.08.2015г., в качеството си  на управител и представител на „Ес Ди Ес Про\" ЕООД Манолев е предоставил на заем сумата от 700 000 лева на ЕТ „Агротрейд - Ана Димитрова\".4. Александър Манолев е представлявал ЕТ „Агротрейд - Ана Димитрова\" като упълномощено лице при извършената проверка на място на осъществената инвестиция по проекта, като е предоставил и документи, свързани с нея, изискани от експерти при Регионален технически инспекторат - Благоевград, съгласно контролен лист от 27.11.2015г.Същевременно за периода 19.07.2017 г. - 18.04.2019 г. Александър Манолев е бил член на Управителния съвет на Държавен фонд „Земеделие\".Съгласно чл. 43 ал.1 т.1 и 2 от Наредба № 30/ 11.08.2008г. за условията и реда за предоставяне на безвъзмездна финансова помощ по мярка \"Разнообразяване към неземеделски дейности\" от Програмата за развитие на селските райони за периода 2007 - 2013 г. за срок 5 години след сключване на договора за отпускане на финансова помощ ползвателят е длъжен да използва придобитите въз основа на одобрения проект активи по предназначение.А съгласно разпоредбата на чл. 46 от същата Наредба в случай, че ползвателят на помощта не изпълнява свои нормативни или договорни задължения след изплащане на финансовата помощ, РА може да поиска връщане на вече изплатени суми заедно със законната лихва върху тях и/или да прекрати всички договори, сключени с ползвателя на помощта.С оглед на установените обстоятелства и предвид правомощията на УС на ДФЗ по чл. 19 ал.1 т.4 от Закона за подпомагане на земеделските производители да осъществява контрол за целевото разходване на средствата, ВКП сезира КПКОНПИ за извършаване на проверка и преценка за конфликт на интереси за Александър Манолев.", "date": "2019.04.18", "title": "Върховна касационна прокуратура сезира КПКОНПИ за случая с Александър Манолев"}
{"url": "http://www.cross.bg/vratza-razvitie-chasa-1602086.html", "text": "/КРОСС/  Министърът на регионалното развитие и благоустройството инж. Петя Аврамова ще участва днес във Враца в дискусия на тема регионално развитие и европейска солидарност. Форумът под наслов „Европа в нашия дом\" ще започне в 17.00 часа в Градската концертна зала на Община Враца.Дискусия по темата ще се състои и в Плевен. Тя ще бъде от 16.00 часа в зала „Плевен\" на областната администрация. Участие в нея ще вземе заместник-министър Николай Нанков. ", "date": "2019.04.18", "title": "Министър Аврамова ще участва в дискусия за регионално развитие във Враца"}
{"url": "http://www.cross.bg/hell-napitka-energiiina-1602083.html", "text": "/КРОСС/  HELL ENERGY представя нова енергийна напитка на българския пазар. HELL Active е функционална енергийна напитка без аналог, създадена за активните хора, които спортуват редовно.Следвайки успеха на HELL Strong Focus през 2017 г., унгарската компания продължава да създава напитки, които зареждат тялото с така наречената положителна енергия. Съставките, които правят HELL Active уникална енергийна напитка, са BCAA и L-карнитин. Напитката има 60% по-ниско съдържание на захар, в сравнение с класическите енергийни напитки.Останалите съставки са традиционните за марката кофеин (32 г/100 мл) и 5 вида витамин В. По стандарт напитката е без консерванти.HELL Active е подходящ избор за тези, които търсят функционална напитка, която да бъде перфектният спътник на активния живот, енергийна напитка със значително по-ниско съдържание на захар и калории.В комуникационната си кампания по повод лансирането на новата марка компанията планира активна комуникация на балансирания начин на живот и регулярните физически упражнения, които спомагат за по-добрата физическа и психическа форма на човека. По препоръки на Европейския съюз за физическа активност., редовните упражнения подобряват двигателните функции като сила и баланс. Тренировките укрепват имунната система и следователно намаляват риска от заболявания. Редовните физически активности намаляват стреса и премахват безпокойството, имат положителен ефект върху настроението и самочувствието.", "date": "2019.04.18", "title": "HELL ENERGY представя нова енергийна напитка на българския пазар – HELL Active"}
{"url": "http://www.cross.bg/zhalbite-manolova-problemi-1602084.html", "text": "/КРОСС/  Българските граждани имат огромни проблеми, заяви омбудсманът Мая Манолова в парламента, където представи доклада за дейността на институцията през 2018 година. Тя отчете двоен ръст на жалбите до нея, откакто е встъпила в длъжност през 2015 година.От данните в доклада става ясно, че двойно са се повишили и посещенията в нейната приемна, което според нея е доказателство за повишеното доверие към институцията.Общо 12 890 са жалбите, адресирани до Манолова през изминалата година. 24 634 души пък са преминали през нейната приемна, а 36 892 души са потърсили съдействие от институцията.„Гражданите имат проблеми с администрацията и с начина, по който работят институциите. Те наистина имат нужда от институция, която да е на тяхна страна\", отбеляза Манолова пред депутатите.Тя подчерта, че в работата си като омбудсман разчита много и на гражданското общество у нас. „Вече работим с над 300 неправителствени организации, които разполагат с необходимата експертиза и които са наши партньори. Благодарение на гражданските експерти и консултативния Конституционен съвет, в който са включени големи имена на юристи, ние успяваме да изработим решения, които са далеч от популизма и дават решения на проблемите\", каза Манолова.Анализът на жалбите показва, че най-голям е техният брой срещу монополните дружества. Това са жалбите срещу топлофикации, ВиК дружества, фирмите за бързи кредити, колекторските фирми, банките и частните съдебни изпълнители. На второ място са жалбите по повод на социални и трудови права. На трето място пък са тези, свързани с правото на собственост и екологичните проблеми, както и свръх застрояването.В резултат на дейността си по конкретни проблеми, омбудсманът е упражнил правото си на косвена законодателна инициатива - внесени са 11 законопроекта и 2 искания до Конституционния съд. Според нея сред най-големите победи на институцията е спечелената битка, водена заедно с майките на деца с увреждания, довела да приемането на три нови законопроекта в социалната сфера. С тях на практика започна реформа на политиките за хората с увреждания. За това Манолова отправи и специални благодарности към министъра на труда и социалната политика Бисер Петков, за когото заяви: „От кошмар се превърна в приятел\".Наред с другите инициативи, омбудсманът изтъкна изключително важната кампания, превърнала се в кауза - Европейската кампания срещу двойния стандарт на храните, която бе успешно финализирана. Сериозно място в доклада е отделено на дейността на омбудсмана като Национален превантивен механизъм (НПМ) - посещенията в местата за лишаване от свобода - затворите и следствените арести, психиатриите, социалните институции за възрастни и деца, бежанските центрове. През 2018 г. НПМ отчита напредък в подобряване на битовите условия на лишените от свобода в местата за задържане, разположени в Южна България. ", "date": "2019.04.18", "title": "Близо 13 хиляди жалби до Манолова през миналата година"}
{"url": "http://www.cross.bg/zemyata-april-denya-1602087.html", "text": "/КРОСС/  150 дървета ще засадят учени и служители на Българската академия на науките по повод Деня на Земята 22 април. Инициативата е на Националния институт по геофизика, геодезия и география (НИГГГ) и Института за гората (ИГ) и се посвещава на 150-годишнината на БАН.Ще бъдат залесени зелени площи пред сградата на НИГГГ в научния комплекс на БАН на 4-ти км. Избрани са фиданки от повече от 25 широколистни и иглолистни вида, предимно с местен произход, както и красиво цъфтящи дървета. Дървесните видове са подбрани според условията на терена, съобразен е и контакта им със съществуващата там растителност.Прилежащите зелени площи около НИГГГ са предварително зонирани, като засадените дървесни видове ще отговарят на условията и конкретните нужди за подобряване функциите на зелените системи - ограничаване на шума, облагородяване на ландшафта и допълване на парковата среда.22 април се отбелязва като Ден на Земята от над половин милиард души по целия свят. Всяка година Международната мрежа за Деня на Земята координира действията на повече от 12 000 партньори в 174 държави, насочени към опазване на планетата Земя и съхраняване на живота върху нея. Мрежата се стреми да създаде широка гражданска подкрепа за устойчиви и ефективни екологични политики за развитие по целия свят.Официален старт на залесяването ще бъде даден в 13:00 часа на 22 април 2019 г. пред сградата на Националния институт по геофизика, геодезия и география в научния комплекс на БАН на 4-ти км.", "date": "2019.04.18", "title": "150 дървета засаждат учени по повод Деня на Земята"}
{"url": "http://www.cross.bg/topalova-godishnata-rezyltat-1602088.html", "text": "/КРОСС/  Спортният талант на „Еврофутбол\" Димитър Исаев се класира на 8-о място на 1-метров трамплин на Открития шампионат по скокове във вода на Украйна. В сряда 21-годишният софиянец влезе във финала с 11-ти резултат от 27 състезатели. Там Митко се пребори за призовата 8-ма позиция със сбор от 288,70 точки. Ден преди това в дисциплината 3-метров трамплин той остана 12-ти от 32 съперници, тъй като не успя да изпълни последния си 6-ти скок след лошо стъпване на трамплина. Така резултатът му бе 253,95 точки. В надпреварата освен домакините участваха и атлети от България, Армения, Великобритания, Финландия, Дания, Италия, Швейцария, Гърция и Грузия.Друг Спортен талант на „Еврофутбол\", но в тениса - Гергана Топалова, достигна до 1/8-финалите на тенис турнира в Обидош (Португалия) с награден фонд 25 хиляди долара. Топалова, която преодоля квалификациите, победи на старта на основната схема румънката Йоана Лоредана Роска с 6:2, 6:7 (3), 6:1 за 2:12 часа. На осминафиналите 19-годишната Гергана загуби от Нурия Парисас-Диас (Испания). В надпреварата на двойки Топалова и партньорката й Даниела Висманте от Латвия достигнаха до полуфиналите. С този резултат 19-годишната пловдивчанка ще скочи с около 35 места в световната ранглиста, като от понеделник се очаква да бъде между 600 и 610-о място. Следващите й изяви започват на 22.04., когато следват два последователни турнира от същата категория в Узбекистан.  ", "date": "2019.04.18", "title": "„Еврофутбол\": Димитър Исаев е 8-ми в шампионата по скокове във вода на Украйна"}
{"url": "http://www.cross.bg/tehnicheski-nadzor-agentziya-1602075.html", "text": "/КРОСС/  Всички асансьори да бъдат с автоматични врати до пет години. Това е едно от изискванията на обновения европейски стандарт, свързан с безопасността и поддръжката на съоръженията. Бъдещите изменения в наредбата за безопасна експлоатация и технически надзор на асансьорите у нас, беше обсъдена вчера на среща в Държавната агенция по метрология и технически надзор заедно с браншови организации. Стигна ли се до консенсус по отношения на измененията и как ще изглежда новата наредба? 90 хиляди асансьори у нас са на възраст над 30 години. Те не отговарят на изискванията за безопасност, а и не са поддържани по начина, по който се е очаквало, през годините.Валентин Маринков, председател на Българска асансьорна асоциация коментира, че вчера за пореден път са присъствали на съвещание на консултативния съвет към председателя на Държавната агенция за метрологичен и технически надзор и тяхното мнение е да поискат категорично оставката на цялото ръководство на Държавната агенция, защото вече две години от бранша си губят времето, за да могат да бъдат полезни, за да може да се промени един нормативен документ, казва се \"Наредба за безопасна експлоатация и технически надзор\", който трябва да гарантира безопасността и здравето на хората. Вчера ни беше представен един документ, проект за министерско постановление за промяна на наредбата, който всички членове на консултативния съвет отхвърлиха, защото това е един пасквил, изготвен от хора, които нищо не разбират от този бранш и от функционирането на този бранш, допълни той. ", "date": "2019.04.18", "title": "Нови правила за асансьорите"}
{"url": "http://www.cross.bg/gerb-danni-evrodepytati-1602089.html", "text": "/КРОСС/  Европейският парламент предвижда разлика между БСП и ГЕРБ от една десета от процента на изборите за евродепутати следващия месец. Това сочат данни, основани на проучвания на общественото мнение у нас, извършени от агенциите \"Алфа рисърч\" и \"Медиана\", съобщи кореспондентът на БТА в Брюксел.Според данните днес БСП би получила 32,8 на сто от подадените гласове, а ГЕРБ - 32,7 на сто. Това би довело до равен брой евродепутати от двете политически сили - по шестима.Останалите политически сили от нашата страна, които се очаква да излъчат евродепутати, са ДПС (2), ВМРО (1), коалиция \"Да, България\" (1) и \"Воля\" (1). \"Атака\", АБВ и НФСБ не събират достатъчно подкрепа.От втората половина на март у нас се наблюдава спад в подкрепата за ГЕРБ и ДПС и ръст при поддръжката за БСП, коментират, сочат представените данни, без да се коментират причините. Според анализатори обаче най-вероятната причина е скандалът с луксозните апартаменти на занижени цени, купувани от политици от управляващата партия.Проучванията, използвани за пресмятането на прогнозираните места, не са поръчвани от ЕП, използвани са само данни от надеждни източници, отбелязва институцията. ", "date": "2019.04.18", "title": "ЕП: Една десета от процента разлика между БСП и ГЕРБ за евроизборите"}
{"url": "http://www.cross.bg/dariya-kolata-kristala-1602085.html", "text": "/КРОСС/   Дария Радионова е на 26-годишен модел и блогър от Русия. В началото на месеца тя събра погледа на лондончани с колата, която \"разходи\" из централните улици.Возилото е покрито с 2 млн. кристала \"Сваровски\". За изработката на това бижу са били нужни два месеца и 700 часа работа. Всеки камък е поставен ръчно. Екипът работел по 12 часа на ден, за да успее да сбъдне желанието на Радионова.Това не е първият път, когато моделът покрива колите, които притежава, с кристали.През 2017 плаща 150 хил. паунда за автомобил с един млн. кристала. Подарък, който си прави за Коледа.През 2014, когато Дария е била само на 21 г., също обсипва колата си много блясък.\"Ако Брус Уейн беше жена, това най-вероятно щеше да е колата му\", шегуват се по адрес на Дария и уникалното ѝ возило.Дария споделя, че заради колата си е станала обект на зли коментари, реакции и много обиди. Някои дори са стигнали до там, че са пожелали смъртта ѝ. В тази връзка рускинята пише, че вярва в кармата. Лошите думи по неин адрес не могат да ѝ повлияят, но е разбрала едно - хората са изпълнени с много завист и негативизъм.Снимки Инстаграм", "date": "2019.04.18", "title": "Рускиня покри колата си с 2 млн. кристала \"Сваровски\""}
{"url": "http://www.cross.bg/evro-durzhavata-notr-1602090.html", "text": "/КРОСС/  След опустошителния пожар в понеделник в катедралата Нотр Дам възниква големият въпрос за застраховката на сградата. Историците вече изчислиха, че реконструкцията на почти 900-годишния паметник може да струва няколко милиарда евро. Но Нотр Дам няма реална застраховка. Катедралата принадлежи на Франция. Такъв е случаят с всички религиозни институции, които са построени преди 1905 г. - преди разделянето на църквата от държавата, съобщава Инвестор.Според правителствен източник, цитиран от всекидневника Le Parisien, катедралата не е застрахована. Държавата е задължена да прави това само за сгради, но не и за исторически паметници. Също така произведенията на изкуството са застраховани чрез държавата, доколкото те принадлежат на нея, а не на фондации или на самата църква.Що се отнася до възможната застраховка на църквата, засега няма подробности. Повечето от тези творби не са застраховани, казват експерти, защото тяхната стойност не може да бъде оценена. Във всеки случай никаква застраховка не би била достатъчна, за да се платят щетите. Айфеловата кула е застрахована срещу пожар, но само в размер на 200 милиона евро. За незастраховането си има една причина: премиите всяка година са по-високи от действителните разходи за обезщетението.И това ще значи, че Франция ще трябва да плати разходите. Президентът Еманюел Макрон обеща, че Нотр Дам ще бъде възстановена в рамките на пет години. Ремонтите се финансират предимно с държавни разходи. Но държавата вероятно няма да трябва да бръкне дълбоко в джоба си в този случай, тъй като големите компании във Франция, включително семейство Пино (Kering), Бернар Арно (LVMH) и няколко други, вече са обещали над 800 милиона евро. А семейство Пино дори заяви, че няма да иска да получи данъчни отчисления от държавата за това дарение.За сметка на това към касата може да бъдат приканени застрахователни компании. Ако се окаже, че дадена фирма има вина за пожара, то носи отговорност. Изпълнителите, които работят в църквата, имат собствени застраховки, които покриват дейността им. Въпреки това, със сигурност не в размера, който се цитира. Повечето от тези застраховки са сключени само с покрития за около 10 млн. евро.Ако щетата надвишава застрахованата сума, изпълнителят може да носи отговорност. Но за да не фалира самата компания, в такива случаи държавата обичайно плаща останалата част от сумата.За 2019 г. Франция е заделила общо 345 млн. евро за щети в бюджета на Министерството на културата. Тъй като щетите в този случай надвишават сумата, ще трябва да се изчисли сума за щетите за няколко години напред. Ето защо Макрон разчита и на държавен фонд, в който всеки да може да дари средства. ", "date": "2019.04.18", "title": "Нотр Дам не била застрахована, Айфеловата кула за 200 млн. евро при пожар"}
{"url": "http://www.cross.bg/mestan-lyutvi-prokyratyrata-1602091.html", "text": "/КРОСС/  Окръжният съд в Кърджали отмени мярката за неотклонение - \"парична гаранция\" в размер на 10 000 лева на лидера на ДОСТ Лютви Местан, наложена му преди три дни, когато прокуратурата му повдигна обвинение за причинената смърт на 6-месечно бебе при катастрофата на пътя Кърджали-ГКПП Маказа.Един от аргументите на магистратите е, че нямали яснота за имущественото състояние на политика. Решението е окончателно и не подлежи на обжалване и протест.Тежкият инцидент стана в неделя - 14 април при разклона за село Загорско. Лидерът на ДОСТ Лютви Местан, шофиращ лек автомобил \"Фолксваген Фаетон\", отне предимството и удари БМВ с четиричленно семейство от кирковското село Първица. При сблъсъка на място загина 6-месечното бебе на 31-годишния Юсеин и 28-годишната Емине Ахмед, а те двамата и 10-годишният им син са в кърджалийската болница.Засега в сила остават други две мерки, наложени на Местан от прокуратурата - забрана да напуска страната без разрешение от наблюдаващия прокурор, както и отнета шофьорска книжка. ", "date": "2019.04.18", "title": "Съдът в Кърджали отмени паричната гаранция на Лютви Местан"}
{"url": "http://www.cross.bg/deteto-momenta-grizhi-1602073.html", "text": "/КРОСС/  Шокиращ случай в Пловдив. 7-годишно дете, което се нуждае от спешна трансплантация, е изоставено от родителите си в болницата. Майката обяснила, че се отказва от детето, тъй като лекарите открили, че то страда от тежко сърдечно заболяване и животът му в момента е в опасност. Социалните власти вече са сезирани за случая и се опитват да разговарят с родителите. Момиченцето е изоставено от родителите си преди 3 седмици.Здравословното състояние на детето е тежко, но стабилно. Познаваме го от август миналата година и го лекуваме с терапия за сърдечна недостатъчност. При него се появиха и неврологични проблеми. За момента момиченцето е с хронична сърдечна недостатъчност, каза в ефира на „Здравей, България\" д-р Любов Чочкова. Тя допълни, че трансплантацията е много трудно осъществима заради липсата на донори в България.Знаем за решението й да изостави детето си от около месец. Майката изпитва трудности да осигурява честите хоспитализации. Обяснението й е, че има други деца и трябва да се грижи за тях, каза още началникът на Клиниката по педиатрия - Пловдив проф. Иван Иванов.По думите на директорът на дирекция \"Социално подпомагане\" - Пловдив Надя Танева вече са проведени разговори със семейството. „Пред нас майката декларира, че иска детето да бъде настанено в център с постоянна медицинска грижа. Тя заяви, че ще посещава детето. Засега не е подписала декларация, че се отказва напълно от детето. Първо, тя, трябва да се стабилизира емоционално. Колеги работят с нея, за да може да вземе адекватно решение\", коментира Надя Танева. В ефира на предаването тя заяви, че с детето ще работи психолог.Тя допълни, че вероятно ще се търси приемно семейство за момиченцето. Грижата за детето е специфична.Трябва да намерим приемно семейство, което наистина е способно да се грижи за него. За момента няма подходящо. За нас е най-важно детето да е живо и здраво, каза още Надя Танева.За детето в момента грижа полагат доброволци. Всъщност семейство има 4 деца. Полагаме грижи за тях от месец август. Купихме уреди, храна. Водили сме детето по болници. Момиченцето често пита за майка си и кога тя ще дойде, разказа доброволецът Емилия Христозова от фондация \"Българска памет\". ", "date": "2019.04.18", "title": "Шокиращо! Родители изоставиха тежко болното си дете в болницата"}
{"url": "http://www.cross.bg/gotze-delchev-todor-1602072.html", "text": "/КРОСС/  В неделя - 21 -ви април, започва изграждането на първия етап от Главен канализационен клон I в кв. „Кръстова вада-запад\", район „Триадица\". Реализацията на проекта ще създаде условия за бъдещо поетапно изграждане на канализационна мрежа в квартала, за отводняване на част от района, както и за отводняване на пробива на бул. „Тодор Каблешков\" към бул. „Черни връх\", чието строителство ще стартира след завършване на отчуждителните процедури. Булевард „Тодор Каблешков\" е част от вътрешния ринг и изграждането му ще позволи извеждането на автомобилния трафик от центъра на столицата.  Изграждането на ВиК инфраструктурата в района ще подобри условията за живот на неговите жители и качеството на околната среда. Обектът ще се реализира за 150 дни, а стойността му е 1,5 млн. лв., осигурени от ПУДООС и бюджета на Столична община. Изграждането на колектора ще се изпълнява по ул. „\"Хенрих Ибсен\" / „Сребърна\"/ и автомобилният трафик по улицата ще бъде затруднен. С цел да не се затваря изцяло движението по време на строителните дейности  обектът ще се изпълнява поетапно, съгласно одобрена организация на движението. 817-те метра от първия етап на канализационния клон по ул. „Хенрих Ибсен\" /ул. „Сребърна\"/ и ул. „Никола Крушкин-Чолака\", в участъка от бул. „Гоце Делчев\" до преливна шахта 1 в м. „Кръстова вада-запад\", ще се изградят на десет части. За по-бързо придвижване, Столична община препоръчва следните алтернативни маршрути: За ж.к. „Гоце Делчев\" - от бул. „Гоце Делчев\" към ул. „Костенски водопад\" и от там по ул. „Тодор Каблешков\";За ж.к. „Манастирски ливади\" - от ул. „Луи Айер\" през ул. „Тодор Каблешков\" към ул. „Костенски водопад\" - бул. „Гоце Делчев\" към бул. „П. Ю. Тодоров\";За кв. „Кръстова вада\" - по ул. „Козяк\" или по бул. „Черни връх\".  ", "date": "2019.04.18", "title": "В район „Триадица“ започва изграждането на канализация"}
{"url": "http://www.cross.bg/petur-bulgariya-vitanov-1602074.html", "text": "/КРОСС/  „Евроизборите предопределят бъдещето на България. Ако ние искаме да променим Европа, преди всичко трябва да можем и да знаем как да променим собствената си държава\".  Това заяви кандидатът за евродепутат на БСП Петър Витанов на среща с членове, симпатизанти и граждани в Бургас.  „През последните няколко години ние съумяхме да  направим един истински екип от морални, честни и подготвени хора. Вярвам, че този екип съвсем скоро ще го трансформираме в управленски екип, защото съм убеден, че Българската социалистическа партия  е единствената, която би могла да даде някаква алтернатива на днешното управление\", подчерта той.Витанов посочи, че се наблюдава критичност към ЕС. „Може би тя е насочена към неточното място, защото ЕС  предоставя възможности, само че правителството ни не успява да се възползва от тези възможности, то не е в състояние да отстоява националния ни интерес. Правителството усвоява европейски пари, само че не създава икономически растеж. В продължение на десет години то унищожава България\", каза още кандидатът за евродепутат.От своя страна, кандидатът за евродепутат от листата на левицата Тодор Стоилов посочи, че БСП за пореден път показа, че е мъдра партия и не е партия на вожда. „Това се показа и през изминалите 9-часови дебати при подреждането на листата\", каза той и добави: „Макар и с един глас повече, важното е да победим  ГЕРБ, защото  ние ще покажем на обществото, че има нова конфигурация. С ясно съзнание можем да ударим по масата и да кажем, че народът вече иска промяна\".На събитието присъстваха народните представители от ПГ на \"БСП за България\" Петър Кънев, Николай Тишев,  председателят на ОбС на БСП - Бургас Живко Господинов, областният лидер Стойко Танков, председателят на МО в БСП - Бургас Васил Иванов.Преди това  Петър Витанов проведе среща- разговор с граждани на Средец, на която присъстваха  Петър Кънев, Николай Тишев и председателят на ОбС на БСП-Средец Йона Чобанова. ", "date": "2019.04.18", "title": "Петър Витанов в Бургас: Евроизборите предопределят бъдещето на България"}
{"url": "http://www.cross.bg/ryskata-sistema-proriv--1602078.html", "text": "/КРОСС/  Руската армия ще започне да получава модернизираните танкове Т-90М \"Прорив-3\" още тази година. Всички договорни задължения ще бъдат изпълнени навреме.Това каза ръководителят на корпорацията \"Уралвагонзавод\" Александър Потапов, предаде \"Российская газета\". Той не посочи точния брой бронирани превозни средства, като каза, че това е прерогатив на министерството на отбраната на Руската федерация.Новият танк е дълбока модернизация на Т-90. Той е разработен в рамките на опитно-конструкторските работи \"Прорив-3\". T-90M има нов боен купол и е оборудван с 125-мм оръдие с повишена точност. Машината има и дистанционно управляема 12,7-мм картечница и високо автоматизирана цифрова система за управление на огъня. Тази система е в състояние да намери, разпознае, съпроводи и унищожи целта.Това е и първата бронемашина в историята на руското танкостроене с климатична система. ", "date": "2019.04.18", "title": "Руската армия ще получи танкове Т-90М \"Прорив-3\" още през 2019 "}
{"url": "http://www.cross.bg/bulgariya-antiki-vrushtat-1602079.html", "text": "/КРОСС/  Над 30 000 антични предмета се връщат в България след операция \"Сердика\", съобщиха от държавното обвинение.На 23 октомври 2018 г. бе неутрализирана организирана престъпна група, осъществявала трансграничен трафик на антики от страната към Иберийския полуостров и продажбата им на местния черен пазар.Съвместното разследване се води срещу 16 български граждани, 8 от които и до момента са задържани под стража в град Торенте, близо до Валенсия.Групата е действала от януари 2016 г., като първоначално е изкупувала артефакти от иманяри и от дилъри на антики в България. Впоследствие организирала изнасянето им от страната и транспортирането им в Испания. Движимите културни ценности са били предлагани за продажба чрез Ebay. ", "date": "2019.04.18", "title": "Над 30 000 антики се връщат в България след операция „Сердика“ "}
{"url": "http://www.cross.bg/sgrada-petrich-dogovor-1602077.html", "text": "/КРОСС/  Община Петрич е сключила договор на стойност 1 171 000,00 лева без ДДС или  1 405 200,00 лева с включен ДДС за ремонт на несъществуваща сграда. Това сигнализираха в редакцията ни група граждани, които помолиха имената им да останат в редакцията от съображения за сигурност, пише местния сайтИзпълнител на несъществуващата сграда е фирмата „ВДХ\" АД.  Сигналът е изпратен и в прокуратурата. Кметът на Петрич Димитър Бръчков категорично отказва коментар по темата. Според подателите на сигнала ,документите за съборената сграда са нищожни.„Реконструкция на съществуваща сграда в музей в УПИ XLIV 603.1710, КВ.53, гр. Петрич\" като е издадено и Разрешение за строеж №68 от 04.07.2018 г. За „Реконструкция на съществуваща сграда в музей\", УПИ XLIV, кв.53 по плана на гр. Петрич. На 22.02.2019 г.Бяхме изумени, след като разбрахме за такава обществена поръчка и за сключения договор за изпълнението, тъй като такава сграда НЕ СЪЩЕСТВУВА! Имаше стари постройки във въпросното УПИ XLIV 603.1710,  които бяха премахнати през 2018 г. В края на месец януари също констатирахме, че сградата, предмет на обществената поръчка, за която е сключен договор за реконструкция, НЕ СЪЩЕСТВУВА и в подкрепа на нашето твърдение прилагаме снимков материал!При тези обстоятелства за нас това е поредният пълен абсурд в община Петрич.\"Финансирането за строителството е осигурено по договор за субсидия №В2.6с.11 от 01.09.2017г. по проект  Културния двуполюс Серес-Петрич, по програма за сътрудничество  Interreg V-A Гърция-България 2014-2020г., Приоритетна ос 2: Устойчив и приспособим към климата трансграничен регион и от бюджета на община Петрич за 2018г.\"Сигналът в прокуратурата е придружен с обявление за обществената поръчка от 20.11.2018г., техническа спецификация, договор №26/22.02.2019г. и снимков материал. „На снимка 1 в червено е оградено мястото, където някога беше въпросната сграда; Снимка 4 е справка от кадастралната карта, показваща границите на въпросното УПИ и сградите разположени в него при последната промяна преди години, а на снимка 6 - етап от събарянето и).\", описват в сигнала снимките петричани.Целта на сътрудничеството със Серес е създаване на два културни центъра с европейско значение, които включват две сгради - една в Петрич и една в Серес. Те ще бъдат реконструирани и превърнати в музеи. За нуждите на проекта в Петрич ще се реконструира сграда, която е бивша собственост на Гранични войски в района на бъдещия градски парк. Тя ще бъде превърната в Исторически музей, който практически ще се намира в непосредствена близост до входа на парка. Музеят е проектиран на два етажа с малък сутерен със смесена конструкция. Застроената квадратура на сградата по проект е 1190 кв. м. Разгънатата квадратура е 1930 кв. м, като 60% от достъпната за посетители площ (882 кв. м) се предвижда за разполагане на експонати. Източно от музейната сграда ще има паркинг (105 паркоместа за леки автомобили) и място за паркиране на 2 броя автобуси за туристи. Срещу сградата на музея ще има малко площадно пространство с водни площи, както и посетителски център. Общата стойност на разходите за СМР за новата музейна сграда възлиза на 719 878,74 евро (с ДДС), от които 575 300,35 евро осигурени с финансиране по проекта и 144 578,39 евро, които следва да бъдат осигурени от общинския бюджет на Петрич за 2018 г. Тези подробности по проекта станаха ясни още през 2017 г.Договорът за изпълнение обаче беше парафиран едва пред февруари 2019 г.Както съобщихме, след перипетии по обжалване и спиране на поръчката все пак ВХД АД ще извърши реконструкцията на музея в Петрич. Кметът Димитър Бръчков е подписал договор със столичната фирма. За участие в поръчката беше поканена и добре познатата фирмата „Александър 49\" ЕООД, която е изпълнител на доста поръчки в южната община.ВДХ АД се представлява от Момчил Борисов, а в съвета на директорите освен той участват и Иван Панов и Петко Геров.Проектното решение е развито около съществуваща тухлена стена по северната част на сградата. Към съществуващата сграда ще се дострои една част.„Няма ли сграда реконструкция е невъзможна. И трябва наново проект и разрешения за строеж и всичко друго. А след като документите вече фактически са нищожни, те си мълчат. И ще правят незаконно друга сграда, само за да усвоят над 1 000 000 лв. Не съществува и стена, от снимките се вижда, идеята е била да запазят стени, но после ги събарят. Затова искаме прокуратурата да провери, опорочена ли е поръчката.\"- смятат подателите на сигнала.  ", "date": "2019.04.18", "title": "Община Петрич сключи договор за 1,4 млн. лв. за ремонт на несъществуваща сграда"}
{"url": "http://www.cross.bg/zhelyazkov-nyama-rosen-1602080.html", "text": "/КРОСС/  Министърът на транспорта Росен Желязков отрече битката за пакет „Мобилност\" да е загубена. „Той няма да бъде във вида, в който е гласуван в пленарната зала на този Европейски парламент\", заяви пред бТВ Желязков.Той подчерта, че не се е стигнало до триалози и в рамките на този парламент няма да има законодателни изменения, гледани на второ четене. Неговите очаквания са триалозите да се провеждат по време на финландското председателство. Възможно е обаче да се върне за ново разглеждане в транспортната комисия, уточни Росен Желязков. „На всички е ясно, че в „Автомобилна администрация\" корупция има\", отбеляза още Росен Желязков. Дали тя е ниво рушветчийство, или на ниво по-големи взаимоотношения, би била невъзможна, ако няма тясно корелиране между контрола по пътя и издаването на разрешения и лицензи от страна на самата администрация.По отношение на функционалните и структурни промени до 2 месеца ще съобщим какви са мерките, в това число и намаляването на административните предпоставки - разрешителни и лицензионни, които дават възможност за „тясно\" взаимодействие между бизнеса и администрацията. Министърът се е срещнал с турския посланик у нас във връзка с проблема на българските превозвачи, блокирани на границата с Турция заради неплатени глоби. Желязков уточни, че правилата в Турция не са нови, а става въпрос за интеграция на тол системата заедно с граничната и митническа система. По думите му затруднения има само на един граничен пункт с Турция - „Капитан Андреево\". На останалите пунктове няма сигнали за подобни случаи. „Правилата в Турция са такива, че ако не се платят такси и глоби, превозното средство не може да премине границата\", отбеляза Росен Желязков. По думите му турският посланик е уверил, че няма преднамереност към български превозвачи.Транспортният министър е получил сигнали за прекомерност на глобите и за неизясненост на основанията, на които са налагани. „Имам уверението от турска страна, че тези случаи ще бъдат разгледани и ще се даде по-голяма информираност за правилата. Те могат да бъдат оспорвани и по основание, и по размер, но след тяхното заплащане\", заяви Желязков.„България също предстои да въведе тол система, която ще бъде интегрирана с граничните и митнически бюра. Предполагаме, че началният период също ще ни изправи пред подобни трудности\", допълни той. Източник: бТВ ", "date": "2019.04.18", "title": "Росен Желязков: Не сме загубили битката за пакет „Мобилност” "}
{"url": "http://www.cross.bg/katedrala-politziyata-benzin-1602081.html", "text": "/КРОСС/  Заловиха евентуален подпалвач на катедрала в Ню Йорк, съобщи Си Би Ес. 37-годишният мъж бил хванат в катедралата Свети Патрик в Манхатън с туби бензин, флакон за пълнене на запалки и няколко запалки.Охранител на църквата му поискал обяснение, след което мъжът опитал да избяга, но бил заловен от полицията.Инцидентът привлече голямо внимание, защото идва само два дни след пожара в емблематичната парижка катедрала \"Нотр Дам\".Мъжът опитал да се оправдае, че носи бензина, защото горивото на колата му свършило, но когато проверили автомобила, служителите на реда видели, че има бензин. Тогава те го арестували  заради подозрителното му поведение.От полицията казаха, че 37-годишният заподозрян има досие при тях. Все още се уточнява каква е била целта му. ", "date": "2019.04.18", "title": "Хванаха евентуален подпалвач на катедрала в Ню Йорк "}
{"url": "http://www.cross.bg/vlak-blusna-chovek-kraii-lakatnik-1602082.html", "text": "/КРОСС/  Човек е бил блъснат от влак в района на Искърското дефиле при гара Лакатник.Инцидентът е довел до сериозно забавяне на влаковете от и към Северозападна България.Обявено е закъснение от 1 час в посока София и половин час от столицата. ", "date": "2019.04.18", "title": "Влак блъсна човек край Лакатник "}
{"url": "http://www.cross.bg/chenchev-gerb-ivan-1602065.html", "text": "/КРОСС/  „След като всичко им е законно- защо подават оставки? С какво са солидарни, с този, който подаде оставка заради безграничната си алчност и оправдава алчността си с това, че нямало кой да го съди? Тези хора ни управляват. Десет години дерибействат на гърба на хората. Никакви оставки няма да омилостивят българина и до последно той ще търси истината и справедливостта.\" Това заяви пред БСТВ народният представител от ПГ на „БСП за България\" Иван Ченчев в коментар на подадената оставка от зам.-министъра на икономиката Арександър Манолев. Според него, ако човек си направи труда, винаги ще намери корупция сред управляващите, а същевременно те се обявяват за стожери на антикорупционната борба. „Самата власт в България е изоставила в момента хората. Те обаче не вярват вече на нищо. Доведени са до там- да не вярват, че са нормални граждани. Достойните старини са имагинерно понятие. Разпадът на държавата се състои в това- да маркираме територия, защото няма държава, след като беше узаконено беззаконието\", отсече Ченчев. Той обясни, че „шайката на мезонетите\" бива оправдавана ежедневно по медиите от тирма депутати от управляващата партия, които обаче не са членове на ГЕРБ. „Това, за което ГЕРБ ще бъдат съдени един ден, е че делят хората.   Иван Ченчев обясни, че пътищата в страната са в окаяно състояние, въпреки че ГЕРБ не спират да обясняват, че градят България и се хвалят с изградените пътища. „Хората искат нормални условия за достоен живот, качествено образование, здравеопазване и доходи. Вместо това, премиерът, който е вече такъв трети мандат, говори за „пунта мара\", каза още депутатът. Ченчев изтъкна, че обявената борба на Борисов с пълзящата диктатура е въпрос на катарзис от негова страна и борба със себе си.„В никакъв случай БСП не излезе разделена след пленума. След като листата, предложена от Корнелия Нинова, бе препокрита след гласуването на 80%, значи не е бламирана. Пленумът мина по един демократичен начин\", коментира Иван Ченчев. „Да се говори, че БСП е вождистка парти я нонсенс\", категоричен беше депутатът.  ", "date": "2019.04.18", "title": "Иван Ченчев за ГЕРБ: След като всичко им е законно, защо подават оставки?"}
{"url": "http://www.cross.bg/boeve-kycheta-takiva-1602064.html", "text": "/КРОСС/  Няма повдигнати обвинения за незаконните боеве с кучета край Самоков. Всички 58 задържани вече са освободени. Природозащитни организации обаче твърдят, че подобни боеве се провеждат в цялата страна под носа на полицията и под нейната закрила.Преди няколко седмици в Казанлък е спасен питбул с наранявания след нелегална битка. Освен в града, има сигнали за провеждане на такива боеве и в Крън.„Полицията почти не реагира на такива сигнали. Много често, за съжаление, чуваме че са замесени органи на реда. Последният случай е от близо месец, в който пристигна питбул с изключително тежки наранявания от ухапвания с предположения за това, че е използван в боеве. Доведен е от роми, които твърдят, че животното не е тяхно. Кучето нямаше чип и не успяхме да установим кой е собственикът, но нараняванията бяха изключително сериозни, със страшни разкъсвания, рани по лицето, типично за боеве между две кучета\", заяви Ивелина Недкова от \"Animal Hope\" България, Казанлък . ", "date": "2019.04.18", "title": "Няма повдигнати обвинения за незаконните боеве с кучета край Самоков"}
{"url": "http://www.cross.bg/bulgariya-programata-energiya-1602067.html", "text": "/КРОСС/  На 17 април 2019 г. EVN България проведе поредния открит урок на учениците от 4-ти клас на ОУ „Гео Милев\" в с. Белозем, област Пловдив. Урокът се организира съвместно с училището, което е участник в програмата на EVN България за уроци в училищата - „Часът на Иви и Енчо. Занимателни обучения за енергия и екология\".По време на открития урок на тема „Пътят на тока\" децата представиха знанията си за разумно използване на природните ресурси, придобити в часовете по програмата. Експерти от EVN България запознаха децата по достъпен за тях начин с интересна информация за видовете източници на енергия, начини за ефективно потребление на електроенергията в дома, безопасно боравене с електроуреди и др. В допълнение децата се запознаха с инициативите на EVN България за опазването на белия щъркел чрез монтираните по стълбовете близо 2500 платформи за гнезда, както и с проекта за защита на царския орел в България.Провеждането на открити уроци е част от програмата на EVN България за уроци в училищата - „Часът на Иви и Енчо. Занимателни обучения за енергия и екология\", която се провежда вече 10 години. През това време над 32 000 ученици в Югоизточна България преминаха обучение по енергийна ефективност от EVN. Инициативата на EVN България е одобрена от МОН и се осъществява в партньорство с регионалните управления по образование (РУО). ", "date": "2019.04.18", "title": "EVN проведе открит урок по енергийна ефективност "}
{"url": "http://www.cross.bg/novata-bolnitza-sreshta-1602066.html", "text": "/КРОСС/  След протеста на медицинските сестри, протест и на лекарите от педиатрията в София. Работещите в единственото у нас лечебно заведение за деца излизат с искания за достойно заплащане. Вчера медиците имаха среща в Министерството на здравеопазването. В пряко включване репортер на БТВ разговаря д-р Антон Владимиров, който е педиатър в болницата относно това защо въпреки срещата, лекарите ще излязат днес на протест. Вчера проведохме една дългоочаквана среща с министъра на здравеопазването, повече от месец настоявахме за тази среща. На нея получихме някои уверения за финансово стимулиране на болницата, на частично отпадане на лимитите, налагани ни от Здравната каса, специално за кодирането по диагнози на леглата. Но в крайна сметка остана да чакаме светлото бъдеще, с изграждането на новата педиатрична болница и не се прие нашето искане да имаме специален статут на тази, която съществува сега и която се очаква да се влее по-късно в новата болница, когато бъде завършена тя, коментира още д-р Владимиров. Изчакването на още две години за построяването на новата болница ще го изчакаме, чакали сме вече толкова години - но това, което не ни устройва е срока, който се обеща, че ще се предприемат конкретни стъпки, добави той. Ние даваме наистина последен кредит на доверие на министерството до края на май, за да видим какви ще бъдат конкретните стъпки, а оттам нататък вече персоналът сам ще реши какво да прави.БТВ, „Тази сутрин\" ", "date": "2019.04.18", "title": "Лекари от столичната педиатрия готвят протест"}
{"url": "http://www.cross.bg/listata-partiyata-georgiev-1602105.html", "text": "/КРОСС/  Движение 21\" ще се яви самостоятелно и с листа от 17 кандидати на предстоящите избори за представители в Европейския парламент. Това обяви заместник-председателят на партията и водач на листата Данаил Георгиев на специална пресконференция, на която представи кандидатите. „България трябва да излъчи за представители в Европейския парламент извън системни, но и компетентни личности - лидери, способни да формулират, отстояват и ангажират подкрепа за своите позиции\", заяви водачът на листата. „Искаме българския избирател да има в листите, в бюлетината пред себе си в избирателните секции и друга възможност за избор, извън фалшивия, налаган двуполюсен модел на така наречените системни партии\", добави той. \"Смятаме, че в Европа имат нужда от нови лидери, нови идеи и нови политически конфигурации, включително разчупващи рамката на настоящите политически групи, които крепят и съучастничат в мафиотското управление на България\", заяви още зам.-председателят на Движение 21.Той отбеляза, че възгледите на партията са проевропейски, въпреки че се обявяват за промяна както в Европа, така и в България, те са проевропейски, но също така са и за промяна на статуквото на брюкселската администрация. Данаил Георгиев допълни, че за тях промяната на статуквото в България означава отстраняване на ГЕРБ от власт. Тези избори са европейски и ние ще говорим много за европейските политики, но няма как да не обърнем внимание и на това, което тревожи и става все по-видимо за хората - грандиозното преяждане с власт от страна на настоящото управление. Още на тези евроизбори трябва да покажем, българските граждани трябва да покажем, че това управление трябва да си ходи, допълни Данаил Георгиев.Освен Данаил Георгиев в листата влизат още трима от членовете на Националния изпълнителен съвет на „Движение 21\". Това са втората в листата Лидия Чорбанова, която е била съветник по регионалната и социална политика на евродепутата от гръцката партия Сириза Костадинка Кунева. Други двама членове на НИС на партията са съответно пети и шести в листата - Светлозар Златев, експерт в областите туризъм и финанси и доц. д-р Пламен Ралчев, специалист в областта на международната политика.Трети е д-р Иван Янев, магистър по публична администрация и председател на федерация „Спорт за хора със зрителни увреждания\". По негова инициатива „Движение 21\" внесе петиция в Европейската комисия за проблемите на хората с увреждания. След разглеждането ѝ ЕК постави България под постоянно наблюдение за изпълнението на Европейската стратегия за хората с увреждания.Сред кандидатите на партията има още много юристи, икономисти, специалисти по публична и бизнес администрация.От партията, чиито председател е Татяна Дончева, смятат, че сред приоритетите на бъдещите български евродепутати трябва да са използване на  европейските фондове за реални инвестиции, подпомагащи местните икономики и повишаващи качеството на живота, въвеждане на общ данък върху финансовите транзакции, насърчаване на електронна демокрация и управление. Сред акцентите в манифеста им са още и еднаквото заплащане за равен труд, на едно и също работно място, законодателна инициатива на членовете на Европейският парламент, пълен парламентарен контрол спрямо Европейската комисия и др.", "date": "2019.04.18", "title": "„Движение 21“ се явява самостоятелно с листа от 17 кандидати за евродепутати"}
{"url": "http://www.cross.bg/bata-agro-izlozhenieto-1602108.html", "text": "/КРОСС/  12-тото издание на Специализираното изложение за земеделие БАТА АГРО, което ще се проведе от 14 до 17 май на летище Стара Загора, ще е най-голямото издание на изложението като площ до момента. В него участват 186 фирми от агро сектора върху повече от 37 500 хил. кв. м. изложбена площ.Форумът за иновации, технологии и срещи на бизнеса се организира от Българска асоциация на търговците на агротехника и отново ще представи най-големите световноизвестни брандове за селскостопанска техника, продукти и услуги за земеделието.За БАТА АГРО 2019 са въведени значителни подобрения в организацията и концепцията на изложението, така че то да стане по-ефективно и полезно както за посетителите, така и за изложителите.Изложбените площи са с изцяло нов формат - те са разположени в правоъгълник, в центъра на който са полетата за демонстрации на продукти за земеделието. Новата концепция предоставя по-добра видимост на площите и прави изложението по-компактно, като фокусът е върху експонатите и демонстрациите.Друго нововъведение е и задължителната регистрация за посетителите. Посещението на изложението остава безплатно, но ще е необходимо всеки посетител да се  регистрира - предварително в уебсайта на БАТА АГРО от края на април или на място в дните на изложението. Така организаторите от Асоциацията ще могат по-точно да определят броя и профила на посетителите, което ще бъде изключително полезно за подобряване на бъдещите издания на БАТА АГРО.„Щастливи сме, че все повече фирми от бизнеса в агро сектора избират БАТА АГРО като основно изложение за своята дейност. БАТА АГРО се наложи през годините като най-голямото и значимо специализирано изложение за техника и технологии в земеделието и тазгодишното издание е най-голямото в историята на изложението досега с изложбена площ от над 37 500 квадратни метра. Наши изложители за пореден път са представителите на най-известните брандове за земеделска техника и фирми от всички направления в бранша. Каним всички земеделски производители, както и желаещите да бъдат информирани за новите технологии в сектора, да посетят БАТА АГРО в Стара Загора от 14 до 17 май\", коментира Даниел Минев, Председател на Управителния съвет на Българска асоциация на търговците на агротехника. ", "date": "2019.04.18", "title": "БАТА АГРО 2019 в нов формат събира 186 фирми от бранша"}
{"url": "http://www.cross.bg/lilov-dali-ivaiilo-1602069.html", "text": "/КРОСС/  „Няма цена, която Борисов не е готов да плати, и ще пожертва всеки един в името на личното си оцеляване. Той е готов да пожертва всичко, включително и родината ни, за да оцелее лично, което е престъпно\". Това заяви Ивайло Лилов, член на Националния съвет на БСП и председател на БСП-Враца. По повод оставката на зам.-министъра на икономиката, Лилов е категоричен, че подаването на оставка не е правораздаване. „Управляващите работят на принципа - ако ни хванат, хванат. Всеки, който са успели да хванат, подава оставка и разчита, че с това се е приключило. Но дали е взел няколко милиона или 370 000 лв. по програма, за да си направи своя собствена хасиенда, няма значение, защото е ощетил държавата и българите\", каза още Лилов. Според него единственият вариант да има справедливост и правосъдие е днешната власт да си отиде и да има справедлив процес, който да накаже всички онези, които са злоупотребили с властта. „Очевидно има много схеми, които тепърва ще излизат. Вероятно има и много тарикати, които са се възползвали от служебното си положение, за да се облагодетелстват по един или друг начин - дали себе си, дали тъщата\", коментира той. Във връзка с провелия се Национален съвет на БСП, Лилов обясни, че е имало много голям брой номинации. „От 90 души списъкът се сведе до 30, които реално участваха в дискусията, а от тях избрахме най-добрите 17. Процесът е дълъг и много хора участват в него\", каза още Ивайло Лилов.  ", "date": "2019.04.18", "title": "Ивайло Лилов: Борисов е готов да пожертва и родината ни, за да оцелее лично"}
{"url": "http://www.cross.bg/tzik-i-sem-podpisvat-sporazymenie-za-monitoring-na-kampaniyata-za-evrovota-1602068.html", "text": "/КРОСС/  Централната избирателна комисия и Съветът за електронни медии ще подпишат споразумение. То определя принципите и параметрите на специализирания мониторинг, който СЕМ ще осъществява върху дейността на доставчиците на медийни услуги по време на предизборната кампания за европейските избори на 26 май.", "date": "2019.04.18", "title": "ЦИК и СЕМ подписват споразумение за мониторинг на кампанията за евровота "}
{"url": "http://www.cross.bg/sopot-boklytzi-boklyk-1602063.html", "text": "/КРОСС/  Жители на град Сопот сигнализират за сериозен проблем с тонове боклук в частен имот, който заплашва здравето на десетки хора, съобщи БТВ. Институциите си прехвърлят отговорността, а собствениците на имота отказват да го разчистят.Вече 15 години имотът на улица „Тана Павлова\" в Сопот е затрупан от тонове боклуци и ненужни вещи. Обитателите му отказват да ги разчистят.Може да тръгне жестока епидемия. Тук става въпрос за боклуци, които са изгнили, отделят токсични вещества, коментира една от жителките на Сопот.Преди време под купищата боклуци била открита учебна граната. Тогава общината и полицията се намесили и били изринати 14 камиона боклуци, но боклуците след това се натрупали отново.От община Сопот коментират, че са си свършили работата и са изпратили до РУ на МВР на  град Карлово писмо, което е подписано от кмета на общината. МВР изпраща материалите на прокуратурата, а държавното обвинение на свой ред обяснява, че проверката не е открила взривни вещества в имота, а за натрупаните предмети отговаряла общината. Според закона обаче става дума не за боклук, а за лични вещи - затова местната власт няма право да влиза в частния имот. Така омагьосаният кръг се затваря. ", "date": "2019.04.18", "title": "Тонове боклук застрашават здравето на жителите на Сопот"}
{"url": "http://www.cross.bg/bulgariya-petkov-koalitziya-1602062.html", "text": "/КРОСС/  Спорът за името „Коалиция за България\" е измислен. Такъв спор няма. Ако ръководството на БСП се е концентрирало за разправа вътре в БСП и за разправа с левицата  - е много зле. Това каза лидерът на АБВ Румен Петков в ефира на „Здравей, България\" по повод на негово писмо за спора с БСП за името „Коалиция за България\".„Това е една поредица от лъжи, поредица от притискане на „Коалиция за България\". Вместо да се занимаваме с актуалните проблеми на деня, а БСП  се занимава с „Коалиция за България\" - жалби в съда, жалби в ЦИК\", коментира той.През февруари предложихме една консолидирана левица с БСП, която да помете това управление, посочи Петков. След като БСП отказа да се коалира с АБВ, партията на Румен Петков направи коалиция с ПП „Обединен блок на труда Български лейбъристи\", ПП „Българска партия Либерали\", ПП „Възраждане на Отечеството\", ПП „Българска левица\", ПП „Движение за социален хуманизъм\" и политически движение ПП „Социалдемократи\". „Ние направихме една солидна, перспективна коалиция, която има пред себе си 5-гоипна визия, съвместно участие в предстоящи избори за местни орган за самоуправление, парламентарни избори и мисля, че това е вярната стъпка\", добави той.Според Петков трябва да се работи за връщане на доверието в партиите - първо у нас, а след това и в европейските ни представители в ЕП. „Без съмнение първата битка трябва да е тук. Време е за битка за България и България трябва да може да отстои себе си в Европа. Ние виждаме едно безумие, един провал на досегашните евродепутати. Какво означава да дадеш отлична оценка на досегашните си евродепутати и да не повториш никой от тях?  В първите четири няма нито един\", обясни Петков. ", "date": "2019.04.18", "title": "Румен Петков: Спорът за името „Коалиция за България” е измислен"}
{"url": "http://www.cross.bg/sofiya-litza-prokyratyra-1602106.html", "text": "/КРОСС/  Прокуратурата обвини двама бивши членове на Управителния съвет и директор на дирекция в АПИ  за инцидента на 25 август 2018 г. край Своге, при който загинаха 20 души, а 8 получиха средни телесни повредиОбвинени са изпълнителният директор на \"Трейс - София\" ЕАД, изпълнител на ремонта на пътя, техническият ръководител, началникът на Асфалтовата база и инженерът, осъществяващ строителен надзор на строителните дейности Днес - 18.04.2019 г. действията на прокуратура по разследването на тежкия пътен инцидент на 25 август 2018 г. край гр. Своге продължават с привличане като обвиняеми на още 7 лица. На двама членове на Управителния съвет на АПИ е повдигнато обвинение за престъпление по служба - престъпление по чл. 282 ал.2 НК, а 5 лица се обвиняват в престъпление по транспорта, извършено при независимо съпричиняване, заедно с водача на автобуса, за смъртта на 20 пътници и причинените средни телесни повреди на 8 лица.Незабавно след настъпване на тежкия инцидент, под ръководството на Окръжна прокуратура - София започна досъдебно производство. Главният прокурор Сотир Цацаров обяви, че Прокуратурата ще разследва тежката автобусна катастрофа край Своге в три направления - действията на водача на автобуса, задълженията на транспортната фирма - превозвач и състоянието на пътя, и възложи на екип от следователи от Националната следствена служба провеждане на разследването. На 26.08.2018 г. Окръжна прокуратура - София привлече като обвиняем Григор Григоров - водач на автобуса  за това, че на 25.08.2018 г. в гр. Своге, София област, на път 2 -16, при управление на автобус МАН, с посока на движение Своге - София, е нарушил правилата за движение по пътищата - чл. 21 ал. 2 от Закона за движение по пътищата: „При избиране на скоростта на движение на водача на пътно превозно средство е забранено да превишава 40 км/ч, сигнализиран с пътен знак В 26\" и по непредпразливост е причинил телесна повреда на повече от едно лице и смъртта на повече от едно лице и случаят е особено тежък  - престъпление по чл. 343 ал. 4 вр. ал. 3 б. „Б\" пр. 2  вр. ал. 1 б. „В\"  вр. чл. 342 ал. 1 пр. 3 от Наказателния кодекс. С постановления на наблюдаващия прокурор на обвиняемия е наложена забрана да напуска пределите на страната и по реда на чл. 69А от НПК му е отнето свидетелството за правоуправление на МПС.На 31.08.2018г. следователи иззеха 9 броя образци за сравнително изследване от пътния участък/ проби от настилката/, които са предоставени на вещите лица за  изготвяне на експертиза за показателите на асфалтовата смес и отговарят ли те на утвърдената рецепта за асфалтова смес за износващ пласт на покритието на пътя и на нормативно установените стандарти. В хода на разследването на Окръжна прокуратура - София са били събрани доказателства за извършени престъпления по служба от длъжностни лица от АПИ, поради което с постановление на Окръжна прокуратура - София от 16.11.2018г. са отделени материали от разследването и са изпратени по компетентност на Софийска градска прокуратура. Образуваното от СГП досъдебно производство също е възложено от главния прокурор на следователи от НСлС.По досъдебните производства, ръководени от ОП-София /за престъпление по транспорта/ и от СГП /за престъпление по служба/ са извършени множество процесуално следствени действия и са събрани голям обем доказателства. По двете дела са извършени общо 10 огледа на местопроизшествие, разпитани са 155 свидетели, назначени са общо 46 експертизи. Изготвени са мащабна скица на местопроизшествието и множество динамични скици с местата на ударите и крайните положения на установяване на процесните МПСУстановен е механизмът на настъпване на пътно транспортното произшествие, причините и условията за настъпване на инцидента, състоянието на пътя и на мантинелата и несъответствието им с установените стандарти. Събрани са доказателства за действията и бездействията на различни длъжностни лица. От събраните по делото доказателства е изяснено, че при движението си в зоната на десен завой, по двупосочно платно за движение, състоящо се от две пътни ленти, при мокра асфалтова настилка, автобусът МАН е навлязъл в лентата за насрещно движещи се автомобили и се е удрил с товарни автомобили Нисан Примера (първи удар) и Ситроен Берлинго (втори удар). След втория удар автобусът напуснал платното за движение от дясната му страна, ударил се в еластичната ограда, преминал през нея и навлязъл в страничния скат. При спускането си по него автобусът се преобърнал и се установил на дясната си страна върху равнинен терен.Скоростта на автобуса към момента на навлизане в завоя е около 53,5 км./час а с тази скорост водачът на автобуса не е имал техническа възможност при наличното състояние на мократа асфалтова настилка да премине през пътния участък на завоя без да навлезе в насрещната пътна лента. Такава техническа възможност водачът на автобуса е имал, ако е спазил максимално допустимата скорост от 40 км./час. Поради това прокуратурата продължава да поддържа обвинението си срещу шофьора Григоров за това, че е нарушил правилата за движение по пътищата, в резултат на което е причинил по непредпазливост смъртта на 20 лица и телесни повреди на  8 пострадали, което представлява основната причина за настъпване на пътния инцидент.  От събраните доказателства е установена и техническа  причина за възникването на ПТП и това е значително намален коефициент на сцепление между гумите и асфалта, дължащ се на лошото му качество. В резултат на нормативно несъответстващата  структура на пътната настилка, коефициентът на сцепление е бил силно занижен, което е в причинно-следствена връзка с възникването на ПТП. Грапавостта на пътното покритие по показател дълбочина е оценена като незадоволителна. Съпротивлението на хлъзгане на пътната настилка е по-малко от минимално допустимото.В строителната документация за изпълнение на СМР на ЛОТ 17 от проект „Транзитни пътища V\", са заложени изисквания относно вида и качеството на вложения материал. Изискването е било в асфалтовата смес да има едър трошен камък, с коефициент на полируемост не по- малко от 50.От заключението на експертизата се установява, че в асфалтовата смес е вложен не трошен камък, а трошен варовик, а коефициентът на ускорено полиране е 28. Липсата на едър скален материал води до това да не се създаде добър скелет на асфалтовия пласт и податливост за образуване на коловози и недобро сцепление между гумите на автомобила и пътната настилка. Това състояние на участъка от пътя в района на местопроизшествието се явява в причинно - следствена връзка с настъпилия тежък резултат.Установено е, че пътят в района на произшествието, предвид интензивността на натоварването му, съгласно утвърдените правила и изисквания, е следвало да бъде обезопасен със стоманени предпазни огради с висока способност на задържане. Установено е също, че в проектната документация дори не е било предвидено поставяне на еластична предпазна ограда. От събраните доказателства се установява, че монтираната в участъка на произшествието еластична предпазна ограда не би могла да задържи пътно превозно средство - автобус върху пътната настилка. Съобразявайки събраните доказателства за действията, които са били извършени от 5 различни длъжностни лица, ангажирани с ремонта на този участък от пътя, както и създадените от тях документи, удостоверяващи точното и качествено изпълнение на дейностите по ремонта и вида и качеството на вложените материали, Окръжна прокуратура - София ангажира наказателната отговорност и на следните лица, служители по транспорта:Б.Иванов - ръководител екип и изпълнителен директор на „Трейс  София\" ЕАД-  изпълнител по Проект „България- Транзитни пътища V - ЛОТ 17\", път II - 16, „Своге- Нови Искър\" Участък 3 от км 50+790.53 до км 81 + 778.84, С.Трифонов - Началник Асфалтова база „Костинброд\", на който по надлежния ред е възложена дейност по ремонта на пътищата, съгласно Трудов договор № 337/13.05.2013г., сключен с „Трейс - София\" ЕАД,;И. Иванов - технически ръководител, на който по надлежния ред е възложена дейност по ремонта на пътищата, съгласно трудов договор № 337/13.05.2013г. сключен с „Трейс - София\" ЕАД ;М.Т. - строителен инженер, член на екипа за строителен надзор на ПЪТКОНСУЛТ 2000 ЕООД, на който по надлежния ред е възложена дейност по строителен надзор при ремонт на пътя, съгласно Трудов договор № 8/03.04.2012г. иС. Попниколова - Директор на дирекция „Управление на проекти, финансирани с кредитни инвестиции\" в Агенция „Пътна инфраструктура\".На 18.04.2019 г. се предявяват постановленията за привличане на 4 длъжностни лица -Б. Иванов, С. Трифонов, И. Иванов и М. Томова. На 22.04.2019 г. предстои привличането на още едно длъжностно лице от Агенция пътна инфраструктура- М.Т.Наказателната отговорност на петте длъжностни лица е ангажирана за това, че чрез свои действия и бездействия, при условията на независимо съпричиняване са причинили по непредпазливост, заедно с водача на автобуса Григоров, смъртта на 20 пътници и средни телесни повреди на 8 пострадали.", "date": "2019.04.18", "title": "Прокуратурата обвини двама бивши членове на УС на АПИ  за инцидента край Своге"}
{"url": "http://www.cross.bg/georgiev-terasata-slatina-1602070.html", "text": "/КРОСС/  Сауната на терасата на шефа на комисията \"Антикорупция\"  Пламен Георгиев - без документи, показва проверката на терен. За още две постройки там в община Слатина нямат документация, съобщи за БТВ  кметът Наталия Стоянова. Според констативния протокол става въпрос за обекти на почти 50 квадратни метра.Процесът трябва да завърши с констативен акт и в него да пише какво е законно и какво не е законно. Документи няма, обаче Пламен Георгиев е изпращал строителни документи към общината - експертни оценки за изграденото, но се чака строителят да каже какво е правил, защото е строено от него, по думите на Георгиев той е купил имота така, обясни репортерът на БТВ Нели Тодорова, която следи темата.Преди 7 години се прави проверка и се откриват пристройки и остъклена такава - сауна от 5 кв. м и два дървени навеса - един от 38 кв. м и другият 6 кв. м. По закон ако и когато се установи незаконност на подобни обекти, собственикът е длъжен да ги премахне за собствена сметка, има възможност да обжалва в съда и да доказва някаква законност. Пламен Георгиев твърди, че тази тераса е обща, а кметът на Слатина казва, че за да построиш нещо на общия покрив, трябва да имаш съгласието на всички съседи.Реално никой не се е възползвал от общата тераса, освен ако не ги покани Георгиев, понеже няма свободен достъп. Асансьорът няма как да изведе на терасата, ако не се мине през дома на Пламен Георгиев,  другият вариант е да се прехвърляне от друга кооперация, но това пак е минаване през чужд имот.Кметът на Слатина заяви, че ще се започне ново производство, понеже има нови документи и книжа и чак тогава ще може да се каже каква е терасата. Най-вероятно, но да не се произнасям некомпетентно, да не заблуждаваме хората, най-вероятно е обща част, каза Наталия Стоянова, кмет на Слатина. ", "date": "2019.04.18", "title": " Сауната на терасата на шефа на комисията \"Антикорупция\" е без документи"}
{"url": "http://www.cross.bg/sudurzhanie-premahvane-zapoved-1602071.html", "text": "/КРОСС/  Интернет компаниите трябва да премахнат терористичното съдържание в рамките на един час след получаване на заповед от властите, за да се борят с радикализацията и да допринесат за обществената сигурност.С 308 гласа \"за\", 204 гласа \"против\" и 70 гласа \"въздържал се\", Парламентът подкрепи в сряда предложение за регламент за борба със злоупотребата с интернет хостинг услуги за терористични цели. Компаниите, които системно и постоянно не спазват закона, могат да бъдат санкционирани с до 4% от глобалния си оборот.Новоизбраният Европейски парламент ще отговаря за преговорите със Съвета на министрите относно окончателната форма на текста.След като интернет компания, която хоства съдържание, качено от потребители (като Facebook или YouTube), и която предлага услугите си в ЕС, е получила заповед за премахване от компетентния национален орган, тя ще разполага с един час, за да го премахне или да забрани достъпа до него във всички държави членки на ЕС. Компаниите обаче няма да бъдат задължени да наблюдават информацията, която предават или съхраняват, нито да търсят активно факти, показващи незаконна дейност.За да помогнат на по-малките платформи, евродепутатите решиха, че когато една компания никога преди това не е получавала заповед за премахване, компетентният орган трябва да се свърже с нея, за да й предостави информация за процедурите и сроковете, най-малко 12 часа преди издаването на първата заповед за премахване на съдържанието, което хоства.Ако дадена компания е била обект на значителен брой заповеди за премахване, властите могат да поискат от нея да приложи допълнителни конкретни мерки (например да докладва редовно на властите или да увеличи човешките си ресурси). Евродепутатите от Комисията по граждански свободи се съгласиха да не налагат задължение за мониторинг на качено съдържание, нито за използването на автоматизирани инструменти.Законодателството е насочено към всякакви материали - текст, изображения, звукозаписи или видеоматериали, които „подбуждат или скланят към извършване на терористични престъпления или съучастие в тях, дават инструкции за извършване на такива престъпления или подстрекават към участие в дейности на терористична група\" както и съдържание, даващо насоки за това как да се произвеждат и използват експлозиви, огнестрелни оръжия и други оръжия за терористични цели.Съдържанието, разпространено за образователни, журналистически или изследователски цели, трябва да бъде защитено, според евродепутатите. Те също така дават ясно да се разбере, че изразяването на полемични или противоречиви гледни точки по чувствителни политически въпроси не трябва да се счита за терористично съдържание. ", "date": "2019.04.18", "title": "ЕП: Терористичното съдържание в интернет трябва да бъде премахвано в рамките на един час"}
{"url": "http://www.cross.bg/vestnik-tzatzarov-sistema-1602051.html", "text": "/КРОСС/ЧЕЗ поиска поскъпване на нощния ток с 67,6%\", информира вестник „Сега\". Изданието коментира, че „евтиният нощен ток за живеещите в Западна България може да остане в историята\". Причината е, че ЧЕЗ, която обслужва 1/3 от страната, е поискала от Комисията за енергийно и водно регулиране поскъпване на нощната тарифа с 67,6% от 1 юли. Така един киловатчас би трябвало да скочи от 0,05654 лв. без ДДС в момента до 0,09476 лв. Заявката за увеличение на дневната тарифа също е сериозна - компанията е поискала поскъпване на дневния ток с 3,5% до 0,13759 лв. за киловатчас. Предварителните заявки на ЕРП-тата бяха оповестени вчера, допълва „Сега\".„Вече е явна войната в съдебната система\", пише вестник „Дума\". Изданието посочва, че „председателят на Върховния касационен съд Лозан Панов открито критикува главния прокурор Сотир Цацаров и влезе в задочна война с него. Той обяви, че за правосъдието предстоят „мракобесни времена\", защото Цацаров се е прицелил в креслото на главния съдебен инспектор. Панов се противопостави на идеята на ГЕРБ  да уредят разследвания срещу „тримата големи в съдебната власт чрез законодателни промени. Цацаров обяви, че подкрепя подобни планове\", уточнява „Дума\".„Колите с дрегер за алкохол и система срещу заспиване\", информира вестник „24 часа\". Европейският парламент одобри новите правила за въвеждане на животоспасяващи технологии на всички леки коли, камиони и автобуси от 2022 г. Те включват поставяне на черни кутии, интелигентна система за контролиране на скоростта, за безопасно движение на заден ход чрез камери или датчици, допълва всекидневникът.„Пробутват ни македонско агнешко за наше\", пише вестник „Труд\". В отворено писмо от Националната овцевъдна и козевъдна асоциация посочват, че е възможно търговци да се опитат да продават агнешко от Северна Македония за българско за предстоящите празници. Според родните производители цената на традиционното за гергьовската трапезата месо няма да е по-различна от миналогодишната. По думите на овцевъди в момента във фермите агнетата се продават средно по 6 лева за кг живо месо, а от кланиците - между 11 и 13 лева, уточнява „Труд\".„Родителите изплащат 3 години кредитите за абитуриентския бал.\" Това казва кредитният консултант Тихомир Тошев пред „Монитор\". По думите му практиката е по-обичайна за по-бедните региони като Северозападна България и Родопите. „Обикновено става въпрос за малки суми от рода на 200-300 до 500 лв., които не достигат при организацията на събитието\", пояснява експертът, цитиран от „Монитор\". ", "date": "2019.04.18", "title": "Преглед на вестниците "}
{"url": "http://www.cross.bg/pechat-gergyovden-proverki-1602058.html", "text": "/КРОСС/  Извънредните проверки на Българската агенция по безопасност на храните /БАБХ/ за Великден и Гергьовден вече започнаха. Инспекторите следят за спазване на правилата при производството и търговията.Ще се проверяват и пакетиращи центрове за яйца, складове, магазини и  пазари.Тази година агнешкото от чужбина за великденската трапеза ще познаем по червения печат. За месото от България отличителният знак е в син печат.", "date": "2019.04.18", "title": " Извънредни проверки на БАБХ за Великден и Гергьовден"}
{"url": "http://www.cross.bg/papa-frantzisk-chasa-1602052.html", "text": "/КРОСС/ Остават 17 дни до апостолическото пътуване на Папа Франциск в България. Папа Франциск ще пристигне на българска земя в 10 часа на 5 май, придружен от държавния секретар на Светия Престол и от най-висшите представители на Ватикана, заедно с официална ватиканска делегация, се посочва в съобщение на Католическата църква в България.След посрещането на правителствения ВИП от министър-председателя Бойко Борисов, Светият отец ще се отправи към президентството, където ще бъде приветстван с официална церемония с военни почести от президента на България Румен Радев в присъствието на представители на властите и дипломатическия корпус. След това Папа Франциск ще се срещне с държавния глава, а в 12 часа е разговорът с патриарх Неофит и членовете на Светия Синод. Светият Отец ще посети и патриаршеската катедрала \"Свети Александър Невски\", където ще се помоли пред иконостаса на светите братя Кирил и Методий.В 13 часа Папата ще произнесе от София своята традиционна молитва \"Царица небесна\", /Regina coeli/, с послание към целия свят, която ще бъде проследена от милиони телевизионни зрители.Най-значимото и най-масовото събитие с участието на Папа Франциск ще бъде неделната литургия, която ще е на площад Александър Батенберг от 16,45 часа с участието на над 7 хиляди души.Вторият ден от визитата на Светия отец у нас ще започне с кратко посещение в неформална обстановка в бежански център. След това Папата ще отпътува за град Раковски, където в 11.15 часа ще отслужи литургия за първото причастие на католическите деца от цяла България. Те и техните родители очакват с трепет това голямо събитие в живота им, отбелязват от Католическата църква в България. Следобед, в 15.30 в квартал Секирово ще се състои срещата с католическата общност у нас, един празник на вярата за всички католици в страната.Посещението на Негово Светейшество ще завърши със събитие за мир в присъствието на представители на българското общество и на религиозните вероизповедания, защото той желае да отправи своя призив за мир по света от София, се посочва в съобщението. В центъра на града, на метри разстояние се намират православната катедрала \"Света Неделя\", католическата конкатедрала \"Свети Йосиф\", джамията \"Баня баши\" и синагогата. Шест деца, представители на различните вероизповедания, ще запалят шест факли, символ, че светлината на мира е по-силна от мрака на насилието.Нашето пожелание и надежда е посещението на Папа Франциск да се превърне в един празник на вярата, надеждата и любовта за всеки българин, посочват от Католическата църква. Светият Отец идва у нас по стъпките на Папа Йоан XXIII, автор на енцикликата Pacem in terris, чието име носи мотото на визитата. Той иска да бъде посланик на мира, да засвидетелства уважението си към нашата родина, да се помоли за мир и благоденствие на България и да даде своя благослов на всеки българин, който го желае, се казва в съобщението. ", "date": "2019.04.18", "title": " Папата събира над 7000 души на площад \"Батенберг\" "}
{"url": "http://www.cross.bg/liderut-sred-taiim-1602053.html", "text": "/КРОСС/ Американското списание \"Тайм\" публикува списъка на \"Стоте най-влиятелни хора\" за 2019 г., разпределен в категориите \"Пионери\", \"Творци\", \"Лидери\", \"Икони\" и \"Титани\".Списъкът на пионерите се оглавява от канадската актриса Сандра О, а в тази категория е включено и уискито \"Джони Уокър\", което според редакцията има \"мисията да насърчава духа на прогреса\".Сред лидерите са посочени Нанси Пелоси, председател на Камарата на представителите на САЩ (на снимката), лидерът на републиканците в Сената на САЩ Мич Макконъл, президентът Доналд Тръмп, 16-годишната шведска тийнейджърка Грета Тунберг, папа Франциск, премиерът на Нова Зеландия Джасинда Ардърн, президентите на Бразилия, Китай и Мексико - Жаир Болсонаро, Си Цзинпин и Андрес Мануел Лопес Обрадор, лидерът на венецуелската опозиция Хуан Гуаидо, специалният следовател Робърт Мълър, италианският вътрешен министър Матео Салвини.Като творци според списанието изпъкват актьорът и продуцент Дуейн Джонсън, певицата Ариана Гранде, актьорите Емилия Кларк, Рами Малек, Глен Клоуз, Реджина Кинг, Махаршала Али, корейската попгрупа Би Ти Ес (BTS) и др.Сред иконите са отбелязани певиците Тейлър Суифт и Лейди Гага, бившата първа дама на САЩ Мишел Обама, режисьорът Спайк Лий и художникът Дейвид Хокни.Водач на \"титаните\" е египетският футболист Мохамед Салах, следван от личности като баскетболиста Леброн Джеймс, основателя на \"Фейсбук\" Марк Зукърбърг, голфъра Тайгър Удс, еврокомисаря Вера Йоурова или председателя на Управлението на федералния резерв на САЩ Джероум Пауъл. ", "date": "2019.04.18", "title": "\"Тайм\" огласи своя списък на \"Стоте най-влиятелни хора\" за 2019 г. "}
{"url": "http://www.cross.bg/vodnite-lynata-molekyli-1602054.html", "text": "/КРОСС/ На Луната има значителни количества вода в замръзнало състояние, но количеството ѝ постепенно намалява, тъй като метеоритите буквално \"избиват\" водните молекулите в открито пространство, съобщава списание Nature Geoscience.Експертите са анализирали данните от сондата LADEE, която бе в орбитата около спътника на Земята през 2013-2014 г. На базата на събраната от апарата информация, учените са установили, че след сблъсъци с метеорити броят на водните молекули рязко се увеличава в разредена атмосфера на Луната.Колкото повече и по-силни били сблъсъците с метеорите, толкова по-голям бил броят на водните молекули, изхвърлени около Луната. Под въздействието на слънчевия вятър, а и заради слабата гравитация на нашия естествен спътник, водните молекули не се връщали обратно на повърхността.Експертите посочват, че най-горната част на лунната почва, която е постоянно изложена на слънчева радиация, е изключително суха.Под повърхността на около три метра дълбочина обаче лежи слой, който съдържа между 200 и 500 нанограма на грам вода. Учените смятат, че тази влага може да бъде извлечена по време на планираните лунни мисии. ", "date": "2019.04.18", "title": "Луната губи до 200 тона вода годишно"}
{"url": "http://www.cross.bg/oruzhie-severna-ypravlyaemo-1602060.html", "text": "/КРОСС/  Поредно предизвикателство на Северна Корея към международната общност. В присъствието на Ким Чен-ун е било изпробвано тактическо управляемо оръжие от нов тип. Това съобщи държавната информационна агенция.На практика това е първият официално оповестен тест след втората американско- севернокорейска среща на върха. Тя беше през февруари в Ханой и приключи без особен успех. В съобщението не се уточнява дали става въпрос за ракета или друг тип оръжие.", "date": "2019.04.18", "title": " Северна Корея е изпробвала тактическо управляемо оръжие от нов тип"}
{"url": "http://www.cross.bg/lopes-dzhenifur-ikona-1602055.html", "text": "/КРОСС/ На Дженифър Лопес ѝ трябваше само един тоалет, който да я издигне до статута на модна икона. През 2000 г. тя се появи с зелена рокля Versace на наградите \"Грами\", с което заяви, че не я е страх да поема рискове по отношение на стила и си запази място в историята.С времето Лопес продължи да екпериментира в модно отношение - независимо дали обличаше блестящия гащеризон, с който се появи на турне, роклята Valentino, създадена по модел на тоалет на Джаки Кенеди, с която Лопес се появи на Оскрите през 2003 г. или ежедневните ѝ визии, с които нееднократно е запечатвана от папараците, тя винаги е влизала в модните рубрики.Така че за някого едва ли е изненада, че тази година тя ще бъде отличена с приза модна икона на Съюза на американските модни дизайнери (CFDA).\"Дженифър Лопес използва дрехи като начин да изрази увереност и сила\", заявява председателят на Съюза - Даян фон Фюрстенберг. Лопес върви по стъпките на Наоми Кембъл, Бионсе, Риана, Иман и Кейт Мос - всички те вече са печелили приза.Отличието идва в момент, в който Лопес не само планира свтбата си с Алекс Родригес, но и също така се готви да започне турнето си в Северна Америка.\"Стилът на Дженифър Лопес е смел, безапелационен и винаги запомнящ се\", казва Стивън Колб - президент и главен изпълнителен директор на Съюза на американските модни дизайнери. \"Дизайнерите, включително много от нашите членове на CFDA, обичат да я обличат за сцената и за частни събития.\"Сред най-запомнящите се последни визии на Лопес са огледалната рокля на Том Форд, която тя носеше в наградите на \"Оскар\", фрапантната розова рокля за висша мода на Giambattista Valli, която тя избра за премиерата на Second Act, и деним ботушите Versace, които носеше през лятото.Очаква се Лопес да присъства на церемонията на 3 юни в Бруклинския музей. Какъв тоалет ще избере е трудно да се предположи, но можем да сме сигурни, че ще бъде икона. ", "date": "2019.04.18", "title": "Дженифър Лопес е модна икона на 2019 година"}
{"url": "http://www.cross.bg/sofiya-zhena-politziyata-1602061.html", "text": "/КРОСС/  Във влака София - Варна, на гара Гора Оряховица, е задържан 21-годишен мъж, заподозрян в убийството на 43-годишната жена в София, съобщават от МВР. Продължават процесуално- следствените действия по образуваното досъдебно производство.В сряда вечерта, към 18.30 часа, в полицията бе получен сигнал за открито тяло на жена в ж.к. „Младост\" в София. На място незабавно бяха изпратени екипи на полицията и Бърза помощ, които установиха следи от насилие по тялото.Работа по случая продължава, под ръководството на прокуратурата. ", "date": "2019.04.18", "title": "Задържан е заподозрян за убийството на 43-годишната жена в София"}
{"url": "http://www.cross.bg/zhivotut-e-tova-koeto-se-slychva-s-teb-1602042.html", "text": "/КРОСС/  \"Животът е това, което се случва с теб, докато оживено кроиш други планове.\" Джон Ленън", "date": "2019.04.18", "title": "Животът е това, което се случва с теб"}
{"url": "http://www.cross.bg/purvata-zheni-obiknoveno-1602044.html", "text": "/КРОСС/  1506 г. - Започва строителство на базиликата Свети Петър в съвременния и вид.1599 г. - Испанският крал Филип III Испански се жени за австрийска ерцхерцогиня Маргарита Австрийска.1599 г. - Ерцхерцогът Алберт VII Австрийски се жени за испанската инфанта Изабела-Клара Испанска.1840 г. - Високата порта унифицира Десятъка - започва повсеместно описване на имуществото и доходите на българското население.1850 г. - В Габрово се полагат основите на новата училищна сграда, днешната Априлска гимназия.1877 г. - Генерал Николай Столетов поема командването на българското опълчение.1906 г. - Земетресението в Сан Франциско през 1906 година почти изцяло разрушава Сан Франциско (Калифорния).1908 г. - Закрито е 13-то Обикновено Народно събрание.1909 г. - Жана д'Арк е обявена за светица в Рим.1928 г. - След първия трус на Чирпанското земетресение от 14 април е регистриран нов силен трус с епицентър край Поповица; разрушенията от двата труса засягат около 20% от територията на България.1931 г. - Закрито е 22-то Обикновено Народно събрание.1942 г. - Втората световна война: Нанесена е първата бомбардировка над Токио, известна като „Нападението на Дулитъл\".1946 г. - Обществото на народите се саморазпуска.1951 г. - Франция, ФРГ, Италия и трите страни от Бенелюкс създават Европейска общност за въглища и стомана, която прераства по-късно в Европейска икономическа общност (днес Европейски съюз).1955 г. - Основан е международният футболен турнир Лига Европа под името Купа на панаирните градове.1956 г. - Вестник Отечествен фронт публикува статията „Поуката\" - първата публична остра критика на култа към личността като към всеобхватно социалистическо явление.1956 г. - Принца на Монако Рение III се жени за американската актриса Грейс Кели.1960 г. - Състои се премиерата на българския игрален филм „Първи урок\".1961 г. - Подписана е Виенската конвенция за дипломатическите отношения.1980 г. - Провъзгласена е независимостта на нова африканска държава Зимбабве.1981 г. - Официално се открива сградата на Културния комплекс в град Правец и тази на Историческия музей - Правец, с първата музейна експозиция.1983 г. - Стартира американският телевизионен канал Disney Channel.1988 г. - Ирано-иракската война: Американският флот потапя иранската фрегата „Саханд\" и няколко по-малки ирански патрулни кораби край Ормузкия проток.", "date": "2019.04.18", "title": "18 април в историята"}
{"url": "http://www.cross.bg/viktor-hrista-otkazal-1602043.html", "text": "/КРОСС/  Св. мъченик Виктор бил войник по време на царстването на император Марк Аврелий Философ (161-180 г.). Когато императорът започнал гонение на християните, Виктор се отказал да принесе жертва на боговете. Тези задължителни жертвоприношения били проверка за предаността на войните към боговете, императора и родината. Светецът бил предаден на мъчения, но преминал невредим всички изпитания. Чрез силата на молитвите си той победил чародей, който оттогава се отказал от врачуването и станал християнин. По молитвата на светеца внезапно прогледнали ослепели войници.Виждайки чудесата, които Господ явил чрез св. Виктор, младата благочестива съпруга на един от мъчителите, Стефанида, открито прославила Христа, за което била предадена на люти мъчения. Светия мъченик Виктор обезглавили. Мъчениците пострадали в Дамаск през II век, където честните им останки били погребани.Да не се бърка със св. Виктор Никомедийски, честван на 18 април.След като повярвал в Христа, и виждайки твърдостта на св. великомъченик Георги († 303 г.), св. Виктор бил посечен с меч в Никомидия през 303 година.  ", "date": "2019.04.18", "title": "Преп. Йоан. Св. мчк Виктор"}
{"url": "http://www.cross.bg/tema-zashto-zhivo-1602045.html", "text": "/КРОСС/ Тема: Законът - начини на употреба. Деканът на Юридическия факултет на СУ „Св. Климент Охридски\" проф. Даниел Вълчев.Тема: На живо. Защо са недоволни лекарите от Педиатричната болница в СофияТема: Нови правила за асансьорите - какво се променя?Тема: Версии и правила - как се организират кучешките боеве?Тема: На живо: Защо лекарите от столичната педиатрия излизат на протест?Тема: За какво харчи най-много българинът и как инфлацията се отразява на джоба ни -гост Николай Василев;Тема: Директно от Пловдив за новата акция на Пътна полиция. За какво ще ни проверят?Тема: Още едни сак с кокаин изплува край Калиакра. Какъв е произходът му?Тема: Агресия в училище. Защо преподавател посегна на петокласник?Тема: След проверката на терен, ще бъде ли съборена сауната на терасата на ПламенГеоргиев?Тема: Транспортният министър Росен Желязков за блокираните тирове, инцидентите свлакове и разследването на самолетната катастрофа с българско семейство;Тема: 10 години след двойното убийство при дискотека „Соло\", защо няма наказан?Тема: На живо: Как вандали подпалиха вековна гора от секвои край Кюстендил?Тема: Отворена връзка срещу традиционен брак. Как завърши експеримента в „СмениженатаТема: Битият командос от войводиново проговаря за първи път пред Миролюба Бенатова.Тема: Тежко болно дете на произвола. Защо родители изоставиха 7-годишното си момиченце в болница?Тема: Бунт в Педиатрията.  Ще остане ли без лекари единствената специализирана детска болница у нас?Тема: Румен Петков с кърваво писмо. Срещу кого е насочено?Тема: Седмица преди Великден - има ли опасни оцветители в боите за яйца и козунаците на пазара? Проверка в „На твоя страна\" с Георги Георгиев.Тема: От два моста - нито един годен за преминаване. Как ремонт превърна в отшелници хората от цяло село?Тема: Защо певицата Мила Роберт възпя ремонта на столичната улица „Граф Игнатиев\"?Тема: Алекс Сърчаджиева и Светломир Радев. Докъде ще се преплете любовният петоъгълник в „Господин Х и морето\"? ", "date": "2019.04.18", "title": "Теми и гости в сутрешните блокове на телевизиите"}
{"url": "http://www.cross.bg/chasa-sofiyaot-zala-1602047.html", "text": "/КРОСС/ София.От 09.00 часа ще започне редовното заседание на Народното събрание.***София.От 15.30 часа президентът Румен Радев ще се срещне със заместник-председателя на Националния комитет на Политическия и консултативен съвет на китайския народ Джан Цинли на „Дондуков\" 2.***София.От 09.30 часа в зала „Киев\" на Парк Хотел Москва - София Синдикат „Образование\" към КТ „Подкрепа\" ще проведе своята юбилейна X Национална отчетно-изборна конференция. Гости на високия форум ще бъдат вицепремиерът на България - Томислав Дончев, министърът на образованието и науката - Красимир Вълчев, зам.-министърът на МОН - Деница Сачева, министърът на културата - Боил Банов, министърът на младежта и спорта - Красен Кралев, столичният кмет - Йорданка Фандъкова, президентът на КТ „Подкрепа\" - инж. Димитър Манолов, почетният президент на КТ „Подкрепа\" - д-р Константин Тренчев и др.***Велико Търново.От 11.00 часа в Двореца на културата и спорта „Васил Левски\" министърът на туризма Николина Ангелкова ще открие XVI Международно изложение „Културен туризъм\".***Враца.От 17.00 часа министърът на регионалното развитие и благоустройството инж. Петя Аврамова ще проведе открит граждански диалог с жителите на област Враца на тема „Регионално развитие\" в Градската концертна зала на Община Враца.***Горна Оряховица.От 18.00 часа министърът на отбраната Красимир Каракачанов ще участва в церемонията по тържествено освещаване и връчване на знамето на VII ученически гвардейски отряд от СУ „Вичо Грънчаров\" на площад „Георги Измирлиев\".***София.От 10.00 часа в Националния пресклуб на БТА ще се проведе пресконференция на Българската асоциация за закрила на пациентите на тема „Повишаване на ефективността на здравната система за пациента\". Пресконференцията е по повод 13-тия Европейски ден на пациента. В пресконференцията ще участват Жени Начева - зам.-министър на здравеопазването; д-р Иван Маджаров - председател на БЛС; д-р Йорданка Пенкова - подуправител на НЗОК.***София.От 10.00 часа ще започне редовното заседание на Столичния общински съвет.***София.От 10.00 часа в сградата на КЕВР ще се проведе открито заседание за обсъждане на доклад и проект на решение относно Заявление за одобряване на бизнес план за развитие на дейността на „ВиК Паничище\" ЕООД, гр. Сапарева баня и утвърждаване и одобряване цените на ВиК услугите.***София.От 10.00 часа в конферентната зала на Германо-Българската индустриално-търговска камара ще бъдат представени изследванията за Германо-Българските търговски отношения (2001-2018) и Германските инвестиции в България (1999-2017).***София.От 11.00 часа в Гранитна зала на Министерски съвет Националният съвет за тристранно сътрудничество ще проведе тържествено заседание, на което ще отбележи 100-годишния юбилей на Международната организация на труда.***София.В 11.00 часа в Клуба на авиацията на Терминал 1 ще бъде чествана 70-годишнината на българската селскостопанска авиация.***София.От 11.00 часа в Националния пресцентър на БТА ще се проведе встъпително информационно събитие на ДА „Електронно управление\" по Проект „Национален портал за пространствени данни (INSPIRE)\", който се реализира с финансовата подкрепа на ОП „Добро управление\" 2014-2020 г.***София.От 11.00 часа в Зала София на Гранд Хотел София ще бъде представен 18. брой на Юридически барометър.***София.От 12.00 часа в Националния пресклуб на БТА политическа партия „Движение 21\" ще представи листата с кандидати за български представители в Европейския парламент и манифест за изборите.***София.В 12.00 часа в Залата на 18 СУ „Уилям Гладстон\" (ул. „Пиротска\" 68) ще се проведе втората среща - дискусия по проекта „София и Европа за младите - 3D - демокрация, диалог и дебат\" с Ева Майдел, член на Европейския парламент.***София.От 12.30 часа в Хотел Хилтън ще се проведе Седмата годишна конференция по управление на риска, организирана от Кофас България.***София.От 13.00 часа Централната избирателна комисия и Съветът за електронни медии ще подпишат споразумение за принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за европейските избори. Подписването ще се състои в пресклуба на Народното събрание, пл. „Княз Александър І\" №1, вход Официален, откъм Националната художествена галерия.***София.От 16.00 часа Норвежко-българската бизнес група в сътрудничество с Шведско-българската бизнес камара и Сдружение Национална Бизнес Мрежа организира семинар на тема „Културни различия между скандинавските държави и България в сферата на бизнес комуникацията и устойчиво развитие на бизнеса\" в офиса на норвежката компания Кобилдър Интернешънъл (бул. Цар Борис ІІІ №1).***София.От 18.00 часа ПП ГЕРБ организира граждански диалог на тема образование в зала 3 на НДК. Участие в срещата ще вземат Йорданка Фандъкова - кмет на София и заместник-председател на ГЕРБ, Красимир Вълчев - министър на образованието и науката, Милена Дамянова - председател на Комисията по образованието и науката в 44-то Народно събрание, Малина Едрева -председател на Комисията по образование, култура, наука и културно многообразие в СОС, българският еврокомисар по цифрова икономика и цифрово общество Мария Габриел и евродепутатът Ева Майдел.***Асеновград.От 10.00 часа в 305 зала в Община Асеновград ще се проведе пресконференция по проект „Подобряване на социалната инфраструктура за деца с увреждания в Община Асеновград\".***Велико Търново.От 14.00 часа в Музей „Възраждане и Учредително събрание\" Министерство на туризма организира Българо-руска кръгла маса на тема „Ролята на туризма за развитието на регионите. Културният туризъм - традиции и бъдеще\".***Велико Търново.От 16.20 часа в Ритуална зала на Община Велико Търново ще се проведе Пета научна конференция с международно участие „Културно-историческо наследство: опазване, представяне, дигитализация\", секция „Опазване, дигитализация и представяне на живото наследство\".***Видин.От 11.30 часа кметът на Община Видин Огнян Ценков ще бъде гост на официалната церемония \"Първа копка\" на обект \"Бензиностанция, ТИР паркинг, локално платно и пътни връзки\".***Враца.От 14.00 часа в Заседателната зала на Община Враца ще се проведат консултации за сформиране на съставите на СИК за предстоящите евроизбори.***Добрич.От 13.00 часа в сградата на Община град Добрич ще се проведат консултации за сформиране на съставите на СИК за предстоящите евроизбори.***Казанлък.От 17.30 часа Младежкото обединение в БСП-Казанлък организира протестно автошествие под мотото „Да си върнем Равда\". Шествието, което е срещу продажбата на бившия детски лагер в Равда за 88 евро/кв.м, ще тръгне от паркинга пред бл. 30 в ж.к. „Изток\".***Панагюрище.От 11.00 часа еврокомисарят Мария Габриел ще бъде официален гост на старта на изградената система за безплатен интернет на ключови места в града. По време на посещението си еврокомисарят ще връчи символичен чек на кмета на Община Панагюрище Никола Белишки.***Поморие.От 16.00 часа в заседателната зала на общинския съвет ще бъде проведена стартираща пресконференция за представяне на мерките по проект „Изпълнение на дейности по Информация и комуникация, във връзка с изпълнение на Административен договор за предоставяне на БФП № BG16RFOP001-2.002-0026-C01.***Пловдив.От 11.00 часа в пресклуба на БТА ще се състои пресконференция на Стефан Тафров - водещият кандидат на „Да, България\" и втори в листата на „Демократична България\" за предстоящите избори за Европейски парламент.***Поморие.От 16.00 часа в заседателната зала на Общински съвет-Поморие ще се започне пресконференция за представяне на мерките по проект за енергийна ефективност в административна сграда за обществено обслужване.***Ямбол.От 16.00 часа на площада пред Община Ямбол ще гостува Националната информационна кампания „Бъди войник\". На събитието ще присъстват заместник-командирът на Военновъздушните сили бригаден генерал Петьо Мирчев и началникът на щаба на Сухопътните войски бригаден генерал Николай Караиванов.  ", "date": "2019.04.18", "title": "Предстоящи събития на .18 април"}
{"url": "http://www.cross.bg/byrgas-slunchev-programa-1602049.html", "text": "/КРОСС/  Водоснабдяване и канализация\" ЕАД, гр. Бургас подаде предсрочно днес водния проект на стойност 420 млн. лв. без ДДС за финансиране от Оперативна програма „Околна среда 2014-2020\". Предложението е дванадесетото, представено пред Управляващия орган на програмата. Другите са на операторите в областите Видин, Пловдив, Сливен, Русе, Враца, Ямбол, Перник, Силистра, Варна, Шумен и Кърджали. Това съобщи заместник-министърът на регионалното развитие и благоустройството Николай Нанков при посещението си в Бургас, където участва в дискусия на тема „Европа в нашия дом\".Останалите обособени територии, за които има изготвени регионални прединвестиционни проучвания и предстои ВиК дружествата да кандидатстват за финансиране от програмата, са Добрич и Стара Загора. Крайният срок за това е 23 април 2019 г.Проектът на ВиК Бургас включва тринадесет агломерации над 10 000 е.ж.: Айтос; Бургас - Долно Езерово - Лозово - Крайморие - Меден Рудник; Карнобат; Китен; Лозенец; Обзор; Несебър - Слънчев бряг - Равда - Кошарица - Свети Влас - Елените - Ахелой; Поморие; Приморско; Сарафово; Созопол; Черноморец; Царево. За да се намалят загубите на вода, в него са включени реконструкция на около 100 км външни водопроводи, на разпределителна водопроводна мрежа в населените места и на съоръжения по нея. Предложението включва също реконструкция и доизграждане 140 км канализационна мрежа и съоръжения по канализационните мрежи на населените места. Предвижда се реконструкция на четири пречиствателни станции за отпадъчни води в агломерациите Бургас, Лозенец, Обзор и Царево и изграждане на две нови - за Карнобат и Свети Влас.112 млн. лв. се инвестират в пътната инфраструктура в областта, съобщи още регионалният заместник-министър. С 90 млн. лв. от националния бюджет се изграждат и ремонтират пътища с дължина 61 километра, а с осигурените от европейските фондове 22 млн. лв. се рехабилитират отсечки с дължина 45 километра.До края на май ще бъде издадено разрешението за строеж за обхода на Поморие, който е последният етап от проекта за разширение на пътя Бургас - Слънчев бряг. В изграждането на трасето ще бъдат вложени 20 млн. лв. от националния бюджет. Строителните работи ще засегнат само около 5% от съществуващия път и няма да затруднят трафика през летния сезон, коментира Николай Нанков.Има разширен идеен проект и през тази година ще стартира процедурата за инженеринг, за да се осигури връзка чрез северен обход на Бургас от магистрала „Тракия\" до Слънчев бряг. Участъкът ще бъде с магистрални габарити, тъй като е предвидено и изграждане на локални платна. През следващата седмица ще започне ремонтът на трасето от изхода на Бургас в посока кв. Ветрен и магистрала „Тракия\". За да не се затруднява трафикът, той ще приключи преди началото на летния сезон.Регионалният заместник-министър обърна внимание, че ако бъдат приети внесените от народни представители предложения за промени в Закона за държавната собственост, ще се ускорят значително процедурите по отчуждаване на имоти, без да се засяга финансовият интерес на собствениците на засегнатите имоти.С 22,2 млн. лв. от Оперативна програма „Региони в растеж\" предстои да бъдат рехабилитирани общо 33,5 км от третокласния път Айтос - Провадия. В момента тече процедурата за избор на изпълнители за двата участъка, на които е разделена отсечката.През тази година трябва да завърши ремонтът на 20 участъка, започнат през миналата година.По Оперативна програма „Региони в растеж\" се инвестират общо 125 млн. лв. по проекти на общини от областта, на Министерството на образованието и науката, Министерството на здравеопазването и на Агенция „Пътна инфраструктура\". Със средствата ще бъдат модернизирани 19 образователни институции, в които се обучават над 15 хил. ученици, и 7 социални обекта и ще се повиши енергийната ефективност в 71 жилищни и административни сгради. 305 хил. кв. м незастроени зелени и паркови площи в градската среда ще бъдат благоустроени и ще бъде рехабилитирана над 7 хектара земя. По проекта на Министерството на здравеопазването ще бъдат обновени и 12 центъра за спешна медицинска помощ. ", "date": "2019.04.18", "title": "ВиК Бургас строи пречиствателни станции в Свети Влас и Карнобат"}
{"url": "http://www.cross.bg/dvizhenieto-april-troyanskiya-1602048.html", "text": "/КРОСС/  От 18 април, започва обрушване на скатове в Троянския проход от южната му страна в област Пловдив. Движението ще се спира за интервали от 2 часа докато алпинистите премахнат скалната маса и платното се разчисти. Всички моторни превозни средства ще изчакват на място, а алтернативният маршрут е през прохода „Шипка\".  Работата на алпинистите ще продължи до 25 април /четвъртък/, който е последният работен ден преди Великден. По време на почивните дни ограничение в движението няма да има и всички превозни средства ще пътуват през Троянския проход без спиране на трафика.  Обрушването на скатовете ще продължи на 30 април /вторник/, а след това и в периода 2-3 май, 7-10 май, 13-17 май и 20-21 май. За да не се затруднява движението, няма да се извършва обрушване на скатовете и да се ограничава движението в почивните дни за Гергьовден /4-6 май/, както и в събота и неделя /11-12 май и 18-19 май/. Гражданите и транспортните фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.04.18", "title": "Започва обрушване на скатове в Троянския проход"}
{"url": "http://www.cross.bg/rozhdenitzite-na-april-1602046.html", "text": "/КРОСС/  Албена Михова - актрисаПроф. Александър Грозев - кинокритикВаня Костова - естрадна певицаВладислав Славов - юрист, бивш конституционен съдияГеорги Бачев - футболист, треньорИнж. Георги Манолов - кмет на СвиленградКирил Домусчиев - изпълнителен директор на \"Биовет\" АД и \"Хювефарма\" АД, председател на КРИБ, собственик на ПФК \"Лудогорец\"Кирил Добрев - политикКирил Котев - футболистНиколай Априлов - режисьорРумен Аврамов - икономистРумяна Желева - бивш евродепутатРут Колева - певица  ", "date": "2019.04.18", "title": "Рождениците на 18 април"}
{"url": "http://www.cross.bg/institytziyata-doklad-predstavi-1602056.html", "text": "/КРОСС/  Омбудсманът Мая Манолова ще представи днес, 18 април 2019 г., от 9.00 часа в пленарната зала на Народното събрание Годишния доклад за дейността на институцията през 2018 г.Гласуването на документа е първа точка в дневния ред на парламента.Докладът до момента беше приет единодушно от депутатите в 6 парламентарни комисии - по вероизповеданията и правата на човека, по труда, социалната и демографската политика, по образованието и науката, по въпросите на децата, младежта и спорта, по правните въпроси и по здравеопазването.  ", "date": "2019.04.18", "title": "Мая Манолова ще представи днес в НС Годишния доклад на институцията за 2018-та"}
{"url": "http://www.cross.bg/godina-zlatnata-programa-1602050.html", "text": "/КРОСС/  Кинофестивалът „Златната липа\" ще се проведе за 7-ми пореден път в началото на юни 2019 г. и ще събере в Стара Загора кинотворци от цяла Европа. Фестивалната програма ще продължи от 1-ви до 5-ти юни, съобщи създателят на фестивала и негов изпълнителен директор, кинорежисьорът Магдалена Ралчева. Почитателите на „Златната липа\" ще имат удоволствието да се впуснат в истински филмов маратон от общо 54 игрални, документални и късометражни филми от 25 европейски страни.Входът за прожекциите, както винаги досега, ще бъде напълно свободен и безплатен. Фестивалните събития и прожекции на филмите ще се случват в голямата зала на Държавна опера Стара Загора и в залата на библиотека „Захарий Княжески\", които ще се превърнат в киносалони. Окончателната програма все още се уточнява и ще бъде публикувана в сайта на фестивала http://thegoldenlinden.com до средата на месец май.Магдалена Ралчева благодари за подкрепата към фестивала от страна на община Стара Загора и разкри някои подробности около тазгодишното киносъбитие в Града на липите:- Трябва да призная, че всяка година все по-добре се справяме с организацията на фестивала, което вероятно е резултат от натрупания 7-годишен опит. Надявам се, че и през 2019 г. ще изненадаме приятно нашите зрители с нови и качествени европейски ленти. Почти сме към края на нашата подготовка. Ясен е състава на журито, което ще оценява филмите от конкурсната програма. По традиция то ще бъде 5-членно и ще включва кинотворци от различни европейски държави. Ще издам само, че от българска страна в журито ще бъде режисьорът Илиян Джевелеков, чийто филм „Вездесъщият\" миналата година спечели „Златна липа\" за мъжка роля заради завладяващото изпълнение на актьора Велислав Павлов.- Изгледахме повече от 200 филма и продължаваме да получаваме още предложения. Това едновременно ни затруднява и ни радва, защото популярността на фестивала ескалира с всяка изминала година и нека това да продължава. Включихме в програмата 54 филма от 25 страни, 9 от тях ще участват в конкурсната програма. Дебют в „Златната липа\" ще направят Исландия и Португалия с много силни заглавия, които ще бъдат в конкурсната програма и ще се състезават за статуетка в категориите „Най-добър филм\", „Най-добра актриса\", „Най-добър актьор\", „Най-добър режисьор\", както и за специалното отличие на Съюза на българските филмови дейци. Според мен, всички филми са изключително инстересни и съм сигурна, че нашите кинозрители също ще останат очаровани.- Екзистенциалните теми и битието на съвременния човек отново са водещи в творчеството на европейските кинотворци. Интересен факт е, че ако миналата година акцентът пада върху образа на жената и дори лентата, която спечели наградата за най-добър филм - „Божественият порядък\" от Швейцария, разказваше за борбата на жените за правото им да гласуват, то тази година фокусът е върху мъжете и техния опит да се справят с живота в този толкова объркан и забързан свят. Къде успешно, къде не, те търсят начин да излязат победители в своята ежедневна битка за правото да бъдат себе си. Ще видим мъже, които се опитват сами да отглеждат децата си, защото майката се е отказала да го прави. И мъже, които заразват семействата си и заминават да търсят щастието си зад граница. Трети се опитват да се върнат в семейното гнездо и да бъдат добри съпрузи, въпреки икономическата безпътица. Повечето от филмите в 7-то издание на „Златната липа\" рисуват сложен психологически портрет на съвременния мъж, който може да ни изуми с решителността си или да предизвика възхищение или съчувствие със смиреността си.- Всички разказвачи на киноистории са тънки психолози и много добре улавят най-наболелите и важни проблеми на европейското общество. Да, европейската кинематография е огледало на това, което се случва в Европа. Включително това важи и за българските филми, които ще видите по време на фестивала.- „Златната липа 2019\" ще покаже богата селекция от прекрасни български филми. България ще бъде представена в конкурсната програма с филма на Милко Лазаров „Ага\" - един от най-необичайните, красиви и изящно направени филми в последно време. Всички казват, че на „Берлинаре\" зрителите са били като хипнотизирани и никой не е станал от мястото си дълго време, след като е свършила прожекцията. Сред българските заглавия са и „Далеч от брега\" на Костадин Бонев, дебютния филм „Безкрайната градина\" на театралния режисьор Галин Стоев, който дълги години работи във Франция, провокиращият „Ирина\" на талантливата режисьорка Надежда Косева, който прави интересен портрет на българското общество чрез историята на млада жена от провинциален град, която става сурогатна майка. Тематиката във всички тези игрални филми е точно огледало на това, което се случва и в България. Българската програма включва и още много заглавия, сред които и няколко изключително любопитни документални и късометражни филми.- Специалната награда за цялостен принос в киното ще бъде връчена и тази година на известен и обичан от българите актьор. Звезда с неговото име ще бъде открита в алеята на липите край сградата на Старозагорската опера и той ще засади своята липова фиданка. Все още не мога да кажа неговото име и дали статуетката ще остане в България или ще пътува зад граница.", "date": "2019.04.18", "title": "Кинофестивалът „Златната липа“ се завръща през юни с 54 нови филма от Европа"}
{"url": "http://www.cross.bg/sofiya-slavchev-sobstvenost-1602076.html", "text": "/КРОСС/  В постоянните комисии към Столичния общински съвет започна обсъждането на Проекта за Наредба за предоставяне на прилежаща земя - частна собственост на Столична община, към сгради етажна собственост в столичните квартали. Инициативата да се върне на хората собствеността на земята е на общинските съветници от „Политическа група 5\" инж. Симеон Славчев, Иван Велков, Светослав Витков и Венци Мицов. Мотивите на общинските съветници от „Политическа група 5\" за изготвянето на  Наредбата за придобиване на прилежаща земя към блока са свързани с това, гражданите да имат възможност да подобрят жизнената среда в кварталите на София. Вносителите се обосновават, че голяма част от прилежащите терени към жилищните сгради в момента са превърнати в незаконни паркинги и разкаляни и неподдържани места. Чрез възможността етажната собственост да придобие безвъзмездно прилежащата им земя, се дава възможност на собствениците да я превърнат в добре поддържана градинка, зелена площ, детска или спортна площадка. По време на обсъждането на проекта за Наредба в постоянната комисия по устройство на територията, архитектура, достъпна среда и жилищна политика към Столичния общински съвет бяха обсъдени всички механизми, по които да се осъществи връщането на земята на етажната собственост и най-вече как ще се осъществява контрола, така че междублоковоте пространства да не бъдат превърнати в незаконни паркинги. Инж. Симеон Славчев изтъкна, че един от основните проблеми на София е мръсният въздух и надвишените норми на финни прахови частици. Той подчерта, че в момента голяма част от леките автомобили паркират в зелените площи и слизайки на платното за движение те разнасят мръсотия и кал, която е една от причините да се образуват финните прахови частици във въздуха на София. Чрез приемането на Наредбата и връщането на земята на етажната собственост ще се гарантира, че междублоковите пространства няма да се ползват за незаконни паркинги, което ще има огромна екологична полза от една страна и запазването на зелените площи на София от друга страна, каза Славчев пред комисията. Той благодари на членовете на комисията, като подчерта, че една от целите на „Политическа група 5 - да има дебат и широка дискусия по темата с опазването и поддържането на междублоковите пространства в София, вече е постигната. Общинският съветник благодари и на всички граждани на София, които се включиха активно в обсъжданията и дадоха прагматични и добри решения. „Всички предложения ще бъдат включени в новата Наредба, защото нашата цел е тя да бъде работеща и да даде добър пример за това как общината и жителите на София с общи усилия могат да превърнат столицата в по-добро място за живеене с повече зелени площи, детски и спортни площадки в жилищните квартали\", каза още инж. Славчев по време на обсъждането на проекта за Наредба. Общинските съветници от „Политическа група 5\" предложиха да се направят още няколко обществени обсъждания и на база на тях Наредбата да бъде допълнена с още добри предложения. „Убеден съм, че след като направим обществените обсъждания и допълним Наредбата тя ще бъде приета с политически и обществен консенсус\", каза още инж. Симеон Славчев.", "date": "2019.04.18", "title": "Жителите на София ще могат да направят градинка и детска площадка до блока си"}
{"url": "http://www.cross.bg/gorna-oryahovitza-imoti-1602057.html", "text": "/КРОСС/  Жандармерия и полиция в акция срещу \"ало\" измамниците. Органите на реда блокираха рано  сутринта квартал \"Калтинец\" на Горна Оряховица, потвърдиха за NOVA от МВР. Целта на акцията е да се проверят скъпи имоти на криминално проявени хора, срещу които се водят производства за телефонни измами.Очаквайте подробности! ", "date": "2019.04.18", "title": "Полиция и жандармерия нахлуха в имоти на \"ало\" мафията в Горна Оряховица"}
{"url": "http://www.cross.bg/bulgariya-ostava-myasto-1602059.html", "text": "/КРОСС/  България остава на 111-о място по свобода на медиите. Това става ясно от оповестения годишен Индекс за свобода на пресата на международната неправителствена организация „Репортери без граници\".На първите 3 места са три скандинавски страни - Норвегия, Финландия и Швеция. Последното място е за Туркменистан. В класацията има общо 180 държави.В краткото описание на положението в България се казва: „Сговорът между медии, властите и олигарси остава непроменен, докато физическите нападения срещу журналисти се увеличават\".В доклада се посочва, че броят на страните по света, в които журналистите могат да работят спокойно намалява.„Омразата, насаждана към съсловието от страна на политици популисти и авторитарни лидери се превръща във физически атаки по целия свят\", посочват от „Репортери без граници\". ", "date": "2019.04.18", "title": "България остава на 111-о място по свобода на медиите "}
