{"url": "http://www.cross.bg/voiina-poslanie-natzizma-1606028.html", "text": "/КРОСС/ Политици и общественици от 56 страни,  участващи в  V Ливадийски форум в Крим, приеха единодушно  днес Ливадийско послание за мир. С него те се обявяват против фалшифицирането на историята и насаждането на екстремистки идеологии и двойни стандарти в политиката, икономиката и хуманитарната сфера, апелират за укрепване на доверието и сътрудничеството между народите.Документът бе представен на пленарната сесия на Ливадийския форум от председателя на българското НД \"Русофили\" Николай Малинов.„В обръщението се поставят няколко червени линии, които смятаме че не бива да се прекрачват - заяви Николай Малинов.  - Трябва ясно да разграничим кой е за мир и кой е за война. Говорим за мултикултурен и многополярен свят, но мултикултурализмът във вида, в който го виждаме, погубва и унищожава света.  Мнозина се опитват да прекрачат правовия ред, установен след Втората световна война. Съзнателно се изопачава историческата истина за войната, слуги на нацизма се произвеждат в герои, а подвигът на борците против фашизма се предава на забвение. Ето защо решително осъждаме опитите за реставрация на идеологията на нацизма, разпространението на расизма и ксенофобията. Символично е, че отправяме това послание именно от тук, от Ялта, където бяха поставени основите на следвоенния свят, в който живеем.\"Убедени сме, че многополюсният свят без война през 21 век може и трябва да стане реалност при наличието на политическа воля у всички държави членки на ООН, се казва в Ливадийското послание за мир. То е  адресирано до държавните ръководители, парламентаристите, международните правителствени и неправителствени организации и дейци на културата. В него е формулирано и предложение към Общото събрание на ООН:  победата над нацизма във Втората световна война да се признае за световно наследство на човечеството, а паметниците на борците срещу нацизма във всички страни - за световен мемориал на човечеството. Документът призовава също така  за тържествено отбелязване през 2020 г. на 75-ата годишнина от ВСВ. Петото издание на Ливадийския форум в Крим, който се състоя на 4-5 юни, събра рекорден брой участници - повече от 500 представители на Руската федерация и над 200 гости от чужбина.  и Николай Малинов  участва активно и в работата на една от основните секции на Ливадийския  форум  «Русофилите и руските съотечественици зад граница: общи задачи и нови възможности за сътрудничество» . Той сподели опит в изучаването на руски език в България  и направи предложения във връзка с обучението на български студенти в Русия, като настоя по-конкретно да им се  даде възможност и да работят по време на следването.", "date": "2019.06.05", "title": "Политици и общественици от 56 страни приеха Ливадийско послание за мир"}
{"url": "http://www.cross.bg/aznavyr-sharl-evro-1606013.html", "text": "/КРОСС/ Бронзовата скулптура \"Бикоборство\" от Жермен Ришие от колекцията на Краля на шансона Шарл Азнавур беше продадена за 2,11 милиона евро на търг, съобщава БТА.От творбата съществуват 11 отливки. Повечето от тях са изложени в музеи като \"Гугенхайм\" във Венеция и Кралския музей на модерното изкуство в Брюксел. Тя е създадена през 1953 г. Шарл Азнавур я купува от певеца Фред Мела.Втора творба от колекцията на Азнавур - \"Плоча Тескони\" от Сезар, беше продадена за 72 000 евро.Френският певец, който почина през октомври миналата година, беше запален колекционер на произведения на изкуството. ", "date": "2019.06.05", "title": "Продадоха скулптура от колекция на Шарл Азнавур за 2,1 млн. евро"}
{"url": "http://www.cross.bg/vuzdyha-zamursyavaneto-dyshi-1606007.html", "text": "/КРОСС/ Девет от всеки десет души на планетата дишат замърсен въздух, предупреждават от ООН.Според Световната здравна организация резултатът е разрастваща се глобална здравна криза, която причинява около 7 милиона смъртни случая годишно, предаде БТА.Изгарянето на изкопаеми горива за енергия, транспорт и промишленост съществено допринася за замърсяването на въздуха и е основен източник на затоплящите планетата емисии на въглероден диоксид. Справянето и с двата проблема може да донесе значителни ползи за общественото здраве.По случай Световния ден за опазване на околната среда агенция \"Ройтерс\" предлага няколко факта, свързани със замърсяването на въздуха:1. Замърсяването на въздуха убива 800 души на час или 13 всяка минута. Годишно мръсният въздух отнема живота на три пъти повече хора, отколкото маларията, туберкулозата и СПИН, взети заедно.2. Едни и същи замърсители допринасят както за климатичните промени, така и за локалното замърсяване на въздуха - саждите и метанът.3. Петте основни източника на замърсяване на въздуха са:- изгарянето на закрито на изкопаеми горива, дърва и други биомаси за готвене, отопление и осветление- промишлеността- транспортът, в частност превозните средства с дизелови двигатели- земеделието - добитъкът, отделящ метан и амоняк, и изгарянето на земеделски отпадъци- изгарянето на открито на отпадъци в сметищата4. Замърсяването на въздуха на закрито причинява около 3,8 милиона преждевременни смъртни случая годишно, повечето от които в развиващите се страни. Около 60% от тези смъртни случаи са сред жени и деца.5. 93% от децата по света живеят в райони, където замърсяването на въздуха надвишава насоките на СЗО. През 2016 г. инфекции на дихателните пътища са отнели живота на 600 000 деца под 15-годишна възраст.6. Замърсяването на въздуха е отговорно за 25% от смъртните случаи от исхемична болест на сърцето, 43% от хронична обструктивна белодробна болест и 29% от белодробен рак. При децата замърсяването на въздуха се свързва с по-ниско тегло при раждането, астма, злокачествени заболявания в детска възраст, затлъстяване, аутизъм.7. 97% от градовете в страните с ниски и средни доходи с над 100 000 жители не покриват минималните стойности за качество на въздуха, препоръчани от СЗО.8. Около 25% от градското замърсяване на въздуха от фини прахови частици се дължат на трафика, 20% - на изгарянето на закрито на изкопаеми горива за домакински нужди, и 15% - на промишлени дейности.9. Животът на 1 милион души може да бъде спасен всяка година, ако бъдат изпълнени целите за намаляване на замърсяването на въздуха до 2050 г., заложени в Парижкото споразумение за климата от 2015 г.10. В 15-те страни, които отделят най-големи количества парникови газове, разходите за обществено здравеопазване в резултат на замърсяването на въздуха надхвърлят 4% от брутния вътрешен продукт ", "date": "2019.06.05", "title": " Девет от всеки десет души на планетата дишат замърсен въздух"}
{"url": "http://www.cross.bg/varna-xviii-filmi-1606012.html", "text": "/КРОСС/ От 13 до 17 юни 2019 г. във Фестивалния и конгресен център - Варна ще се проведе XVIII фестивал на червенокръстки и здравни филми под патронажа на вицепрезидента на Република България г-жа Илияна Йотова и с художествен директор  - проф. Божидар Манов. \tСред гостите на Фестивала ще бъдат авторитетни представители на филмовото изкуство от различни краища на света, чиито произведения ще бъдат част от богатата и пъстра филмова програма. Всеки ден известни журналисти и културни дейци ще разговарят по актуални теми в дискусионните форуми „Агресия-Хуманност-Кино\".", "date": "2019.06.05", "title": "XVIII Международен фестивал на червенокръстки и здравни филми – Варна "}
{"url": "http://www.cross.bg/organizmi-voda-obrazyvaniya-1606024.html", "text": "/КРОСС/ Учени от университета на Илинойс в Ърбъна-Шампейн твърдят, че извънземните организми най-вероятно изглеждат като образувания, напомнящи макарони, съобщи Лайв сайънс.Учените са изследвали микробния живот в Мамутовите горещи извори в националния парк \"Йелоустоун\", където вода блика под земната повърхност. Оказало се, че едноклетъчните формират бактериални структури, състоящи се от влакна. Формата им е свързана с това, че бактериите са в бързо течаща вода с висока киселинност и с температура до 65-72 градуса Целзий. В застояла вода микробите образуват ронливи структури.Всяко влакно е съставено от трилиони свързани една с друга клетки. Анализът показал, че 98 процента от микроорганизмите са от вида Sulfurihydrogenibium yellowstonense. Те еволюирали преди 2,5 милиарда години, когато в земната атмосфера почти нямало кислород. По мнението на учените, много вероятно е въпросните микроби да напомнят всяка съществуваща на други планети форма на живот.Следите от тези организми би трябвало да изглеждат като дълги фосилизирани отпечатъци по повърхността на камъни. Затова е възможно подобни образувания да са признаци за съществуване на извънземни организми в миналото. ", "date": "2019.06.05", "title": "Специалисти: Извънземните приличат на макарони "}
{"url": "http://www.cross.bg/alun-sebastian-ispaniya-1605993.html", "text": "/КРОСС/ Режисьорът от САЩ Уди Алън ще снима новия си филм в Испания, съобщи продуцентската компания \"Медиапро\" пред световните информационни агенции.Снимките за романтичната комедия ще започнат на 10 юли в курортния град Сан Себастиан - домакин на ежегодния фестивал на испанското кино, и ще продължат до края на август.Звездата в актьорския състав е носителят на две награди \"Оскар\", \"Златна палма\" и \"БАФТА\" Кристоф Валц, който се прочу най-вече след главни роли във филмите на Куентин Таринтино \"Гадни копилета\" и \"Джанго без окови\". В новата лента ще се снимат още Джина Гершон, френският актьор Луи Гарел и испанските им колеги Елена Аная и Серхи Лопес.\"Филмът разказва историята на американска двойка, която посещава кинофестивала в Сан Себастиан. Запленени от проявата, красотата на Испания и магията на киното, жената започва връзка с брилянтен френски режисьор, а мъжът се влюбва в красива испанка, която живее в града\", се посочва в изявлението, направено от \"Медиапро\".Романтичната комедия, която 83-годишният Уди Алън ще снима в Сан Себастиан, се явява своеобразно продължение на \"любовната\" му връзка с водещи европейски градове. Режисьорът е снимал филми в Барселона, Париж, Лондон, Рим, припомня Ройтерс, цитирана от БТА. ", "date": "2019.06.05", "title": "Уди Алън ще снима новия си филм в Испания"}
{"url": "http://www.cross.bg/delon-alen-zapisa-1606015.html", "text": "/КРОСС/ Прочутият френски актьор, секссимволът на няколко поколения - Ален Делон записа нова песен, съобщава списание Closer. Песента се казва „Обичам само теб\". Текстът е написан от французойката Джулия Пари, а музиката - от канадеца Рик Алисън. Песента е записана в „Студио Сен Жермен\" в Париж. В песента към клипа Делон е в студиото, в процеса на запис на композицията.  „Това е доказателство, че и на 83 години актьорът все още е изпълнен с енергия\", отбелязва изданието, цитирано от БГНЕС.Френският актьор, режисьор и сценарист Ален Делон получи световна слава с филмите си „Роко и неговите братя\" /1960 г.\", „Самурай\" /1967 г./, „Двама в града\" /1973 г./ и много други. Той си партнира с най-големите актьори на своята епоха Жан Габен, Жан-Пол Белмондо, Роми Шнайдер, Чарлз Бронсън и др.Ален Делон е носител на „Сезар\" и почетната награда на Международния кинофестивал в Берлин.В края на май тази година той получи почетната награда на Канския кинофестивал „Златна палма\" за цялостно творчество.\n\t\t\t\t\t ", "date": "2019.06.05", "title": "На 83 години Ален Делон записа нова песен (видео)\t"}
{"url": "http://www.cross.bg/karlovo-remont-banya-1606027.html", "text": "/КРОСС/ Шофьорите да карат с повишено внимание по път II-64 Карлово - Пловдив в района на с. Баня. Ремонтира се мостовото съоръжение над река Неволя и трафикът преминава в една лента като се регулира със светофарна уредба. Очаква се ремонтните дейности да продължат до края на юни.През следващата седмица се предвижда да започне и ремонт на ж. п. надлез на същия път в началото на гр. Карлово.Двете съоръжения ще се ремонтират със средства от бюджета на Агенция „Пътна инфраструктура\". Общата им стойност е 390 хил. лв. с ДДС.  ", "date": "2019.06.05", "title": "Започва ремонт на моста до Баня, Карловско"}
{"url": "http://www.cross.bg/fond-izplateni-liniya-1606004.html", "text": "/КРОСС/ Над 2 млрд. лв. са средствата изплатени по Програмата за развитие на селските райони (ПРСР) 2014-2020 и директни плащания през 2018 г. Това са данни от годишния отчет на Държавен фонд „Земеделие\" и Разплащателната агенция за 2018 г., одобрен от правителството.През миналата година са подписани 789 договора по ПРСР 2014-2020, като изплатените средства са на стойност 582 882 036 лв.В Кампания 2018 по схеми и мерки, администрирани по линия на директни плащания, са приети 110 944 заявления. През 2018 г. преведените субсидии за директни плащания по линия на Европейския фонд за гарантиране на земеделието възлизат на 1 542 050 690 лв.Изплатените суми по пазарните мерки по линия на селскостопанските пазарни механизми през 2018 г. възлизат на 78 855 781 лв., от които 51 932 666 лв. са от Европейския фонд за гарантиране на земеделието и 26 923 115 лв. - национални средства.За същия период по Програмата за морско дело и рибарство (2014-2020 г.) са преведени общо 13 998 134 лв.През миналата година са изплатени 146 984 266 лв. по 20 схеми за краткосрочно подпомагане, от които са се възползвали 20 500 земеделски стопани.  ", "date": "2019.06.05", "title": "Над 2 млрд. лв. са изплатени по Програмата за развитие на селските райони през 2018 г."}
{"url": "http://www.cross.bg/pokaneni-priema-gostite-1606026.html", "text": "/КРОСС/ От 12.00 до 21.00 часа на 11.06.2019г. се забранява престоят и паркирането на пътни превозни средства, с изключение на автомобилите на гостите поканени на приема, по ул. \"Никола Мирчев\" между бул. \"Драган Цанков\" и ул. \"Ф. Ж. Кюри\".От 18.00 до 21.00 часа на 11.06.2019 г. се забранява влизането на пътни превозни средства в двете посоки по ул. \"Никола Мирчев\" между бул. \"Драган Цанков\" и ул. \"Ф. Ж. Кюри\" с изключение на автомобилите на гостите поканени на приема, само при необходимост и по преценка на отдел „Пътна полиция\" при СДВР. Столична дирекция на вътрешните работи осигурява постове за контрол и регулиране на движението. ", "date": "2019.06.05", "title": "Промение в движението в София утре за събитие на руското посолство"}
{"url": "http://www.cross.bg/miliona-riana-dolara-1606025.html", "text": "/КРОСС/ Родената в Барбадос певица Риана оглави класацията на списание \"Форбс\" за най-богатите музикантки в света, съобщи Скай нюз.Състоянието на 31-годишната Риана е около 600 милиона щатски долара. По-голямата част от него обаче е от изявите й в модата и козметиката. Като певица тя е продала повече от 250 милиона албума по света от 2005 г. Сп. \"Тайм\" я включи два пъти в списъка си със 100-те най-влиятелни хора.Козметичната марка на Риана \"Фенти бюти\", основана през 2017 г., беше моментален хит, с приходи от 100 милиона долара само за първите 100 дни. Неотдавна певицата създаде и модна къща \"Фенти\" съвместно с LVHM (Луи Вюитон Мое Енеси). Риана задмина по богатство Мадона, която притежава 570 милиона щатски долара, Селин Дион (450 милиона долара), Бионсе (400 милиона долара).", "date": "2019.06.05", "title": "С 600 милиона долара: Риана е най-богатата жена в музиката "}
{"url": "http://www.cross.bg/ekspo-zalata-inter-1606018.html", "text": "/КРОСС/ Началото на внушителен ремонт, който ще преобрази цялостно облика на Интер Експо Център, постави разрушително парти, което събра повече от 200 представители на събитийната индустрия в България, журналисти и лица от шоубизнеса.Мащабният ремонт, чието начало беше дадено снощи, ще продължи до края на август. „Това е първата толкова мащабна промяна в ИЕЦ от 2009 година насам, когато открихме новите 4 халета в комплекса. Това е важна стъпка за нас, защото ще ни позволи да задържим лидерската позиция в събитийната индустрия и ще ни помогне да посрещнем подобаващо все по-високите стандарти, които нашите клиенти и партньори очакват да видят\", обяви управителят на Интер Експо Център Ивайло Иванов.Модернизация и мултифункционалност са ключовите черти, които личат от първите показани визуализации. Изцяло ще бъде преобразена емблематичната зала „Витоша\", която от септември вече ще е оборудвана съобразно най-новите тенденции в аудио и визуалната техника. Благодарение на своята правилна форма, висок таван и липса на колони, залата позволява преобразуване във всякакъв формат, така че да бъде подходяща за всеки тип събитие. Акустиката в нея ще бъде обновена с най-висок клас материали от немски доставчици. Осветлението също ще бъде изцяло подновено и модернизирано, като ще се заложи на технология Dali от ново поколение - природосъобразно и щадящо очите. Грижата за природата и усещането за натуралност ще присъства и във всички останали компоненти на залата. При изграждането на интериора се залага на материали от естествена дървесина. Надградени ще бъдат и интерактивните възможности. Зала „Витоша\" ще бъде оборудвана  с последно поколение curved екран, който благодарение на своята вдлъбната форма ще позволява 360-градусова визуализация, следвайки човешкия поглед и създавайки по-широка панорамна гледка. В помещение, което лесно да се трансформира и да може да увеличава капацитета си спрямо нуждите на ползвателите, ще бъде превърната зала „Родопи\". Специални подвижни стени ще позволят към залата да се приобщава и фоайето, с което пространството значително ще нараства. Стартът на най-големия досега ремонт, състоял се на територията на Експо Центъра, ще бъде запомнен с  разрушителното парти, на което гости и домакини заедно символично събориха стена, използвайки „оръжие\" по избор.", "date": "2019.06.05", "title": "Мащабни ремонти започнаха в Интер Експо Център"}
{"url": "http://www.cross.bg/kmet-gradina-borisovata-1606016.html", "text": "/КРОСС/ \"Като кмет ще гарантирам, че мнозинството в общинския съвет ще подкрепи най-консервативния подход при изготвянето на новия Подробен устройствен план на Борисовата градина и второ ако това не се случи, ще върна решението\". Това заяви столичният кмет Йорданка Фандъкова по повод обвиненията на общинския съветник Марта Георгиева, че по план там се предвижда голямо застрояване, предаде БГНЕС.„Моята позиция като кмет е категорична и ясна, а именно - запазване на Борисовата градина във вида, в който я познаваме. Гарантиране, че там няма да се строи. Имам ясна позиция и по отношение на базата на „Спортна София\" и конната база, които ще настоявам да останат там, където са. Климатични училища нямат място там. Съществуващите стадиони трябва да се реконструират в съществуващите им граници, за да се гарантира безопасността на хората\", допълни столичния кмет и подчерта, че предстои да бъдат обсъдени всички предложения на арх. Ковачев, който е изработил новия план на парка. Едва след като бъдат събрани мненията и предложенията на граждани, организации и експерти, те ще бъдат обсъдени и от общинските съветници.„Ще се застроява, ако общинските съветници, които пишат тези неща гласуват това да се случи. Те са политици, те взимат решенията. Нека да кажат, че ще подкрепят най-консервативния подход и аз ще им благодаря\", заяви още Фандъкова . По думите й в последните години общината инвестира във възстановяването на Борисовата градина, в която не е допуснато застрояване.Градоначалникът коментира и сигнала на БСП, в който те твърдят, че ГЕРБ усвояват европейски средства в размер на 2 млн. лева чрез ремонт на столичното 70-то училище в кв. „Модерно предградие\" като плащат 52 лв. на кв. м. за дъбов паркет и 53 лв. на кв. м. за луксозен теракот. \"В момента се изпълняват 25 обекта от общо 26, като дейностите се извършват от 21 различни фирми. При една от фирмите, която изпълнява два обекта, действително има непрекъснати проблеми. Контролира се ежедневно и се предприемат всички мерки, които са по договор, преди всякакви сигнали. Не чакаме сигналите на БСП, а си вършим работата така, както трябва. В момента се налагат санкции на фирмата. Ако тя не се справи с проблемите, ще бъде прекратен договорът й\", заяви още Фандъкова.Тези коментари столичният кмет направи по време на инспекцията си във втора АГ „Шейново\", където от средата на април се санира сградата на лечебното заведение, прави се ремонт на покрива и се подменят ВиК и отоплителната инсталации. Всичко това струва около 855 000 лв.„Да се надяваме, че наесен ще имаме изцяло санирана общинска болница. Миналата година около 2 млн. лв. инвестирахме в общински болници и ДКЦ-та, тази година сме предвидили общо 4 млн. лв. инвестиции в сгради и апаратура. Най-голямата инвестиция е за болница „Шейново\"\", коментира още тя и добави, че след ремонта лечебното заведение ще спестява над 25% от разходите си, които ще може да инвестира в персонала, който е помогнал от началото на годината там да проплачат над 850 бебета.Стана ясно още, че в рамките на тази година ще бъдат закупени нови 5 ехографа за пет ДКЦ-та. ", "date": "2019.06.05", "title": "Фандъкова: В Борисовата градина няма да се строи"}
{"url": "http://www.cross.bg/golyam-informatziya-izbyhna-1606023.html", "text": "/КРОСС/ Голям пожар избухна на територията на бившия металургичен комбинат \"Кремиковци\". Сигналът е получен около 14,40 в Столичната пожарна, съобщиха от МВР.Огънят е избухнал в производствено хале. По първоначална информация на място са пристигнали 7 противопожарни екипи. Там са изпратени екипи от различни столични служби, като сред тях има и специализирани автомобили със стълби, както и линейка.Към момента няма информация за пострадали. Гасенето на огъня продължава.  ", "date": "2019.06.05", "title": "Голям пожар избухна в производствено хале в Кремиковци"}
{"url": "http://www.cross.bg/desanta-trump-voiinata-1606020.html", "text": "/КРОСС/ В южното британско пристанище Портсмут днес се проведоха възпоменателни церемонии по случай 75-годишнината от началото на съюзническия англо-американски десант от другата страна на Ламанша, в Северозападна Франция, с който бе открит вторият фронт срещу нацистка Германия през Втората световна война, предаде Асошиейтед прес.Към около 300 ветерани, участвали в мощната военна операция, се присъединиха британската кралица Елизабет Втора, президентът на САЩ Доналд Тръмп, други лидери от съюзнически страни по време на войната, както и германската канцлерка Ангела Меркел.Високите гости станаха на крака и аплодираха, когато малък отряд от ветерани на преклонна възраст застана в средата на сцената.Церемониите започнаха със спомени на участници в морския десант, които бяха прожектирани на огромен екран. С това започна церемонията, посветена на паметта за хилядите жертви, дадени в рискованата операция.Множеството, събрало се за церемонията извън периметъра за сигурност, приветства лидерите и сред тях британската кралица, която е ветеран от войната и е служила като автомеханик.Кралицата благодари лично, нещо необичайно за коронована особа, на ветераните за тяхната саможертва по време на десанта. \"Когато присъствах на възпоменателните прояви по случай 60-ата годишнина на десанта, някои мислеха, че това може да е последното подобно събитие. Но военновременното поколение - моето поколение, е жилаво и се радвам днес да съм с вас в Портсмут\", каза 93-годишния монарх в краткото си обръщение на церемонията.Кралицата похвали \"стотиците хиляди млади войници, моряци и пилоти, които потеглиха от тези брегове в името на свободата\". \"Мнозина от тях не се върнаха, а героизмът, смелостта и саможертвата на онези, които загубиха живота си, никога няма да бъдат забравени. (. . .) От името на цялата страна, всъщност на целия свободен свят, казвам на всички ви, благодаря\", каза в заключение кралицата.Лидерите на държавите съюзници през войната четоха откъси от писма на участници в десанта. Британската министър-председателка Тереза Мей прочете част от писмо, писано на 3 юни 1944 г. от загиналия в деня след десанта капитан Норман Скинър от Кралския логистичен корпус до съпругата му. \"Въпреки че бих дал всичко да съм с теб, досега не съм почувствал никакво желание да се отклоня от работата, която трябва да свършим\".Френският президент Еманюел Макрон чете от от писмо, изпратено от младия боец от Съпротивата Анри Фьорте, преди да бъде екзекутиран на 16-годишна възраст, който е написал: \"Предстои ми да умра за страната си. Искам Франция да е свободна, а французите да са щастливи\".Канадският премиер Джъстин Трюдо чете от писмо на подполковник Сесил Мерит - първия канадец, получил медал за храброст за командването на внезапното нападение в Диеп през 1942 г.Американският президент Тръмп прочете молитва, която предшественикът му Франклин Рузвелт е включил в обръщението си по радиото на 6 юни 1944 г.,излъчено докато американските и съюзническите сили преминават Ламанша. В цитата, прочетен от Тръмп, се казва: \"Всемогъщи Боже, нашите синове, гордостта на нацията ни, днес започнаха велико начинание, борба за запазване на нашата република, на нашата религия и нашата цивилизация и освобождение на страдащото човечество\".", "date": "2019.06.05", "title": "В Портсмут започнаха церемониите по случай 75-годишнината от десанта в Нормандия"}
{"url": "http://www.cross.bg/tzatzarov-glaven-prokyror-1606014.html", "text": "/КРОСС/ Новият главен прокурор да бъде избран до 14 ноември предложи сегашният обвинител номер 1 Сотир Цацаров. По Конституция после следва указ на президента за назначаването му.Пред Висшия съдебен съвет Цацаров представи график на процедурата, а магистратите го одобриха. По план  изборът ще започне възможно най-рано - на 15 юли, за да се гарантира предвидимост и отчетност. Кандидатурите за нов главен прокурор трябва да се представят пред Висшия съдебен съвет до 12 август, а до два месеца след това те ще бъдат изслушани. Мандатът на Сотир Цацаров изтича на 10 януари догодина.", "date": "2019.06.05", "title": "Цацаров предлага новият главен прокурор да бъде избран до 14 ноември"}
{"url": "http://www.cross.bg/pytin-ravnishte-visoko-1606019.html", "text": "/КРОСС/ В Кремъл днес започнаха преговорите между руския президент Владимир Путин и гостуващия китайски президент Си Цзинпин, предаде Асошиейтед прес. Поредната среща на високо равнище е потвърждение на все по-тесните взаимоотношения между двата бивши комунистически съперника от времето на Студената война, отбелязва АП.Си, който пристигна в Москва по-рано днес, ще присъства на церемония за откриване на китайска фабрика за леки коли и ще отиде в московската зоологическа градина, на която носи специален подарък - две китайски панди. Той ще бъде и сред ключовите чуждестранни лидери, участващи в най-престижния руски икономически форум в Санкт Петербург.Путин и Си се срещат в Русия точно когато други световни лидери се събират на южния британски бряг за ознаменуване на 75-годишнината от западния съюзнически десант, открил втория фронт срещу нацистка германия през 1944 г. Путин, който взе участие във възпоменателните церемонии във Франция по същия повод преди 5 години, този път не бе поканен. Русия не участва в този десант, но бившият Съветски съюз изиграва ключова роля за разгрома на нацистка Германия на Източния фронт, отбелязва АП.В кратко слово преди началото на днешните руско-китайски разговори на високо равнище в Кремъл Путин нарече китайския гост \"приятел\", а Си изрази надежда за успех на диалога.", "date": "2019.06.05", "title": "Путин нарече Си Цзинпин \"приятел\" в началото на руско-китайската среща"}
{"url": "http://www.cross.bg/boltun-pyblika-bulgarskata-1606021.html", "text": "/КРОСС/ \"Нямам търпение да се срещнем на 18 юли в НДК\", споделя Майкъл Болтън в специална видео покана, отправена към българската публика. Концертът на Болтън през юли е страхотно начало на лятото, убедени са от Национален дворец на културата, които са организатори на събитието. Малко повече от месец до обявената дата VIP билетите са напълно изчерпани.Предстоящият концерт на една от големите американски музикални звезди ще се случи десет години след последната му визита в България и е част от световното турне на певеца. Преди срещата си с българската публика, Болтън ще пее в Ню Йорк, Испания, Португалия и Германия.В края на месец май Болтън се качи на една сцена заедно с Националния симфоничен оркестър в Kennedy Center. Това бе и първото по рода музикално шоу, което звездата прави. \"Повече от 30 години изпълнявам знаковите си балади, но сякаш нещо се случва, когато съм в компанията на симфоничен оркестър\", споделя Болтън.По думите му на сцената е усетил друг вид поток от енергия, а всяка от песните го е въвлякла в различни емоционални измерения. Концертът се е превърнал в незабравимо преживяване както за самия Болтън, така и за цялата публика.Точно толкова вълнуващ се очаква да бъде и концертът му на 18 юли в зала 1.Билети за концерта на Майкъл Болтън можете да закупите от касите на Билетен център - НДК и онлайн на tickets.ndk.bg ", "date": "2019.06.05", "title": " Майкъл Болтън към българската публика: „Нямам търпение да се срещнем” "}
{"url": "http://www.cross.bg/danutzi-chrez-stabilnostta-1606022.html", "text": "/КРОСС/ Европейската комисия препоръчва на България през 2019 г. и 2020 г. да подобри събирането на данъци чрез целенасочени мерки в области като данъци за горивата и трудови данъци.Необходимо е подобряване на корпоративното управление на дружествата, държавна собственост, чрез приемане и въвеждане в сила на ново законодателство, се посочва в оценка на ЕК, разпространена днес.България трябва да осигури стабилността на банковия сектор чрез засилване на надзора, насърчаване на адекватно оценяване на активите, включително банковите гаранции и стимулиране на функционирането на вторичния пазар за необслужвани кредити. Препоръчва се страната да осигури ефективен надзор и прилагане на рамката за борба с прането на пари, както и да засили небанковия финансов сектор.Препоръчва се засилване на стабилността в сектора на автомобилното застраховане, като се предприемат действия срещу пазарните предизвикателства и оставащите структурни слабости.Европейската комисия призовава страната ни да насочи свързаната с инвестиции икономическа политика към изследвания и иновации, транспорт (най-вече неговата устойчивост), водите, отпадъците и енергийната инфраструктура, както и към енергийната ефективност, като се вземат предвид регионалните неравенства и се подобри бизнес средата. ", "date": "2019.06.05", "title": "ЕК ни препоръча събираемост на данъци и банков надзор"}
{"url": "http://www.cross.bg/suveta-otnosno-pravosudie-1606011.html", "text": "/КРОСС/ Министърът на правосъдието Данаил Кирилов ще участва в редовното заседание на Съвета на Европейския съюз „Правосъдие и вътрешни работи\", част „Правосъдие\", което ще се проведе утре, 6 юни 2019 г., в Люксембург.В програмата на Съвета са включени темите относно цифровизация на съдебното сътрудничество в областта на гражданското право, бъдещето на материалното наказателно право на ЕС, както и  взаимното признаване по наказателноправни въпроси. Очаква се министрите на правосъдието да приемат заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси, както и относно запазването на данни за целите на борбата с престъпността.  ", "date": "2019.06.05", "title": "Министър Кирилов ще участва в заседанието на Съвета на ЕС "}
{"url": "http://www.cross.bg/pavlova-suveta-komitet-1606003.html", "text": "/КРОСС/ Правителството реши да номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ), съобщи пресцентърът на кабинета.Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката.Съгласно Временното споразумение ротационната схема за позицията на вицепрезидент предвижда през септември 2019 г. представител на България да заеме позицията вицепрезидент на ЕИБ за срок от три години.Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите, допълват от МС.Лиляна Павлова беше седма в листата на ГЕРБ за Европейския парламент. Въпреки, че партията изпрати само 6 евродепутата, Павлова получи място в европарламента, след като водачът в листата на партията Мария Габриел обяви намерение да остане на поста европейски комисар.\"Ако бъда избрана, все пак това е номинация, за която съм изключително благодарна на правителството за тази моя кандидатура, процедурата трае няколко месеца. България получава за първи път тази възможност да има свой вицепрезидент за един мандат, тъй като Европейската Инвестиционна банка има само шестима вицепрезиденти. Процедурата по избор и подбор трае два месеца, и ако всичко е наред , надявам се от октомври ще можем да стъпим в длъжност, така че предстои. Резултатът ще разбере\", отбеляза Лиляна Павлова, цитирана от ТВ \"Европа\".Ако Павлова се откаже от евродепутатското си място, за Брюксел ще замине осмият в листата на ГЕРБ Емил Радев - и досега представител на ГЕРБ в Европарламента. ", "date": "2019.06.05", "title": "Предложиха Лиляна Павлова за вицепрезидент на ЕИБ"}
{"url": "http://www.cross.bg/rydozem-srednogortzi-mesta-1606001.html", "text": "/КРОСС/ Утре - 6 юни, от 11 ч. до 16 ч. се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. На 7 юни от 6 ч. до 8 ч. преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. „Устово\" - кв. „Райково\") - Рудозем и обратно. В момента по Програмата за трансгранично сътрудничество „ИНТЕРРЕГ V-A Гърция - България 2014-2020 г.\", финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.  ", "date": "2019.06.05", "title": "Спират движението по пътя Средногорци - Рудозем утре"}
{"url": "http://www.cross.bg/izdeliya-banderoli-tyutyunevite-1606005.html", "text": "/КРОСС/ Новите бандероли за цигарите, предназначени за българския пазар, вече са одобрени от Министерски съвет. Това се случва близо три седмици след изтичането на крайния срок, в който търговските обекти трябваше да спрат да предлагат тютюневи изделия със старите бандероли.Върху новите ленти, облепящи цигарените кутии, вече няма да бъде изписвана крайната цена на продукта. Стойността трябва да бъде слагана върху самата кутия, с изключение на пурите и пуретите.Според заповедта на финансовия министър Владислав Горанов, издадена в средата на януари 2019 г., тютюневите изделия, облепени с действащия към момента бандерол, можеха да се реализират в търговската мрежа до изчерпването на складовите количества, но не по-късно от 20 май 2020 г.Проверка на Economic.bg в търговски обекти в София показва, че все още се продават цигари, върху които са залепени старите бандероли.Освен новите бандероли, с одобреното днес изменение на Наредбата за условията и реда за регистриране на цените на тютюневите изделия се прецизира процедурата по регистриране на продажната цена на тютюневите изделия или за промяна на регистрираната цена, както и вписването на информацията в електронния регистър, воден от Агенция „Митници\". Предвижда се цената да става публична от датата на връчване на удостоверението за регистрирана цена.Бандеролът е държавна ценна книга, която доказва внасянето на дължимия акциз за освободените за потребление акцизни стоки. Издава се от Министерството на финансите по утвърден проект и включва комбинация от защитни елементи в графичния дизайн, хартията, мастилата, холограмната лента, както и различни техники на печат.Бандеролите, които са предназначени за поставяне върху потребителската опаковка на тютюневите изделия, се използват като защитен елемент съгласно чл. 35у, ал. 3 от Закона за тютюна, тютюневите и свързаните с тях изделия. ", "date": "2019.06.05", "title": "С няколкоседмично закъснение правителството одобри новите цигарени бандероли"}
{"url": "http://www.cross.bg/raketi-pleven-dostaveni-1606006.html", "text": "/КРОСС/ Правителството одобри допълнителни разходи в размер на 6 млн. лв. по бюджета на Министерството на земеделието, храните и горите за разплащане на доставени противоградови ракети.Преди откриването на активния сезон по градозащита, Изпълнителната агенция за борба с градушките (ИАБГ) разполагаше с 4 870 ракети. Поради необходимост от обезпечаване на ракетните площадки в страната ще бъдат заявени и доставени 8 326 броя ракети, които ще бъдат разплатени с отпуснатите средства.През месец май тази година бяха открити два нови командни пункта в град Хасково и село Тъжа. Така броят им на територията на страната нарасна от 9 на 11. Те защитават селскостопанската продукция от градушки в областите Видин, Монтана, Враца, Плевен, Пазарджик, Пловдив, Стара Загора, Сливен и Хасково. Към момента 11-те командни пункта разполагат с 256 ракетни площадки, като предстои пускането на още нови 5 към старите полигони в Плевен и Пловдив и една към този в село Тъжа.  ", "date": "2019.06.05", "title": "Нови 6 млн. лв. отпусна кабинетът за противоградни ракети"}
{"url": "http://www.cross.bg/kyustendil-dypnitza-razpredelenie-1606000.html", "text": "/КРОСС/ Ръководството на ЧЕЗ проведе среща с кметове на общини и техни  представители от област Кюстендил. Домакин на събитието беше областният управител Виктор Янев. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.Нови трафопостове изгради ЧЕЗ Разпределение през 2018 г. в селата  Делян и Тополница, общ. Дупница. 145 хил. лв. вложи компанията в реконструкции и монтиране на автоматизирани устройства на три електропровода за по-бързо локализиране на аварии и подобряване на електрозахранването в общините Сапарева баня, Трекляно и Кюстендил. Реконструкции на кабелни линии на стойност 250 хил. лв. бяха извършени в  Кюстендил, Дупница и Бобов дол, за подобряване на качеството на доставяната електроенергия за клиентите в региона. 777 хил. лв. бяха вложени в реконструкции на въздушни мрежи ниско напрежение,  като нова мрежа беше поставена в селата Коняво, Доброво и Пиперков чифлик.През миналата година ЧЕЗ Разпределение  стартира в Дупница проект за монтиране на дистанционно обслужвани електромери. След предварителен анализ бяха избрани местата за изграждане на автоматизираната система, така че тя да донесе максимален ефект за повишаването на качеството и надеждността на електрозахранването на клиентите и процеса на обслужването им. Монтирани в Дупница бяха 21 625 електромера на стойност 1.9 млн. лв.През настоящата година ЧЕЗ Разпределение инвестира 2,1 млн. лв. за подобряване на електрозахранването в област Кюстендил. Компанията ще изгради нови трафопостове в селата Полска Скакавица и Богослов. 1100 метра кабели ще бъдат подменени в гр. Сапарева баня. 7 автоматизирани съоръжения за по-бързо локализиране на аварии ще монтира дружеството на електропроводите Яхиново и Сапарева баня. Кабели ще се подменят и в Дупница, Кюстендил и Рила. Компанията ще осигури по-сигурно електрозахранване и на селата Гюешево, Чудинци, Кършалево, Черна река в община Кюстендил чрез рехабилитация на електропровода, който ги захранва. ЧЕЗ Разпределение ще извърши реконструкции на мрежа ниско напрежение в областта за 910 000 лв.    ", "date": "2019.06.05", "title": "ЧЕЗ инвестира над 2 млн. лв. за подобряване на електрозахранването в Кюстендилска област"}
{"url": "http://www.cross.bg/prelezi-pravilata-preminavane-1606009.html", "text": "/КРОСС/ На 6 юни 2019 г., за единадесета поредна година НКЖИ се включва в Международния ден за безопасно преминаване през жп прелезите, който се провежда по инициатива на Международния съюз  на железниците (UIC) съвместно с железопътния и автомобилния сектор в повече от 40 страни в света. Първият Международен ден за безопасно преминаване през железопътните прелези беше проведен на 25 юни 2009 г. в 27 страни.Основната цел на инициативата е да покаже, че инцидентите могат да бъдат избегнати, като се спазват правилата за движение и се ограничи опасното поведение на участниците в движението при преминаване през жп прелезите и пространството  около тях.Посланието на инициативата за 2019 г. е „Най - важното спиране за деня!\" и е насочено към всички шофьори, които бързайки да стигнат от точка А до точка Б често пренебрегват правилата. Краткото спиране предотвратява възможността от сериозен инцидент с потенциална загуба на човешки живот.В тази връзка на 6 юни, от 09.30 ч., на жп прелеза на ул. „Йосиф Щросмайер\" в София, деца на служители на железниците ще раздават на шофьорите листовки със Закона за движение по пътищата, Раздел XІІ - Железопътен прелез, и балони с надпис „Спри! Живей!\". Акцията ще бъде проведена и на десетки прелези в  страната. Целта на НКЖИ е за пореден път да привлече вниманието на водачите на МПС, както и на децата към опасностите, които неспазването на правилата  на поведение в близост до жп инфраструктурата крият. В началото на лятната ваканция напомняме, че жп релсите не са място за игра и снимки.•\tРазгънатата дължина на железопътната мрежа на Република България е 6 460 км. На територията на страната има 757 прелеза, стопанисвани от Държавно предприятие „Национална компания „Железопътна инфраструктура\". •\tНезависимо от активното участие на НКЖИ с различни кампании през годините в Международния ден за безопасно преминаване през жп прелези (ILCAD), от началото на 2019 г. до 31 май 2019 г. са се случили 7 произшествия на жп прелези, причинени от нарушаване на правилата за безопасност от водачите на пътни превозни средства. Анализът на тези случаи потвърждава тенденцията за грубо неспазване на правилата за движение по пътищата от страна на водачите на пътни превозни средства и незачитане на сигналите, които биват подавани от страна на железопътната инфраструктура за забрана за преминаване през прелеза поради приближаващ влак. Още по-тревожното е, че тези нарушения се извършват и от професионални шофьори, предимно управляващи тежки камиони. Справката за произшествия на жп прелези за периода от 2009 г. до 31 май 2019 г.: •\tВ света има около 500 000 жп прелеза (205 000 в САЩ, около 34 000 в Канада, 120 000 в Европа).•\t439 катастрофи на жп прелези в Европа за 2017 (75% с пътни превозни средства) = 25% от всички по-значими железопътни инциденти, 282 съоръжения, 240 сериозни наранявания, представляващи  29% от тези с фатален изход и 32% от сериозните наранявания при жп катастрофи.  •\tВ ЕС 98% от инцидентите с пътни превозни средства, станали на железопътни прелези са причинени от умишлено или неволно неспазване на правилата за движение по пътищата. Грешките при шофиране могат да бъдат причинени както от рутинна работа, стрес, умора, невнимание, консумация на психоактивни вещества или ускоряване на скоростта, така и от неправилно използване на дигитални устройства (GPS, мобилен телефон и др.). •\tТежкотоварният влак може да бъде 100 пъти по-тежък от 4 - тонен камион •\tПри 89 km/h:o\tСпирачният път на 40-тонен камион е 110 метра (размерът на игрище за американски футбол).o\tСпирачният път за тежкотоварен влак може да бъде 1 600 метра или повече (размерите на 15 футболни игрища за американски футбол). ", "date": "2019.06.05", "title": "НКЖИ отбелязва Международния ден за безопасно преминаване през железопътните прелези"}
{"url": "http://www.cross.bg/radev-sreshta-glava-1606002.html", "text": "/КРОСС/ От 6 до 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург, съобщиха от прессекретариата на държавния глава.На 6 юни българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.По-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева.На 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година.В рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян.В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев. ", "date": "2019.06.05", "title": "Радев се среща с Путин на 6 юни"}
{"url": "http://www.cross.bg/odrin-vlakut-plovdiv-1606010.html", "text": "/КРОСС/ За осигуряване на по-удобна възможност за пътуване до Турция, която да обхваща по-широк кръг от клиенти на националния железопътен превозвач, в момента се изготвят варианти влакът до Одрин да тръгва от София. На 1-ви и 2-ри юни (събота и неделя) влакът се движи тестово от Пловдив за Одрин. Туристическият влак ще продължи да пътува, след като се преразгледат и осъществят всички съгласувателни процедури със съответните институции в най-кратък срок. Всички клиенти на „БДЖ-Пътнически превози\" ЕООД, които са закупили предварително билети за пътуване от Пловдив до Одрин за предстоящите почивни дни (8-ми и 9-ти юни), могат да възстановят сумата си от съответните международни бюра и билетните каси, от които са закупени.  ", "date": "2019.06.05", "title": "Готвят варианти влакът до Одрин да тръгва от София"}
{"url": "http://www.cross.bg/otnosheniya-rysiya-tzzinpin-1606008.html", "text": "/КРОСС/ Китайският президент Си Цзинпин пристигна на посещение в Москва, съобщи БТА. По време на посещението Си ще преговаря с руския президент Владимир Путин. Акцентът ще падне върху укрепването на все по-тесните икономически връзки между двете страни.Планирано е преговорите между двамата лидери да се проведат днес в Кремъл. Освен това те ще посетят Московския зоопарк, където китайският лидер ще подари две панди на Русия.\"Убеден съм, че това посещение със сигурност ще доведе до плодотворни резултати и ще послужи като стимул за динамичното развитие на китайско-руските отношения на всеобхватно партньорство и стратегическо взаимодействие в новата епоха\", заяви при пристигането си Си Цзинпин, цитиран от ТАСС. Той добави, че планира по време на преговорите с Путин да набележат план за по-нататъшно развитие на двустранните отношения, както и да обсъдят актуални международни и регионални въпроси.През последните години отношенията между Русия и Китай успешно преминаха през изпитания и станаха по-зрели и устойчиви. Готови сме да изведем двустранните отношения на още по-високо равнище, подчерта Си Цзинпин. В последните години двете страни заемат сходни външнополитически позиции в ООН и по важни международни въпроси като Сирия и иранската ядрена програма, припомня АП.Русия се стреми към все по-близки отношения със съседен Китай на фона на отслабването на връзките между Москва и Запада заради украинската криза, отбелязва ДПА. Утре двамата лидери ще бъдат в Санкт Петербург, където ще участват в най-престижния руски икономически форум. ", "date": "2019.06.05", "title": "Китайският президент Си Цзинпин пристигна в Русия"}
{"url": "http://www.cross.bg/kampaniyata-mosv-mobilnostta-1605995.html", "text": "/КРОСС/ МОСВ даде началото на кампанията за „Европейската седмица на мобилността `2019\", която се организира всяка година от Европейската комисия. Представители на местната власт от областните градове и експерти от 16-те регионални инспекции по околната среда и водите от цялата страна се събраха във вторник в София на работна среща за подготовката на кампанията в България, като от страна на Европейския секретариат участва Шон Карол.„Европейската седмица на мобилността призовава за промяна в поведението ни и търси по-устойчиви транспортни решения и по-добро качество на въздуха. Със посланията си кампанията е обединяващ фактор за местните власти, институциите, бизнеса, неправителствения сектор, за да живеем с грижа за околната среда в комфортни и чисти градове\", каза зам.-министърът на околната среда и водите Красимир Живков при откриването на форума.Основен партньор на МОСВ за събитието е Центърът за градска мобилност към Столичната община. Участие в срещата взеха и представители на Министерството на транспорта, информационните технологии и съобщенията, Главна дирекция \"Национална полиция\" към МВР, Националния доверителен екофонд, Националната велосипедна асоциация, както и представители на бизнеса в лицето на първата оборудвана изцяло с електрически превозни средства компания за споделяне на автомобили.Беше представен опитът на българските общини за провеждането на инициативи в Деня без автомобили и за въвеждането на мерки за устойчив транспорт и алтернативни начини на придвижване, дейностите в инициативата „Европейски ден без загинали на пътя - EDWARD\", както и подходи за насърчаване на ходенето пеша и колоезденето.Тази година „Европейската седмица на мобилността\" се провежда в периода 16-22 септември и е на тема „Безопасно ходене и колоездене\" под мотото „Върви с нас\".  МОСВ като национален координатор за провеждането на кампанията подкрепя и насърчава участието на българските общини - като свидетелство за желанието на местните власти да подобрят качеството на живот на гражданите като ограничат последствията от натоварения трафик, предоставяйки по-добри и екологични възможности за придвижване в градовете. ", "date": "2019.06.05", "title": "МОСВ даде началото на Европейската седмица на мобилността ‘2019"}
{"url": "http://www.cross.bg/belene-petkova-energetika-1605989.html", "text": "/КРОСС/ Процедурата за избор на стратегически инвеститор за АЕЦ \"Белене\" бе публикувана на 22 май в официален вестник на ЕС и вече тече 90-дневният срок, в който потенциалните партньори могат да подадат заявления за участие в проекта, каза днес министърът на енергетиката Теменужка Петкова в обръщението си към участниците в традиционната международна ядрена конференция Булатом, която започна край Варна.Тя посочи, че възможностите по проекта са по-широки - освен за стратегически инвеститор, кандидатите могат да депозират интерес за притежаване на миноритарен дял от компанията или за сключване на договор за изкупуване на електрическа енергия от големи индустриални консуматори. По думите на Петкова към момента има предварително заявен интерес от няколко големи компании от Китай, Русия, Франция, САЩ.Проектът \"Белене\" ще има не само национално, но и регионално значение, допълни Петкова. Тя припомни, че България експлоатира АЕЦ \"Козлодуй\" от десетилетия при най-високи стандарти на безопасност. По думите й приоритет за правителството е удължаването живота на 5-и и 6-и блок на централата. За пети блок това вече е факт, а сега се очаква лицензия и за шести, посочи Петкова.Изграждането на АЕЦ \"Белене\" ще позволи да преаранжираме микса си, каза председателят на УС на Булатом Богомил Манчев. Според него засега само атомната енергия и възобновяемите източници не могат да задоволят цялото потребление, така че страната ни не бива да задрасква с лека ръка въглищата. Нужно е обаче да започнем да развиваме и водородните технологии, като това ще помогне да постигнем беземисионна енергетика, каза Манчев. Той каза още, че би било много добре, ако държавата стане мажоритарен участник в проекта \"Белене\".Възобновяемата енергетика тепърва ще се развива, бе мнението на председателя на парламентарната комисия по енергетика Валентин Николов. Според него зелената тема ще става все по-актуална, особено с оглед резултатите от изборите за ЕП. Николов допълни, че в близките години голямо предизвикателство ще е осигуряването на кадри, не само за атомната, но и за другите сфери на енергетиката.Зам.-председателят на парламентарната комисия Таско Ерменков посочи, че България трябва да бърза максимално с реализацията на \"Белене\", тъй като много държави на Балканите и в Източна Европа имат проекти в сферата на ядрената енергетика. Не бива да допускаме никакви забавяния, за да не се окаже, че новата атомна централа няма къде да пласира продукцията си, посочи Ерменков.", "date": "2019.06.05", "title": "До 3 месеца ще се изясни кои инвеститори имат интерес към АЕЦ „Белене“"}
{"url": "http://www.cross.bg/gradysa-mesta-chast-1605990.html", "text": "/КРОСС/ След повсеместните валежи, натрупали само за 2-3 дни по 2-3 месечни норми на някои места, почвата е напоена докрай с влага, а тучната буйна зеленина изпарява огромни количества от нея в топлия въздух. В местата с повече слънце, още вчера и днес температурите, макар и непревишаващи 26, 27 градуса, се чувстват като много по-високи, именно заради твърде високата атмосферна влажност.Днес ще вали и гърми на много места в по-голямата част от страната, освен в крайните източни райони.  Дневните температури ще останат в интервала 22-27 градуса.Утрешният ден ще бъде първият от поредица такива с плавно и колебливо, но осезаемо стабилизиране на атмосферата. В Западна България все още остават условия за гръмотевични бури и градушки, но в низините на източната половина вероятността за подобни явления чувствително намалява. Температурите ще се повишат с градус-два и ще достигнат 23 до 27, 28 градуса.В петък ще се затопли още и температурите ще са в интервала от 26 до около 31 градуса. Краткотрайни валежи с гръмотевици ще има, но на по-малко места, този път предимно в Източна България и около планините.Влагата във въздуха след валежите през последните дни и температури от вече над 30 градуса на много места в низините, ще създават усещане за сериозен дискомфорт: бъдете внимателни! Това не са екстремно високи за лятото стойности, но ще са по-високи от сегашните с 5-7 градуса при оставаща много висока относителна влажност.В събота температурите ще бъдат от 26, 27 до 31, 32 градуса. В и около този интервал, според предварителните прогнози, ще остават те и през голяма част от следващата седмица. В съботния ден ще превали и прегърми на места на североизток и в планините, но в останалата, по-голяма част от страната, ще има купеста облачност, но малка вероятност за валежи. ", "date": "2019.06.05", "title": "След пороите и градушките идват непоносими жеги"}
{"url": "http://www.cross.bg/vmro-siderov-rezyltatite-1605991.html", "text": "/КРОСС/ Сериозни обвинения в манипулиране на евровота и купуване на гласове си размениха политическите формации днес в кулоарите на парламента. Лидерът на „Атака\" Волен Сидеров определи резултатът на ВМРО като корпоративна сделка, а от ВМРО отговориха, че подобни твърдения може да отправи само човек, който завижда или не е в час с политиката. Бившият вицепремиер и настоящ лидер на НФСБ Валери Симеонов пък насочи вниманието към резултатите, които ДПС постига в ромските квартали в страната.Като сделка определи Волен Сидеров резултатите, които от ВМРО постигнаха на евровота. Лидерът на „Атака\" призова, когато се заговори за ревизия, тя да започне от Министерството на отбраната:„Покупката на американските самолети, подкрепена и движена от Каракачанов, ще струва на българския данъкоплатец три милиарда лева. Срещу което, партията на Каракачанов, е възприемана като единствената в патриотичното пространство. Това е сделката за мен\". Той констатира още, че ВМРО никога не са взимали повече от 1% на парламентарни избори и е ясно, че техният резултат \"не се дължи на честен вот\". На въпрос дали е готов да напусне коалицията предвид упреците, Волен Сидеров заяви, че той е в основата на създаването й като формат и призна, че последната година е дистанциран от работата в парламентарната група заради големите различия по основни въпроси. \"Не знам дали ще продължи тази коалиция да бъде в този си вид коалиция\", коментира той.Сидеров обясни, че за управленската програма няма голямо значение дали трите партии от малката коалиция ще бъдат заедно или поотделно.„Тези избори бяха с много ниска активност и дори толкова ниска, че поставя под въпрос легитимността на изборите. Трябва да се приемат поправки в Избирателния кодекс, които да постановяват, че ако са гласували под 50% от избирателите, изборите да не се признават за легитимни. Същото е и за референдумите. Иначе става да отидем към един абсурд. Дори 20 души в България да гласуват, изборите са легитимни. Те могат да изпратят 17 евродепутати, 240 депутати в парламента. Това вече е абсурдно, хората не искат да гласуват. Този вот беше корпоративен и купен. Погледнете резултатите в ромските квартали! Бяха събаряни къщи посред зима под шапката на силовия вицепремиер Красимир Каракачанов\", посочи Сидеров. Като безумие определиха това твърдение от ВМРО. Според народния представител Юлиан Ангелов подобна теза може да родят само хора, които или завиждат, или не разбират от политика.„Тези, които твърдят обратното и смятат, че има някакви други прийоми, освен предизборни, нека си проверят техните резултати в секции на различни места, на които живеят роми. Това са много от партиите, които участваха на тези избори. Така че някой да твърди подобни безумия, просто или завижда, или не е в час с политиката\", каза Ангелов.„За нас от ВМРО е важно да се изпълнява управленската програма, ние сме сложили нашите подписи там и мисля, че за момента правителството се справя прилично. Така че ако някой има някакви претенции, има други виждания, това си е негов проблем\", допълни той.„Всеки месец излизат и други проблеми, освен тези, които са част от програмата. Така че някои от нещата, които са заложени в програмата, някой път боксуват, защото излизат и актуални проблеми, които трябва да се решават. Посоката е правилна и ние от ВМРО доказахме, че когато твоите представители в Европарламента работят, защитават своите идеи, когато не предават избирателите си за лични интереси, хората подкрепят това\", каза още Юлиан Ангелов.По отношение на бъдещето на коалицията „Обединени патриоти\" лидерът на НФСБ Валери Симеонов обяви, че не е врачка, и допълни, че общественото внимание относно купуването на гласове трябва да е насочено към друга политическа формация.„Странно защо всички се вторачват в това как са се представили партиите от Обединени патриоти. Някак си никой не обръща внимание на резултатите на ДПС, например. Това явно не представлява интерес. Пак продължава странният феномен на масова подкрепа на ДПС в Северозападна България - Монтана, Видин, Враца. Хиляди цигани от циганските махали са подкрепили ДПС поради огромната любов, която изпитват към техните кандидати за евродепутати или към идейната платформа на ДПС. Това не е ли странно? Докога ще продължава? Като че ли всички ние свикнахме с масовото купуване от гласове от ДПС. Там, където няма турски етнос, няма нито един мюсюлманин, масово гласуване и подкрепа на ДПС. Всички ние свикваме с това. Това е феноменът. Вместо да гледаме как са се представили Патриотите, а в същото време да се правим, че не забелязваме това уродливо явление и контролиран процес. Мисля, че полицията не си върши работата, прокуратурата не си върши работата. Вероятно скоро ще предложим специално звено към полицията - изборна полиция\", каза Симеонов. ", "date": "2019.06.05", "title": "Жега в парламента: Обвинения в манипулиран вот и купуване на гласове"}
{"url": "http://www.cross.bg/leva-starost-razmer-1605992.html", "text": "/КРОСС/ Социалният министър Бисер Петков съобщи пред журналисти в МС, че днес правителството е приело постановление за определяне на нов размер на социалната пенсия за старост. Размерът, който влиза в сила от 1 юли тази година, е 132,74 лева, като досега той е бил 125,58 лева, което е ръст с 5,7 на сто. Министърът изтъкна, че този процент съответства на общото увеличение на пенсиите за трудова дейност, който също влиза в сила от 1 юли.С увеличението на размера на социалната пенсия за старост се увеличават размерите на всички пенсии, които не са свързани с трудова дейност, както и на добавките, които се изплащат и са обвързани с размера на социалната пенсия за старост, обясни министърът. Той цитира данни от разчети на НОИ - 136 500 пенсионери ще получат увеличени пенсионни плащания в резултат от днешното решение на МС.Социалният министър припомни, че от 1 юли тази година ще бъдат осъвременени всички трудови пенсии, отпуснати до края на 2018 г. с 5,7 на сто. По силата на Закона за бюджета на ДОО за 2019 г. минималният размер на пенсията за осигурителен стаж и възраст се увеличава на 219,43 лева, а също така по силата на този закон и на КСО, от същата дата се увеличава и максималният размер на изплащаните пенсии от сегашните 910 лева на 1200 лева, каза министърът.Той информира, че по разчети на НОИ, в резултат от увеличаването на тавана на пенсиите от сегашните 65 000 пенсионери, които са ограничени от съществуващия таван, 41 000 се очаква да получат отпуснатия размер на пенсията и само малко над 23 000 ще бъдат ограничени от новия по-висок таван, който влиза в сила от 1 юли тази година.С днешното решение на МС практически и пенсиите, които не са свързани с трудова дейност, се повишават с 5,7 процента, каза министърът.", "date": "2019.06.05", "title": "Социалната пенсия за старост става 132,74 лева от 1 юли"}
{"url": "http://www.cross.bg/rysiya-kitaii-tzzinpin-1605998.html", "text": "/КРОСС/ Китайският президент Си Цзинпин пристига в Русия на посещение, чиято цел е да постави началото на \"нова ера\" на приятелство и да подсили икономическото партньорство между двете големи сили на фона на санкции и търговска война с Вашингтон.Очаква се Си Цзинпин да пристигне в Москва следобед. Той ще бъде посрещнат изключително тържествено в Кремъл, където ще разговаря с Владимир Путин, а после в негова чест ще бъде даден прием. По-късно в Болшой театър ще се състои вечер, посветена на 70-ата годишнина от установяване на дипломатически отношения между двете страни.След това Си ще замине за някогашната столица на руските царе, където утре и вдругиден ще бъде почетният гост на Международния икономически форум в Санкт Петербург, на който ще се съберат ръководители и представители на около 1800 руски и чуждестранни предприятия от 75 страни.\"Това посещение е ключово събитие за нашите двустранни отношения\", увери вчера съветникът на Кремъл Юрий Ушаков, припомняйки, че Съветският съюз беше \"първата страна в света, признала Китайската народна република в деня след обявяването на декларацията за създаването й\" през 1949 г.Очаква се след преговорите си в Москва Си Цзинпин и Владимир Путин да подпишат съвместна декларация за \"укрепване на отношенията, глобалното партньорство и стратегическото сътрудничество, които навлизат в нова ера\".Докато е в руската столица се очаква китайският лидер да подари на тържествена церемония две гигантски панди на московския зоопарк. \"Това животно е символ на Китай и нашите китайски партньори му придават голямо значение\", подчерта Ушаков. Освен традиционно силните приятелски връзки Китай е \"най-важният икономически партньор на Русия\", припомни той.Така например, в контекста на засиленото напрежение между Русия и западните страни, търговският обмен между Москва и Пекин е нараснал с 25% през 2018 г., достигайки \"рекордното равнище от 108 млрд. долара\", според Ушаков.Русия, чиято икономика е тежко засегната от европейските и американските санкции, въведени през 2014 г. във връзка с украинската криза и анексирането на Крим, \"е на път да се обърне от европейския към китайския пазар\", констатира руският анализатор Александър Габуйев.Китай освен това стана \"много важен инвеститор\" в руската икономика и запазва както частните, така и държавните си инвестиции в Русия, в момент когато страната вижда как други чуждестранни партньори се отдръпват поради санкциите, обяснява той пред АФП.От политическа гледна точка разбирателството между тези две постоянни членки на Съвета за сигурност на ООН, които често гласуват по еднакъв начин, също изглежда добро.\"Позициите на Русия и Китай са много близки и съвпадат изцяло по повечето международни теми\", например севернокорейската ядрена програма, конфликта в Сирия, кризата във Венецуела или иранското ядрено споразумение, които ще бъдат обект на дискусии по време на това посещение, посочи Ушаков.Сред другите теми в програмата на преговорите между Си Цзинпин и Владимир Путин се включват и \"отношенията на Русия и Китай с големите западни сили, включително САЩ\", според същият източник.Двете страни се намират - по различни причини, в период на засилено напрежение със САЩ. Руско-американските отношения са подкопани от обвиненията за намеса в изборите и множество разногласия, включително по въпроса за разоръжаването. В същото време Пекин и Вашингтон са в безкрайна търговска война.На този фон Си Цзинпин и Владимир Путин имат за цел \"да потвърдят своята взаимна подкрепа и да гарантират, че руско-китайските връзки няма да бъдат засегнати от промени в международната ситуация\", заяви на пресконференция китайският зам.-министър на външните работи Чжан Ханхуей. ", "date": "2019.06.05", "title": "Кремъл готви тържествено посрещане на президента на Китай"}
{"url": "http://www.cross.bg/radev-sankt-sreshta-1605994.html", "text": "/КРОСС/ От 6 до 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург.На 6 юни българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.По-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева.  На 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година.В рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян.В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.  ", "date": "2019.06.05", "title": "Президентът  ще участва в Петербургския международен икономически форум"}
{"url": "http://www.cross.bg/montana-kolata-komotzio-1605997.html", "text": "/КРОСС/ Шофьор загина, след като се преобърна с колата си в река, съобщиха от полицията в Монтана.Инцидентът е станал на 4 юни в село Доктор Йосифово.Лек автомобил \"БМВ\", управляван от 73-годишен мъж, се движел в посока Монтана-Видин, но не се е съобразил с въведената временна пътна сигнализация, забраняваща ползването на участъка, заради ремонт.Навлязъл в селото и при моста, след удар в земен насип, се обърнал по таван в реката. Мъжът е починал на място.В болницата в Монтана, без опасност за живота са настанени пътниците от автомобила - 47-годишен мъж с комоцио, който по неофициална информация е син на починалия, 38-годишната му съпруга, която е с два счупени шийни прешлена и 9-годишната им дъщеря - с комоцио. ", "date": "2019.06.05", "title": "Шофьор загина, след като се преобърна с колата си в река край Монтана "}
{"url": "http://www.cross.bg/koritoto-raiiona-stydena-1605996.html", "text": "/КРОСС/ Река Студена излезе от коритото си и наводни обширен район около русенското село Караманово.Под вода се оказаха стотици декари с обработваема земеделска земя, сеновали, стопански сгради и обори за отглеждане на животни. Напълно е преустановена производствената дейност в завода за биокомпост, съобщиха от Община Ценово.В района е изключено захранването с електричество, за да се предотвратят нежелани инциденти.По мнението на специалисти придошлите води са нанесли сериозни материали щети на сградния фонд, а посевите са затлачени. За щастие няма пострадали хора и удавени животни.„Причина за наводнението са обилните валежи през последните дни и затлаченото корито на реката. Село Караманово се намира в най-ниската част на голям водосборен район. При интензивен дъжд от баирите се стичат кални потоци\", уточни Снежинка Монева, главен специалист „Гражданска защита\" в общинската администрация в Ценово.Измереното количество на последния валеж е повече от 40 литра на квадратен метър, излял се за по-малко от час. Досега дъждовете превишават няколко пъти обичайната месечна норма. Кметът на Община Ценово д-р Петър Петров издаде заповед за сформиране на комисия, която да направи оглед на щетите. За критичната ситуация е информиран и областният управител на Русенска област Галин Григоров.Местни жители и членове на доброволческото формирование започнаха денонощно дежурство и наблюдение на района. Ситуацията е изключително тревожна, защото нивото на водата продължава да се покачва и съществува реална опасност да залее още площи.През пролетта на миналата година в района отново имаше наводнение, но от „Напоителни системи\" не предприеха необходимите мерки за почистване на коритото на реката.Тогава специалисти направиха предписание за продълбочаване на речното легло и възстановяване на проводимостта на речния поток.„От 2013 година водим непрестанна кореспонденция с компетентните институции. Засега мерките са само епизодични и не се стигна до окончателно решение. Истината е, че коритото на река Студена не е почиствано в продължение на години, а това трябва да се извършва всяко лято\", добави специалистът в отдел „Териториално селищно устройство\" Александър Йорданов. ", "date": "2019.06.05", "title": "Река Студена преля, стотици декари в Караманово са под вода "}
{"url": "http://www.cross.bg/katalyniya-ispanskata-durzhaven-1605999.html", "text": "/КРОСС/ Опитът за отцепване на Каталуния през 2017 г. е бил \"държавен преврат\", целящ да \"ликвидира испанската конституция\". Това констатира испанската прокуратура, представяйки заключителните си аргументи по процеса срещу 12-те каталунски сепаратисти, предаде АФП.\"Това беше държавен преврат, който имаше за цел замяната на един юридически установен ред чрез друг посредством незаконни средства\", заяви прокурорът Хавиер Сарагоса.Дванадесет каталунски сепаратисти са обвиняеми по този исторически процес, започнал на 12 февруари. Той приключва на 12 юни. Подсъдимите са съдени за организиране на референдум за самоопределяне на Каталуния, който беше забранен от испанските власти и за обявяване на независимостта на Каталуния през октомври 2017 г. Девет от подсъдимите са в предварителния арест. За привържениците на независимостта на Каталуния те са политически затворници - версия, която категорично бе отхвърлена от прокурора Сарагоса.\"Сепаратистите са съдени, защото опитаха да ликвидират испанската конституция, датираща от 1978 г., прибягвайки до насилие\", заяви той.Присъдата по делото се очаква през есента, припомня АФП. ", "date": "2019.06.05", "title": "Опитът за отцепване на Каталуния е бил „държавен преврат“"}
{"url": "http://www.cross.bg/reshenie-yazovirut-tytrakantzi-1605988.html", "text": "/КРОСС/ Отмениха бедственото положение в провадийското село Тутраканци. Това съобщи след заседание на кризисния щаб зам.-кметът на община Провадия Анатоли Атанасов.Частичното бедствено положение беше обявено вчера следобед заради преливането на язовира след интензивните валежи.  Два екипа на пожарната и хидромодул бяха изпратени на място, над стената се поставяха чували с пясък, предприе се и разширяване на преливника с помощта на багер.Хората от евакуираните имоти ще могат да се върнат в къщите си.Взето е решение и язовирът да бъде пресушен на кота нула, като ще се търси решение за съдбата му - дали да бъде изведен от експлоатация, или да се ремонтира компрометираната язовирна стена.Заместник-кметът обясни, че язовирът в Тутраканци е собственост на Община Провадия и е даден на концесия. През 2018 г. Общинският съвет е взел решение язовирът да бъде предоставен на държавното предприятие за стопанисване. Към този момент обаче няма решение дали ще бъде прехвърлен или ще остане собственост на Общината. По думите на Атанасов всички проверки са показали, че язовирът е в добро техническо състояние. ", "date": "2019.06.05", "title": "Отмениха частичното бедствено положение в село Тутраканци"}
{"url": "http://www.cross.bg/mesi-daiik-favoriti-1605983.html", "text": "/КРОСС/ Букмейкърите пуснаха първите възможности за залог на следващия носител на \"Златната топка\", въпреки че още сме в средата на календарната 2019-а.Общ шест от най-големите къщи, като сред тях са имена като \"Уилям Хил\", \"Бетфеър\" и \"Скай Бет\" вече предлагат ставките. Те са сходни и при всички тях двамата фаворити са ясно изразени.Петкратният носител на приза Лионел Меси се котира при около 1:1.85, докато за бранителя на Ливърпул Върджил ван Дайк коефициентите са около 1:2.00.Съвсем близки като прогнози към момента, преведено на езика на хората, които не залагат.Меси донесе поредна титла на Барселона и е най-резултатният футболист в Европа, а Ван Дайк бе в основата на изключителен сезон на Ливърпул, завършил с трофея в Шампионската лига.Нататък следват имената на Садио Мане (Ливърпул) - 1:20.00, Мохамед Салах (Ливърпул) - 1:20.00, Кристиано Роналдо (Ювентус) - 1:26.00, Рахийм Стърлинг (Манчестър Сити), Килиан Мбапе (ПСЖ) и т.н.Кандидатите за приза имат още шансове да наклонят везните в своя полза.Меси ще играе на Копа Америка от 14 юни, преди през есента да се завърне към обичайните си задължения да пълни мрежите с екипа на Барса в Ла Лига и Шампионската лига. Трофей с Аржентина ще е силен плюс за него.Ван Дайк от утре ще преследва купата в Лигата на нациите като капитан на Холандия, а до края на лятото има още два шанса за трофей - Суперкупата на Европа и тази в Англия. През декември го чака и Световно клубно първенство.Същото се отнася за съотборниците му Мане и Салах, които пък ще гонят слава и на предстоящата Купа на Африка през лятото, съответно със Сенегал и Египет, на които също са капитани.Роналдо също е в Лигата на нациите с португалския тим и днес излиза срещу Швейцария в полуфинал. ", "date": "2019.06.05", "title": "Букмейкърите: Има двама явни фаворити за \"Златната топка\""}
{"url": "http://www.cross.bg/liga-shampionska-finala-1605985.html", "text": "/КРОСС/ 51-годишен българин е намушкан смъртоносно след финала на Шампионска лига в събота, съобщава Би Би Си, цитирани от NOVA.Мъжът гледал мача с двамата си синове в заведение в Саутпорт. След края на играта, тримата напуснали заведението и били нападнати от запалянковци.Венцислав Маргинов е починал от раните си три дни след случилото се. Той е бил откаран в болница с 28-годишния му син, който е с наранявания по лицето.Задържан за убийството е 31-годишен мъж. Той ще бъде изправен пред съда в сряда по обвинение за нанасяне на тежка телесна повреда.По случая е бил задържан още един заподозрян, но той е освободен под гаранция. ", "date": "2019.06.05", "title": "Българин е убит във Великобритания след финала на Шампионска лига "}
{"url": "http://www.cross.bg/ychilishta-obrazovanie-napravleniya-1605982.html", "text": "/КРОСС/ Средните брутни заплати във висшите училища са над 1700 лв., заяви пред БНР министърът на образованието Красимир Вълчев.„Във висшите училища доминират рентиерските модели на заплащане. Не доминира политиката да привлекат млади преподаватели. Те са избрали разликата между най-високите и най-ниските заплати да бъде 2,5 пъти\", обясни той в интервю за предаването „Преди всички\" на програма „Хоризонт\".Мораториумът върху създаването на нови университети и филиали, заложен в промените в Закона за висшето образование, е временна и недобра мярка, каза просветният министър и изрази надежда тя да действа по-малко време. Министърът очаква до една година да бъде изготвена Национална карта на висшето образование, която да направи диференциация между професионалните направления.„Броят на висшите училища не е основният проблем пред системата на висшето образование. Проблемът е, че в годините на прехода всички се разраснаха профилно и започнаха да обучават професионални направления, които не са присъщи за техния профил, нямат този капацитет, взимат преподаватели назаем от други висши училища - това, което се опитваме да ограничим. Проблемът е в това, че приемът достигна крайният си предел. Ако преди 30 години се приемаха 30% от завършващите гимназиално образование, през 2016 г. това достигна близо 80%. Сега връщаме назад, но не самоцелно, защото имаме професионални направления, в които имаме недостиг на студенти\", коментира Красимир Вълчев.По думите му нерационалното търсене на висше образование - търсене само заради самата диплома, е избуяло в социалните, стопанските и правните науки. Тези професионални направления най-много намаляваме, подчерта той и обясни, че това намаление се прави в зависимост от оценката за качество и реализация на висшите училища.В професионалните направления, в които имаме недостиг на бъдещо търсене, даваме допълнителни стипендии, по-висок прием и по-високо финансиране, посочи министърът на образованието. Той заяви обаче, че се опитват да променят нагласите.Намалили сме приемът от 58 хил. на 43 хил. за 3 години в държавните висши училища, отчете Вълчев и добави: „Настройваме системата за това да работи с по-малко студенти. Преструктурирането не засяга еднакво всички висши училища\".Неговите притеснения са, че системата не реагира достатъчно на промените във външната среда. Няма го по-дългосрочният поглед в бъдещето, каза той.Промените в закона предвиждат министърът да сключва мениджърски договори с ректорите. Ресорният министър обясни тази идея:„Ние няма да се месим в академичното управление, няма да се месим във финансовото, нито в административното. Министърът няма да може да влияе върху оперативното управление по никакъв начин, нито да сменя ректори. Това, което правим с този механизъм, е да споделяме стратегическото управление. Ние трябва да отговаряме за общия, колективния интерес. Висшите училища имат некоординирани стратегии за развитие\".Според него няма риск да се прекрачи „червената линия на академичната автономия\".Едно висше училище трябва да има собствен капацитет, трябва да има стимули да инвестира в собствени преподаватели, да развива собствени школи, категоричен бе още Красимир Вълчев и добави, че противното хвърля съмнение върху качеството на висшето образование. ", "date": "2019.06.05", "title": "Красимир Вълчев: Средната заплата във висшите училища е над 1700 лв. "}
{"url": "http://www.cross.bg/rysiya-opiti-yadreni-1605984.html", "text": "/КРОСС/ Генерал Ашли, оглавяващ разузнаването на Пентагона, обвини Москва, че извършва тайни ядрени опити. И ако вярваме на генерала, експлозиите са толкова малки, че не ги забелязват средствата за международен контрол. Наистина ли Русия изпробва тайно ядрени оръжия или САЩ се опитват с подобни изявления да наваксат изоставането си от Москва в ядрените програми?Директорът на Агенцията за военно разузнаване към Пентагона генерал-полковник Робърт Ашли младши огласи в сряда сензационното твърдение, че Москва вече не спазва мораториума върху ядрените опити. Това й помагало да развива ядрения си потенциал. Знае се, че такъв мораториум действа и в двете страни, още откакто управляваха Горбачов и Рейгън.\"САЩ смятат, че Русия вероятно не спазва мораториума върху ядрените опити с малка мощност\" - така предава Ройтерс думите на генерала.Ашли твърди, че Русия има възможности да извършва ядрени опити с малка мощност, надхвърлящи обаче границата - нулевия праг, предвиден в Договора за всеобхватна забрана на ядрените опити (ДВЗЯО).\"Нашето схващане за разработка на ядрени оръжия ни дава повод да смятаме, че изпитателната дейност на Русия й е помагала да развива ядрения си потенциал\", цитира го РИА Новости.Нима Русия наистина се е научила да извършва толкова малки ядрени експлозии, че американските средства за контрол не могат да ги засекат? Има ли такава теоретична възможност?\"Бих нарекъл това изявление странно\", каза пред \"Взгляд\" военният експерт Александър Голц. \"Общоприетото мнение досега бе, че всеки ядрен взрив може да бъде регистриран от националните разузнавателни средства\", напомни той. \"Значи според сеизмичното състояние уредите засичат всяка ядрена експлозия. Русия е правела друго, моделирала е ядрени опити, без да е имало ядрен взрив\", обясни експертът.Ако Русия наистина бе извършила ядрени опити, \"сериозно би нарушила своите ангажименти\". Затова Голц нарече обвинението на Пентагона \"много сериозно\", но подчерта, че то изисква разбираеми обяснения.Редакторът на сп. \"Арсенал Отечества\" Алексей Леонков сметна, че изявлението на Ашли младши е просто лъжа. Той увери, че Русия няма нужда от подобни експлозии след подписването и ратифицирането на ДВЗЯО. По думите му нови бойни заряди вече могат да се създават и чрез \"физико-математическо моделиране\". Така се стига до заряд с необходимата мощност, каквито се използват например за новите ракети \"Сармат\" или за подводните дронове \"Посейдон\".\"Затова вече няма нужда от никакви опити. В технологиите с оръжеен плутоний сме изпреварили американците стократно и хилядократно - САЩ добре знаят това. Ашли младши изрече направо лъжа\", каза Леонков пред \"Взгляд\".Подобни обвинения винаги трябва да се доказват с конкретни факти, каквито генералът не посочи, добави той.Експертът увери, че при днешното развитие на технологиите няма как да се скрият ядрени опити дори с най-малка мощност. Все ще бъде засечено радиоактивно замърсяване на въздуха дори при експлозия с малка мощност дълбоко под земята, а и най-нищожната сеизмична активност.\"Ето, в КНДР се опитаха да изпробват ядрени оръжия тайно. Изкопаха шахта, за да извършат ядрен взрив и да развият ракетната си програма. Всичките им опити бяха разкрити\", напомни Леонков. За да прикрият програмата си за опити с бойни глави с малка мощност, те не измислиха нищо умно, а започнаха нова лъжлива пропагандна кампания срещу Русия, добави той.От Държавната дума също напомниха, че технически няма как да се правят тайно ядрени опити, даже малки. \"Това е продължение на примитивната информационна война срещу Русия. Такива изявления ще има всеки ден, колкото и да са налудничави и без никакви документални потвърждения - заяви за телевизия Ар Ти Александър Шерин, първи зам.-председател на парламентарната комисия по отбраната. - Ясно е, че Русия, първо, не може да изпробва ядрени оръжия незабелязано. Второ, на наша територия няма и къде. И трето, ние няма защо да правим опити, тъй като всички съществуващи видове ядрени оръжия не се нуждаят от модернизация.\"Друго нещо е тревожно според депутата - \"Съединените щати наистина разглеждат ядрените оръжия като инструмент за решаване на моментни и на геополитически проблеми\". \"А Русия вижда в ядрените въоръжения елемент за възпиране и защита\", каза Шерин.Руската дипломация също скастри Пентагона. \"Преди година и малко днешната администрация на САЩ заяви официално, че няма да се стреми да ратифицира договора (за всеобхватна забрана на ядрените опити, бел. \"Взгляд\"). Нещо повече, Вашингтон реши да поддържа ядрените си полигони в готовност за евентуално подновяване на ядрените опити. Сега, за да не бъдат критикувани, американците се мъчат да изкарат виновник Русия. Нечистоплътен похват, от който едва ли ще спечелят\", коментира Михаил Улянов, постоянен представител на Русия към международните организации във Виена.Ще припомним, че Вашингтон отказа да ратифицира ДВЗЯО. А ядрената доктрина, одобрена през управлението на Доналд Тръмп, предвижда разработката на нови ядрени заряди с малка мощност. Пентагонът вече се оправда с това, че цели \"да възпира Русия\".Ако САЩ се върнат към откритите ядрени опити, Русия не бива да подновява в отговор програми от този род, убеден е Леонков.\"Защо да си разваляме територията? И без това създадохме зони на отчуждаване с тия ядрени полигони. Защо й трябва на Русия нов преразход на средства? Ще създадем по-съвършени комплекси за доставка на съществуващите вече заряди в лагера на вероятния противник. Ние си броим парите. Не участваме в оръжейна надпревара. Изявленията на САЩ се базират на стари концепции и остаряла информация\", увери нашият събеседник.Експертът предупреди, че правейки опити да се сдобият с нови ядрени бойни глави, САЩ сами режат клона, на който седят. \"Американците се мъчат да си върнат хегемонията в света чрез ядрен шантаж, щом не успяват с икономическите и другите санкции. Но ядрените оръжия - по-рано възпиращ фактор, престават да са такъв заради действията на Вашингтон\", резюмира Леонков.Според него изявлението на Ашли има ясна цел. Просто САЩ вече сами са решили да създадат ядрени бойни глави с малка мощност - до 10 килотона, и сега търсят повод да скъсат по-раншните споразумения, в които виждат пречка.И друго: \"аргументите\" от този род ще са повод и да не бъде продължаван Договорът за съкращаване и ограничаване на стратегическите нападателни оръжия (СТАРТ-3).Призиви да не бъде продължаван се чуха неотдавна в американския печат. Както заяви анализаторката Микаела Додж във \"Вашингтон таймс\", Москва е измамила Вашингтон почти по всички споразумения за контрол над въоръженията, затова е време СТАРТ да бъде погребан.В сряда впрочем се разбра, че Доналд Тръмп още се колебае по повод този договор. \"Договорът СТАРТ се обсъжда с администрацията, президентът ще вземе решение догодина\", заяви Тим Морисън от Съвета за национална сигурност на САЩ. През април държавният секретар Майк Помпейо се изказа по-оптимистично, отбелязвайки, че страните са \"в самото начало на дискусиите за продължаване на договора\" и Тръмп смята да постигне сигурно споразумение с Русия.  ", "date": "2019.06.05", "title": "В технологиите с оръжеен плутоний Русия изпреварва САЩ"}
{"url": "http://www.cross.bg/programata-biznes-stara-1605987.html", "text": "/КРОСС/ „Без бюрокрация, излишни документи и мудна администрация - така работи програмата \"Подкрепа за малкия бизнес\" на ЕБВР. Ако имате идея или проблем, елате да ги обсъдим, за да намерим решение\", прикани бизнеса от Стара Загора Мирослав Стоянов, мениджър на програмата в България. Той представи предимствата й на информационен форум в Стара Загора „Искаш бизнесът ти да расте? Ние имаме ноу-хау\". За събитието в града на липите пристигнаха представители на ЕБВР, изпълнителният директор на Изпълнителната агенция за насърчаване на малките и средните предприятия д-р Бойко Таков, представители на Министерството на икономиката. Форумът бе организиран от ЕБВР в партньорство с икономическото министерство, ИАНМСП и община Стара Загора.При откриването на форума секретарят на община Стара Загора Делян Иванов поздрави участниците и изрази надежда, че програмата на ЕБВР за подкрепа на малкия бизнес ще помогне за развитието на идеите на местния бизнес и за създаването на нова работна среда в Стара Загора, което ще бъде полезно и за бизнеса, и за гражданите.\"Ръст на оборота, подобрена производителност и разкриване на нови работни места са най-честият резултат от получаването на средства за консултантски услуги по програмата \"Подкрепа за малкия бизнес\", съобщи още г-н Стоянов. Проучване сред компаниите, реализирали проект по програмата, сочи, че година по-късно 68% повишават стокооборота си средно с 30%, 56% подобряват производителността си средно с 26%, а 51% увеличават персонала си с 23% за същия период. За година и половина от възстановяването на работата на програмата в България са одобрени 40 проекта, 20 други компании подготвят документите си за кандидатстване\", обяви г-н Стоянов. Чрез програмата фирмите получават експертна помощ за развитие и растеж в различни области като стратегия, маркетинг, финансов мениджмънт, енергийна ефективност и др. Обикновено одобрението на проекта се получава не по-късно от месец след първата среща с представители на програмата. А месец след приключване на проекта банката изплаща грантовата сума, която е 70% от стойността на проекта.За да бъдат одобрени, компаниите, които кандидатстват, трябва да са частни, български, да имат годишен оборот до 50 млн. евро и балансово число до 43 млн. евро и под 250 служители. Изисква се и поне двугодишна бизнес история. Програмата работи с компании в почти всички сектори с изключение на военната дейност и производство, тютюнева промишленост, хазарт и финансови услуги.Изпълнителният директор на ИАНМСП д-р Бойко Таков представи мерките, чрез които агенцията насърчава малкия бизнес. Той акцентира върху възможностите, които предоставя Националният иновационен фонд, подкрепил 450 проекта с 55 млн. лв. Д-р Таков съобщи, че се работи по идея в София Тех Парк да бъде създаден експортен хъб и да се разработи програма за свързване на изобретатели и хора с иновативни идеи с инвеститори и финансиращи институции.Представители на Министерството на икономиката запознаха присъстващите с възможностите за подкрепа на малките и средните предприятия чрез оперативна програма \"Иновации и конкурентоспособност\" на Европейския съюз и представиха новосъздадения Бизнес наръчник за малки и средни предприятия на интернет страницата на министерството. Форумът в Стара Загора е от поредицата регионални по програмата „Подкрепа за малкия бизнес\" на ЕБВР. Домакини на такива форуми преди това бяха Пловдив, Варна и Бургас.   ", "date": "2019.06.05", "title": "Бизнесът на Стара Загора се запозна с възможностите  за финансиране от ЕБВР и ЕС"}
{"url": "http://www.cross.bg/pari-neravenstva-vsichki-1605986.html", "text": "/КРОСС/ Тази седмица ПГ на „БСП за България\" започваме внасяне на няколко законопроекта, не за пръв път, може би за трети. Бихме искали с тях да решим част от проблемите по темите бедност и неравенства. Последната половин година няколко пъти се увеличават цените на ток, парно, вода, инфлацията расте, а близо 2 млн. души живеят под прага на бедността. Ето защо, от днес започваме със следните законодателни инициативи. Първо, внасяме за пореден път предложение за намаляване на ДДС на мляко, месо, брашно и продукти от брашно на 5%. Данъчни облекчения за млади семейства с деца, които са работили последните години, внасяли са си осигуровките. С предложението, което правим, у тях ще остане в повече доход от 600 лв. Отново внасяме искане за преизчисляване на всички пенсии и увеличаване на социалните помощи за енергийно бедните заради очакваното увеличение от 1 юни отново на ток, парно и топла вода. Последователни сме в политиката чрез нашите законодателни инициативи да помагаме на най-уязвимите групи и по най-наболелите проблеми - демографска катастрофа, бедност и неравенства.  Според думите на премиера икономиката се развива възходящо, има приходи в бюджета от спряната контрабанда, има излишък - по последни данни 2,6 млрд. лв. Това са пари, изработени от всички български граждани и смятаме, че е абсолютно нормално да стигнат до тях, най-вече чрез политика за доходите. Време е за сериозен разговор за приоритети в политиката в България. За нас това са приоритетите - демографска катастрофа, доходи и неравенства. Знаем, че сега ще ни залеят с обяснения - как това не може да стане, как е популизъм. Вчера чух от бивш член на БКП, Бойко Борисов, че социалистите много обичат да харчат чужди пари. Да му кажа, че и тези пари, които харчи през прозореца на джипа си, извън бюджета, не са негови. Те са чужди, защото са на целия български народ.  Имам няколко въпроса - кога точно г-жа Меркел е станала социалист-популист, който харчи чужди пари? В Германия има диференциран ДДС на храни, книги и медицински услуги. Кога точно колегите му от ЕНП в Австрия, които управляваха страната, са станали и те социалисти-популисти, тъй като и там имаме намален ДДС? Или г-н Орбан в Унгария, където има 5% ДДС върху лекарствата. Ако слушаме логиката на Борисов, цяла Европа се управлява от социалисти-популисти, които провеждат невъзможна политика чрез намаляване на ДДС.Другото, което чухме вчера е, че няма безплатни услуги и не може да има. Вярно е, че европейските избори минаха, но е хубаво нашият премиер да се поучи от някои европейски практики и то също от неговото политическо семейство, ако не вярва на българските социалисти. Г-жа Меркел въведе в Берлин, Хамбург, Хесен, Долна Саксония и други провинции безплатни детски градини. В Гърция има безплатно образование на студенти. В Австрия - безплатно висше образование. Същото е в Норвегия, Швеция, Дания, Финландия. В Австрия има безплатно базисно здравеопазване за всички граждани, същото е в Норвегия, Испания и Швеция. Това е европейска практика на политици, които са загрижени за най-важното - жизненият стандарт на своите сънародници. Призоваваме другите политически партии в парламента към разумен разговор, с аргументи, за истинска политика по най-болезнената тема в България - бедност, неравенства и демографска катастрофа. Нека оставим вицовете и лакардиите на премиера, но нека ние, като разумни хора, да седнем и с истински аргументи да намерим решение на тези проблеми.  Обръщам се към колегите, които ще имат тези законопроекти до края на седмицата, да ги разгледат и ги каним на разговор по тези въпроси.  ", "date": "2019.06.05", "title": "БСП внася пакет закони за справяне с бедността"}
{"url": "http://www.cross.bg/koraba-otpysna-radetzki-1605979.html", "text": "/КРОСС/ Правителството отпусна 500 000 лв за ремонт на кораба \"Радецки\". По думите на премиера Бойко Борисов, ремонтът на кораба не може да се извърши в Русе, а трябва да бъде в Румъния заради начина, по който е приватизирано българското предприятие преди години.", "date": "2019.06.05", "title": "Кабинетът отпусна 500 000 лв за ремонт на кораба \"Радецки\" "}
{"url": "http://www.cross.bg/grutzkiyat-sledvashtata-sila-1605981.html", "text": "/КРОСС/ Гръцкият премиер Алексис Ципрас заяви, че преди предсрочните избори на 7 юли, правителство ще внесе в парламента законодателни мерки, за да отмени освобождаването от данъци върху дохода. В противен случай мярката ще влезе в сила следващата година.Ципрас също така призова главната опозиционна консервативна сила Нова демокрация, която стана първа на изборите за Европейски парламент в Гърция, да подкрепи законопроекта, който ще бъде гласуван следващата седмица.", "date": "2019.06.05", "title": " Гръцкият парламент гласува освобождаването от данъци преди предсрочния вот "}
{"url": "http://www.cross.bg/venetzyela-bank-doiiche-1605980.html", "text": "/КРОСС/ Дойче банк е конфискувала 20 тона принадлежащо на Венецуела злато поради неизпълнение на финансовите споразумения за изплащане на получения през 2016 г. кредит, съобщи Блумбърг позовавайки се на осведомени източници. Агенцията отбелязва, че нито представители на Дойче банк, нито говорителят на Централната банка на Венецуела са се съгласили да коментират информацията.Според подписаното през 2016 г. споразумение Венецуела е получила кредит от Дойче банк в размер на 750 млн. долара и е предоставила 20 т. злато като гаранция.Съобщава се, че Венецуела не изпълнява условията по изплащането на задълженията си , чийто срок изтича през 2021 г., поради което германската банка взела решение предсрочно да прекрати действието на споразумението и да конфискува златото.Икономическата криза във Венецуела продължава отдавна и се задълбочава и усложнява поради въведените против страната финансови и икономически санкции.Международният валутен фонд очаква БВП на Венецуела през 2019 г. да загуби 25%, а през 2020 г. - още 10%. ", "date": "2019.06.05", "title": " Дойче банк е конфискувала 20 тона злато на Венецуела "}
{"url": "http://www.cross.bg/vsichki-zvezdi-te-1605978.html", "text": "/КРОСС/  Третото издание на платформата HITS ONLY избухва с мотото ALL STARS, за да събере в една вечер три от най-обичаните звезди на 80-те и 90-те. KEEN ACTS и Радио ENERGY отново обединяват сили и изненадват феновете с ударна доза от най-любимите хитове. Резултатът е комбинация, която ще припомни на публиката за щастливите безсънни нощи и безкрайните танци. Този път за щурия купон на 25.04.2020 г. в София ще се съберат за първи път на една сцена DJ BOBO, CC CATCH и перлата на ACE OF BASE - Jenny.След като доказа на българската публика, че неслучайно е една от най-големите звезди на 90-те - с повече от 14 милиона продадени копия на албумите си и трайно присъствие в музикалните класации на почти всички европейски държави през шеметните години на кариерата си, DJ BoBo се завръща за ново грандиозно шоу. Kaleidoluna е най-актуалното, изключително цветно, пищно и зареждащо с позитивни емоции представление на неуморния швейцарец.CC Catch е втората специална изненада за всички фенове на хитовете от 80-те. Катерина Мюлер, откритието на Дитер Болен от Modern Talking, покорява класациите след пробива си през 1985 г. и достига до страхотен успех с цели 12 хита в топ 20. Диско дивата спечели сърцата на феновете в първото издание на Hits Only и остави незабравим спомен за истински добро прекарване, с което си заслужи още една покана да разтанцува публиката с големите си хитове като I Can Lose My Heart Tonight, Cause You Are Young, Strangers By Night и още, и още.Хитовете на Ace Of Base, най-успешната шведска група след ABBA и Roxette, са третата доза любима музика, която очаква любителите на попа в Арена Армеец. Звездата на бандата изгрява през 1990 г., когато първият им сингъл Wheel of Fortune превзема Скандинавския полуостров. В истински световен хит се превръща обаче последващата култова песен All That She Wants, която предвожда грандиозния успех на формацията на няколко континента. Техният Happy Nation е един от най-продаваните албуми на всички времена и става 9 пъти платинен в САЩ.Още една незабравима вечер с безброй хитове предстои на 25.04.2020 г. HITS ONLY ALL STARS в Арена Армеец е специалното шоу с любимите звезди и най-доброто от 80-те и 90-те. Събитието се организира от KEEN ACTS с ексклузивната медийна подкрепа на радио ENERGY, а билетите на цени от 45 до 70 лв. тръгват в продажба от 6.06.2019 г. в мрежата на Ивентим - бензиностанции OMV, билетен център НДК и онлайн на Eventim.bg. ", "date": "2019.06.05", "title": "Новото издание на HITS ONLY събира абсолютните любимци на публиката в Арена Армеец"}
{"url": "http://www.cross.bg/pazardzhik-bolnitza-oblastnata-1606017.html", "text": "/КРОСС/ Парче мазилка падна от жилищен блок и рани 17-годишно момиче в Пазарджик, предаде Darik.Инцидентът е станал малко след 10:00 часа сутринта на ул. „Кочо Честименски\". Девойката е с разкъсвания на едното коляно. Закарана е в Спешна помощ, откъдето е пренасочена към хирурзите от Областната болница за операция.Ученичката е имала късмет, че бетоновият къс е улучил крака й, а не главата - при такава скорост ударът е щял да бъде фатален, коментират очевидци. С нея са били и няколко нейни съученици от близката Езикова гимназия. За радост, те не са пострадали, разминали са се само с уплаха.Според медици, нараняванията на момичето не са тежки и детето скоро ще се оправи. Направена е операция за възстановяване на разкъсаните меки тъкани. Ще се наложи обаче пострадалата известно време да остане в болница.Участъкът около блока, откъдето е паднал отломъкът, е отцепен веднага със сигнална лента от полицията, и до момента достъпът до мястото е ограничен. Направен е оглед.Уведомени са родителите на момичето, ще бъде уведомена и общинската администрация в Пазарджик, съобщават от Областната дирекция на МВР. ", "date": "2019.06.05", "title": "Мазилка от жилищен блок рани момиче в Пазарджик"}
{"url": "http://www.cross.bg/temi-popylyarni-astronomicheski-1605972.html", "text": "/КРОСС/ Учени астрономи ще презентират популярни теми за Вселената в рамките на съвместна конференция по астрономия. Четиринадесетата ежегодна среща между Субрегионалния европейски астрономически комитет (СРЕАК) и Съюза на астрономите в България (САБ), на която Академията е домакин, ще събере учени от Централна и Югоизточна Европа.В последния ден на конференцията - 8 юни, от 14.00 до 17.00 часа в зала „Проф. Марин Дринов\" на БАН (ул. „15-ти ноември\" 1) организаторите са подготвили публични презентации на популярни астрономически теми:Доц. д-р Светла Цветкова ще говори за магнитните полета на звездите. Тя ще разгледа различните им прояви, стадиите на еволюция на звездите и ще представи интересни примери на звезди, които впечатляват учените с мащабите на техните процеси.Проф. дфн Илиан Илиев ще разкаже за затъмнението от 29 май 1919 г. и с какво то е допринесло за потвърждаването на Общата теория на относителността и за експедицията на Артър Едингтън.Д-р Ева Божурова от НАОП Варна ще представи жените астрономи от древността до наши дни, както и техните най-важни научни постижения и открития. Ще се дискутират трудностите, свързани със социалното положение на жените и обществените нагласи, които те са преодолявали.Конференцията се организира от Института по астрономия с Национална астрономическа обсерватория на БАН и Съюза на астрономите в България. Посвещава се на 150-годишнината от основаването на Българската академия на науките и 100-годишнината от основаването Международния астрономически съюз - две бележити събития, свързани с развитието на българската и световната наука. ", "date": "2019.06.05", "title": "Астрономи ще говорят по популярни теми за Вселената"}
{"url": "http://www.cross.bg/huawei-kolonka-poveche-1605971.html", "text": "/КРОСС/ От началото на юни Huawei стартира лятна промоция в България за модела Huawei P30. В който и от трите му атрактивни цвята да го закупите от всеки от оторизираните ни партньори, с него ще получите овална червена портативна музикална колонка - Huawei Soundstone Portable Bluetooth Speaker. Със своя ергономичен дизайн и изработка, водоустойчивата колонка е свежо допълнение към всяко плажно парти, на море или басейн, към туристическия ви или велосипеден поход, дори и дa завали, а в офиса може да я полzвате като хендс-фри говорител в конферентна зала. Тя е с овална форма с диаметър 10 см и дебелина едва 4.2см, и тежи 190 г. Облечена е в плетен текстил и идва с удобна плетена връзка. Батерията й е 700mAh, които стигат за използване в продължение на над 8 часа, а пълно зареждане се постига за 3 часа.Обявeният в края на март Huawei P30 идва с 6.1-инчов OLED FullView дисплей и новия RYYB сензор, в който зелените пиксели са заменени с жълти, за улавяне на до 40% повече светлина. Иновативният сензор е част от оптичната система на тройната Leica камера, която включва 40-мегапикселова широкоъгълна, 16MP ултраширокоъгълна и 8-мегапикселова телефото камера с 3-кратно оптично приближение. Феновете на музиката ще оценят и наличието на 3.5мм жак за слушалки.\"За серията P10 направихме много успешна лятна кампания със Super Charge външна батерия и зарядно за автомобил, за да осигурим на клиентите си непрекъсната работа на смартфона по време на ваканцията. Оттогава напреднахме наистина много в областта на батериите и бързото зареждане, затова сега ви предлагаме просто повече настроение и повече музика докато сте на път\", коментира Лонгруи Циу, генерален директор на Huawei за България и Македония. Промоцията продължава до 31 август или до изчерпване на наличностите и тече при всички оторизирани партньори на Huawei - A1, Теленор, Vivacom, Technomarket, Technopolis, Zora и търговската мрежа на дистрибутора Polycomp. Повече информация на ", "date": "2019.06.05", "title": "По-музикално лято с Huawei P30 и водоустойчивата колонка Soundstone"}
{"url": "http://www.cross.bg/deteto-ychilishte-ychilishteto-1605970.html", "text": "/КРОСС/ Първото класиране на първокласниците в столицата приключи. С това се появиха и редица проблеми за поредна година. Десетки родители сигнализираха, че децата им не са приети в училището в района на местоживеене, въпреки че отговарят на критерия уседналост.Не може да се каже, че синът ми не е включен в класирането за прием в първи клас по лична преценка на директора на училището, защото тя не го е виждала и няма преки наблюдения. Пет минути учител от 139-то училище остана със сина ми, след което на директорката й беше съобщено някаква нейна позиция. Половин час след предварителната родителска среща, директорката ми се обади с презумцията и с всичките доводи, които си е намислила, с единствената цел да ми каже, че детето ми не е подходящо за нейното училище и да ми предложи около три варианта, само и само да не е записано в училището. Това каза в сутрешния блок на БТВ „Тази сутрин\" Венета Недкова, майка на Слави, който трябва да бъде първи клас и която преди дни вижда, че синът й не е класиран в списъка на 139-то училище, въпреки че отговарят на критерия уседналост.С майката на Слави се познаваме, защото при нас се е обучавал по-големия й син Мони. Не сме имали никакви проблеми с нея. Никога не съм й предлагала и от първия миг съм й казала, че синът й си е прилежащ и си е в нашето училище. Предложила съм наново да нарисува, след като тя сподели разочарована, че не е успял - поканих я в кабинета заедно с Младен Владимиров, нашия психолог. Пред нея детето да бъде спокойно, да си нарисува детето каквото желае. Това каза от своя страна Румяна Дончева, директор на 139-то ОУ в София. Доколкото разбрах от психолога ни, срещата с майката и сина й са минали прекрасно, детето не е разочаровано, не е отхвърлено.  Ние наистина обсъждахме с майката за допълнителната подкрепа на детето - имам психолог, ресурсен учител, логопед. При всички случаи съм пожелала да помогна на детето и никога не е ставало дума, че то ще си търси друго училище. ", "date": "2019.06.05", "title": "Отново проблеми при класирането на първокласниците"}
{"url": "http://www.cross.bg/bozhankov-preferentzii-komentira-1605973.html", "text": "/КРОСС/ „В област Велико Търново БСП губи само с 86 гласа, но когато се погледне детайлно, данни Явор Божанков : Имаме съмнения за купен вот на много места в страната„В област Велико Търново БСП губи само с 86 гласа, но когато се погледне детайлно, данните са наистина интересни. Оказва, се че втората част от листата на ГЕРБ - от номер 10 нататък, правят изключително много преференции в определени села\", заяви пред БСТВ народният представител от \"ПГ на БСП за България\"  Явор Божанков. Той изрази съмнение, че това е възможно и даде обяснение : „Водачът на листата на ГЕРБ Мария Габриел в някои населени места има по 4-5 преференции, а хора, които никога не са стъпвали в населеното място, и не са правели преференциална кампания имат по над 40 преференции. Нашето съмнение е, че по този начин се броят купени или контролирани гласове.\", коментира Божанков, като поясни, че това се повтаря и в много други населени места. „Например - за Горна Оряховица преброихме 500 такива гласа. Съответният кандидат има в две селски секции около 80 гласа, в цялата останала област няма гласове на друго място\", каза народният представител, като обясни, че купените гласове натежават при ниска избирателна активност, каквато имаше на тези избори. Той обаче изрази очакване, че на  местните избори ще има по-висока активност. Относно връщането на \"ПГ на БСП за България\" в парламента  Божанков заяви, че левицата продължава  да работи  по отношение на социалния статус на българина и темите за корупцията.  „Големият проблем на България е, че един човек управлява еднолично. Това, че има оставки, не променя модела\", коментира народният представител.По повод скандала с къщата за гости на братовчеда на кмета на Горна Оряховица, Явор Божанков заяви, че все още няма резултати от проверката. „От служител в БДЖ, изведнъж, когато братовчед му става кмет, рязко му потръгва в живота\", изрази съмнения той.Относно думите на министър - председателя, че и магаре да върже, ще бъде избрано, Божанков коментира, че това е дълбока обида към българският народ. За публичните изяви на Борисов той заключи, че поведението на министър - председателя гъделичка ниските страсти.те са наистина интересни. Оказва, се че втората част от листата на ГЕРБ - от номер 10 нататък, правят изключително много преференции в определени села\", заяви пред БСТВ народният представител от \"ПГ на БСП за България\"  Явор Божанков. Той изрази съмнение, че това е възможно и даде обяснение : „Водачът на листата на ГЕРБ Мария Габриел в някои населени места има по 4-5 преференции, а хора, които никога не са стъпвали в населеното място, и не са правели преференциална кампания имат по над 40 преференции. Нашето съмнение е, че по този начин се броят купени или контролирани гласове.\", коментира Божанков, като поясни, че това се повтаря и в много други населени места. „Например - за Горна Оряховица преброихме 500 такива гласа. Съответният кандидат има в две селски секции около 80 гласа, в цялата останала област няма гласове на друго място\", каза народният представител, като обясни, че купените гласове натежават при ниска избирателна активност, каквато имаше на тези избори. Той обаче изрази очакване, че на  местните избори ще има по-висока активност. Относно връщането на \"ПГ на БСП за България\" в парламента  Божанков заяви, че левицата продължава  да работи  по отношение на социалния статус на българина и темите за корупцията.  „Големият проблем на България е, че един човек управлява еднолично. Това, че има оставки, не променя модела\", коментира народният представител.По повод скандала с къщата за гости на братовчеда на кмета на Горна Оряховица, Явор Божанков заяви, че все още няма резултати от проверката. „От служител в БДЖ, изведнъж, когато братовчед му става кмет, рязко му потръгва в живота\", изрази съмнения той.Относно думите на министър - председателя, че и магаре да върже, ще бъде избрано, Божанков коментира, че това е дълбока обида към българският народ. За публичните изяви на Борисов той заключи, че поведението на министър - председателя гъделичка ниските страсти.  ", "date": "2019.06.05", "title": "Явор Божанков : Имаме съмнения за купен вот на много места в страната"}
{"url": "http://www.cross.bg/bezopasnost-sever-mrezha-1605975.html", "text": "/КРОСС/ Обичайните за летния сезон бури, често придружени от градушки и мълнии, оказват неблагоприятно влияние върху съоръженията за доставка на електроенергия, най-вече върху въздушните електропроводни линии. Електроразпределение Север, част от групата ЕНЕРГО-ПРО Варна, призовава към максимална бдителност при разразяването и след отминаването на природни стихии. Ако в подобни ситуации се намирате в близост до съоръженията от електроразпределителната мрежа, съветваме ви да се придържате към няколко основни правила за безопасност, за да предотвратите възникване на злополуки.По време на буря стойте максимално отдалечени от електрически стълбове, проводници, трафопостове и други съоръжения, които са част от електроразпределителната мрежа. Ако забележите скъсан проводник, не се доближавайте на по-малко от 10 метра от него и предприемете мерки, с които да предотвратите достъпа на трети лица до зоната на опасност - например чрез поставяне на ограждения. Незабавно се свържете с ЕРП Север на денонощния телефон 0700 1 61 61 или на националния спешен телефон 112! Препоръчително е да останете на мястото на аварията до пристигане на аварийните екипи. Ако от съображения за безопасност се налага скъсан проводник от мрежата ниско напрежение да бъде преместен и не е възможно да се изчака пристигането на специализираните екипи, преместването трябва да се направи с повишено внимание, като се използва напълно сух пластмасов или дървен предмет с дължина не по-малка от 2 метра.Електроразпределение Север призовава всички компании, които притежават високогабаритна техника, да спазват стриктно правилата за безопасност и да работят с повишено внимание в близост до електропроводни линии. Спазването на правилата за безопасност ще предотврати злополуки с хора, унищожение на техника и реколта, както и щети по електроразпределителната мрежа.  ", "date": "2019.06.05", "title": "ЕРП Север: Внимавайте с електрическите съоръжения при летните бури"}
{"url": "http://www.cross.bg/pirogov-asen-spetzialisti-1605974.html", "text": "/КРОСС/ Медицинска новост от последните дни - за първи път в болницата в Кърджали беше демонстрирана онлайн връзка със спешен кабинет на \"Пирогов\", която показа възможностите на телемедицината. Апаратурата позволява директна консултация на местни лекари със специалисти от \"Пирогов\". За телемедицината в студиото на Сутрешния блок на БНТ гостуваха проф. д-р Асен Балтов, изпълнителен директор на болница \"Пирогов\", и д-р Асен Меджидиев, началник отделение \"Уши, нос, гърло\" в лечебното заведение.Телемедицината е известна отдавна. Смята се, че е започнато да се прилага още през 1970 г., а по-сериозните опити да се използва е от 1974 г. в Америка, обясни проф. Балтов. Той подчерта, че в България конферентни връзки, обучение и предаване на някакви данни се правят от повече от 7-8 години. Но реално, по този начин, по който ние смятаме, че трябва да правим нашата телемедицина при спешни състояния, това все пак е новост за България, отбеляза той.Системата цели да улесни както пациентите, така и лекарите по райони. Уникалното за нея е, че осъществява пренос на образна диагностика - компютърно-томографски изследвания, ЯМР, лабораторни показатели, обясни д-р Асен Меджидиев. Това се осъществява при директния контакт специалист от областната болница, който се консултира с наш дежурен специалист в \"Пирогов\". Ценното на системата е, че в областните градове и по малките населени места не е нужно да се поддържа ниво на толкова тесни специалисти. \"По този начин се използва възможността на дежурните специалисти в \"Пирогов\" да помогнат на колегите по райони\", каза още той. ", "date": "2019.06.05", "title": "Специалисти от \"Пирогов\" ще консултират пациенти по интернет"}
{"url": "http://www.cross.bg/partiite-gerb-glasove-1605969.html", "text": "/КРОСС/ ГЕРБ и БСП ще върнат парите от надвзетите субсидии . Това обявиха Менда Стоянова от ГЕРБ и Филип Попов пред NOVA.\"Субсидиите са изчислявани правилно така, както повеляват текстовете на Закона. От 2001 г. до момента тези текстове са едни и същи от 2001 г. досега субсидиите на партиите, които имат парламентарно представяне и субсидиите на партиите, които са преминали 1% бариерата се изчисляват на база общата сума, която е предвидена по чл. 27. Сумата се изчислява като се взимат всички действителни гласове на партиите и се умножат по 11 лв. Това означава, че в този случай винаги е действал принципът на преразпределение на действителните гласове, подадени за онези партии и коалиции, които не са преминали бариерата\", обясни председателят на бюджетната комисия в Народното събрание Менда Стоянова.Стоянова уточни, че няма прокурорско постановление, а писмо, което наблюдаващият прокурор е изпратил до министъра на финансите.„В момента Министерството на финансите пише своето становище по това писмо. По никакъв начин това писмо на прокурора няма как да бъде обжалване. Ако има данни за извършени престъпления - това те го прехвърлят на Касационната прокуратура. Законът от 2001 г. досега е прилаган по един и същи начин. Не случайно коалициите, които получават субсидия и са задължени да представят на финансовия министър всяка година своето коалиционно споразумение за това по какъв начин той да им преведе средствата също са го изчислявали по същия начин\", обясни тя.Стоянова коментира, че субсидия е изплащана и за бюлетини с отбелязано поле „Не подкрепям никого\".Но не това е проблемът. Разликата не е в „Не подкрепям никого\", заяви категорично тя.По думите й от ГЕРБ са подготвили промяна, която е минала на обсъждане през бюджетната и правната комисия. Според промяната сумите ще бъдат преизчислени и ще бъдат прихванати от следващите траншове към партиите.„Това са два различни момента. Едното е това, че има техническа грешка и квадратчето „не подкрепям никого\" не е извадено от общите действителни гласове и второто е дали трябва всички действителни гласове да се преразпределят към партиите и коалициите, които са преминали бариерата\", каза още тя.Проблемът с партийните субсидии е в министъра на финансите и неговото ведомство, беше категоричен Филип Попов от БСП.„Този проблем се появи след приемането на новия закон от 2016 г. всички политически партии разчитат на министъра на финансите, защото ние сме създали Закон за бюджета, където ясно е казано, че субсидията е 11 лева.  Не е наша работа да следим размера на субсидията. Искаме му оставката, защото и след разследването на прокуратурата, ясно е казано  финансовият министър да изпълни по-голям контрол във връзка с предоставянето на субсидиите. Това означава, че той не е изпълнил своя ангажимент и не е извършил достатъчен контрол във връзка с разпределението на субсидиите\", каза Попов.Попов обясни, че според сега съществуващия закон общата сума, предвидена в бюджета, трябва да се преразпредели пропорционално на получените действителни гласове от  всяка партия или коалиция.„Не е толкова трудно да се изчисли колко е получила ГЕРБ, колко е получила БСП и другите партии\", каза той. ", "date": "2019.06.05", "title": "ГЕРБ и БСП ще върнат надвзетите партийни субсидии "}
{"url": "http://www.cross.bg/obazhdane-detza-izpulnenie-1605976.html", "text": "/КРОСС/ За поредна година Министерството на вътрешните работи осигурява безплатни почивки за семействата на загинали и пострадали при изпълнение на служебния дълг служители. Общо 42 деца и 26-има възрастни, техни родители или настойници, от столицата и областите Бургас, Варна, Велико Търново, Видин, Кърджали, Кюстендил, Монтана, Пазарджик, Перник, Пловдив, Разград, Русе, Сливен, София, Стара Загора, Търговище и Шумен ще летуват в базите на ведомството в Несебър, Созопол и Долна баня. Седемдневните ваканции са през месеците юни и септември.Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР се провежда целогодишно. Средствата се набират чрез изпращане на sms на номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС). Средства могат да се прeвеждат и по единната банкова сметка с  ", "date": "2019.06.05", "title": "МВР осигурява безплатни почивки за деца на загинали и пострадали полицаи и пожарникари "}
{"url": "http://www.cross.bg/energetika-petkova-sigyrnost-1605977.html", "text": "/КРОСС/ \"Реализацията на АЕЦ „Белене\" ще увеличи енергийната сигурност не само в България, но и в целия регион. Това е добра възможност да се реши важният въпрос, свързан с прехода към нисковъглеродна енергетика - трайна тенденция в целия Европейски съюз.\" Това каза министърът на енергетиката Теменужка Петкова, която откри международната конференция \"Българската атомна енергетика - национална, регионална и световна енергийна сигурност\" в гр. Варна днес. През тази година на традиционното събитие се обсъжда ролята и бъдещето на ядрената енергетика във връзка с безопасната и надеждна експлоатация на ядрени съоръжения, както и постигането на целите на нисковъглеродна икономика. „Ядрената енергетика е ключов отрасъл на българската икономика, от стратегическо значение за енергийната сигурност на страната и на целия регион\", допълни министър Петкова. Пред участниците във форума тя припомни напредъка по процедурата за избор на стратегически инвеститор за АЕЦ „Белене\" и изрази надежда, че тя може да приключи успешно в съответствие с определените от Народното събрание параметри. Поканата за избор на стратегически инвеститор за изграждане на АЕЦ \"Белене\" е публикувана на 22 май 2019 г., в Официален вестник на ЕС. Срокът за получаване на заявления за участие в процедурата е 90 дни, а срокът за приключване на процедурата е 12 месеца. Петкова поясни, че поканите за участие до потенциални инвеститори вече са изпратени. «Уверена съм, че България ще продължи успешното развитие на ядрената енергетика като гарант за националната, регионалната и европейската енергийна сигурност», посочи още Петкова. Тя изтъкна и икономическата роля на проекта за създаване на нови работни места за висококвалифицирани специалисти и развитието на региона.Развитието на ядрената енергетика е един от най-важните приоритети на правителството в енергийната сфера, изтъкна Петкова и припомни свършеното до момента за изпълнението на този приоритет: удължаването на живота на пети блок на АЕЦ «Козлодуй» и изпълнението на мерките за шести блок.По думите на енергийния министър, правителството ще продължи да полага усилия за развитие на ядрената енергетика, защото тя осигурява енергийна сигурност, чиста и беземисионна енергия на достъпни цени.  ", "date": "2019.06.05", "title": "Теменужка Петкова: Реализацията на АЕЦ „Белене“ ще увеличи енергийната сигурност в целия регион"}
{"url": "http://www.cross.bg/zarkov-finansite-ministerstvoto-1605964.html", "text": "/КРОСС/ „Спорът не е в това, че парите трябва да се върнат, а как се стигна до тази ситуация\". Това заяви зам.-председателят на ПГ на „БСП за България\" Крум Зарков в сутрешния блок на Бтв. Той подчерта, че проблемът не е в закона, а в начина по който той е бил изпълняван. „Това пише и в писмото, което изпраща прокуратурата до Министерството на финансите вчера\", допълни Зарков. Той обясни, че за всеки получен действителен глас се дължат 11 лв. Народният представител припомни, че на 26 май 2016 г. законът е променен и тогава е включено квадратчето „не подкрепям никого\". Според Зарков грешката идва от това, че се събират всички гласове, включително от това квадратче и от партии, които не получават субсидия, след което се смятат по някаква абсолютно сгрешена методика, като се получава субсидия и за тях. „Започнахме проверка и в БСП. Оказа се, че наш служител е ходил до Министерството на финансите в началото на 2017 г., за да попита откъде идва тази разлика. Бил е успокоен, че така е по закон, както продължават да твърдят и до сега\", каза още Зарков. Той е категоричен, че Министерството на финансите е нарушило закона. Според него има два момента - служители на министерството не са изпълнили закона и въпросът за политическата отговорност, който се постави след като се прехвърли вината върху закона. „Очакваме Министерството на финансите да даде разчети как са разпределени парите от 2016 г. насам, в изпълнение на това, което и прокуратурата е заръчала, за да бъдат върнати надвзетите суми\", коментира народният представител. „На правна комисия поставихме въпроси към Министерството на финансите и отговорите драстично се разминават с това, което прокуратурата пише. Трябва да се постави въпросът за политическата отговорност\", каза още Крум Зарков.  ", "date": "2019.06.05", "title": "Крум Зарков за субсидиите: Спорът не е, че парите трябва да се върнат, а как се стигна до тази ситуация"}
{"url": "http://www.cross.bg/dvizhenieto-posoka-osushtestvyava-1605965.html", "text": "/КРОСС/ Днес, до 19 ч. движението от км 237 до км 308 на АМ \"Тракия\" в посока Бургас ще се осъществява в изпреварващата лента, поради ремонтни дейности.До 14 ч. поетапно ще се ограничава движението в изпреварващата, активната и аварийна лента при км 99 в посока Бургас за полагане на хоризонтална маркировка, а трафикът ще се осъществява в свободната лента.Необходимо е шофьорите да се движат с повишено внимание и съобразена скирост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.06.05", "title": "Ремонти и ограничения в движението на АМ Тракия"}
{"url": "http://www.cross.bg/miliona-liri-kartinata-1605960.html", "text": "/КРОСС/ Картината \"Натюрморт\" на Михаил Ларионов (1881 - 1964) бе продадена за 2,17 милиона британски лири (2,8 милиона долара) на търг на \"Сотбис\" в Лондон, предаде ТАСС.Първоначалната й оценка бе 1-1,5 милиона лири (1,3-1,9 милиона долара).От аукционната къща отбелязаха, че става въпрос за рядка творба на един от най-влиятелните руски авангардни художници, която не е била излагана публично около 60 години. Картината е нарисувана преди Ларионов да напусне Русия и да се установи в Париж през 1915 г.\"Натюрморт\" има нещо общо с картините му от периода 1910 г. - 1912 г., които станаха връх в отличаващия се с неопримитивизъм период в творчеството му.Картината \"Река Оят\" на Василий Поленов (1844 - 1927) бе продадена за 700 хиляди лири на същия търг. ", "date": "2019.06.05", "title": "Продадоха картина на руския художник Михаил Ларионов за 2,8 милиона долара "}
{"url": "http://www.cross.bg/bulgariya-rysiya-rymen-1605962.html", "text": "/КРОСС/ Убеден съм, че икономическото ни сътрудничество с Русия трябва да се развива, независимо от санкции и контрасанкции - така както го развиват нашите западни партньори. Особено в енергийната сфера, при спазване на важни принципи като конкурентност, прозрачност, сигурност на доставките и - особено важно за България - на изгодна цена. Това заяви президентът Румен Радев в интервю за Информационната агенция на Русия ТАСС по повод предстоящото си работно посещение в Руската федерация за участие в Международния икономически форум в Санкт Петербург.По думите на държавния глава икономическият форум в Санкт Петербург се утвърждава като една от водещите в света платформи за обмен на идеи в областта на икономиката и политиката. „Уникалното географско и културно положение на България на стика между различни култури я правят интересен партньор. Вярвам, че това ще се осъзнава от все по-широк кръг политици и предприемачи. Най-активните вече са в България\", коментира Румен Радев.Президентът посочи, че още в първия ден на визитата си ще се срещне с президента на Руската федерация Владимир Путин, с когото през 2018 г. възстановиха диалога между България и Русия на най-високо равнище след десетилетно прекъсване. „Този диалог трябва да се материализира от правителствата. Мисля, че с президента Путин споделяме това очакване\", призова държавният глава и отбеляза, че втората среща на двамата в рамките на такъв къс срок внася нова динамика в двустранните отношения.Русия е сред най-значимите външноикономически партньори на България в сферата на туризма, строителството, хранително-вкусовата промишленост и с ключово значение за доставката на енергийни ресурси. Страната ни внася руски енергийни продукти за милиарди левове и този внос формира основната част от двустранния стокообмен, отбеляза Румен Радев.„Имаме добро сътрудничество в сферата на транзита на руски природен газ през България. В момента изграждаме капацитет за допълнително получаване и разпределяне на руски газ и газ от други източници през наша територия\", заяви Румен Радев в отговор на въпрос за перспективата за продължаване на трасето на сегашния газопровод „Турски поток\" през България.По думите на президента, страната ни има добре развита газопреносна система, която е в процес на разширяване, а газовите връзки със съседните държави ще осигурят достъпа на руски газ до Централна Европа. Преди броени дни бе направена и първа копка на новия интерконектор с Гърция и България очаква да приеме газ и от „Турски поток\". „Що се отнася до перспективите, неведнъж съм заявявал, че най-сигурният, най-надеждният, а и най-евтиният път е директният. Затова логичният избор за увеличаване на преноса на руски газ през Черно море е това да става с газопровод до България\", е позицията на държавния глава.Според президента, проектът АЕЦ „Белене\" е неизбежен - в него вече са вложени 3 млрд. лева, средства на българските данъкоплатци, а развиващата се индустрия ще има нужда от сигурна енергия. За неговата реализация, обаче, са необходими ясни юридически, времеви и ценови рамки. „Процедурата за избор на стратегически инвеститор за новия АЕЦ бе обявена официално на 22 май и то в официалния вестник на Европейския съюз. В следващите 90 дни желаещите да изградят втората ни атомна централа могат да го заявят. Цялата процедура трябва да приключи до една година и на 22 май 2020 г. да е ясно кой ще изгражда АЕЦ \"Белене\"\", посочи Румен Радев.Помолен да определи двустранните отношения по десетобалната скала, президентът подчерта, че отношенията между България и Русия са хилядолетни, а историческата ни връзка е много силна. От България е дошла азбуката, на която днес пише народът на Русия, религията, която той изповядва и богослужебният език. По-късно Русия е пожертвала живота на десетки хиляди свои синове заради свободата на България и българите не са забравили това.„Вековните исторически връзки са причина за изключителната близост между нашите народи, която е устояла на всички превратности на времето и политиката. Затова аз не бих се наел да вкарам тези дълбоко емоционални отношения в таблиците на цифрите\", заяви Румен Радев. Дълг на днешните политици е да градят нашите отношения върху солидната историческа основа и да не робуват на мимолетни идеологически влияния, добави президентът.Запитан какво пречи на отмяната на режима на санкции, наложени от ЕС и Руската федерация, Румен Радев посочи, че условията за отмяна на санкциите, формулирани от Съвета на ЕС, са свързани с пълното изпълнение на споразуменията от Минск както от Русия, така и от Украйна. „Постигането на напредък по това условие е в интерес както на ЕС, така и на Русия\", подчерта държавният глава.„Считам за погрешна парадигмата за гарантиране на сигурността на една държава за сметка на сигурността на друга държава. Такава формула води до нестабилност, недоверие и поражда рискове\", заяви Румен Радев в отговор на въпрос дали Русия действително представлява заплаха за сигурността на Европа, в това число и за България, и против кого е насочено разширението на НАТО.„Членството на страните от Западните Балкани в НАТО, което България подкрепя, цели да се овладее конфликтния потенциал в нашия сложен регион\", посочи Румен Радев и добави, че присъединяването на Република Северна Македония към НАТО няма как да е заплаха за някого.„Убеден застъпник съм за свалянето на напрежението между НАТО и Русия и възстановяването на пълноценния диалог по въпросите на сигурността. Изграждането на повече доверие би превъзмогнало много от опасенията, които съществуват сега\", подчерта още президентът.Запитан дали ще се продължи сътрудничестото на България с Русия в областта на авиацията и отбраната, Румен Радев посочи, че дълги години Въоръжените ни сили, в частност авиацията, бяха пренебрегвани за сметка на други важни сектори от обществения живот. Това е дало отражение и на процесите по въвеждане на нови образци въоръжение и техника. „Надявам се, че тези негативни тенденции са минало и като доказателство за това, мога да посоча стартиралите проекти за превъоръжаване на Българската армия. Естествено, в авиацията е един от водещите проекти\", коментира държавният глава.По думите му отделените средства от българското правителство са недостатъчни за финансиране на цялостно превъоръжаване на Въоръжените сили, а това налага взаимноизгодно сътрудничество с Русия за поддържане на наличното ни въоръжение. В процеса на придобиване на нова техника по стартиралите проекти, ще е необходимо технологично време за усвояването й, през което трябва да се поддържа съществуващото въоръжение и техника и авиацията няма да бъде изключение от тези процеси, заяви още в интервюто си за ТАСС държавният глава Румен Радев.     ", "date": "2019.06.05", "title": "Румен Радев пред агенция ТАСС: Икономическото ни сътрудничество с Русия трябва да се развива"}
{"url": "http://www.cross.bg/vurha-sloveniya-ychastva-1605961.html", "text": "/КРОСС/ Държавният глава Румен Радев ще участва в Четвъртата среща на върха на регионалната инициатива \"Три морета\", която ще се състои в Словения, съобщиха от прессекретариата на президента.Българският президент ще посети Любляна по покана на словенския си колега Борут Пахор, който е домакин на форума.Инициативата \"Три морета\" е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти.Българският държавен глава ще участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария. Ще участва и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между Адриатическо, Балтийско и Черно море.Във водената от президента Радев делегация е министърът на икономиката Емил Караниколов, както и представители на българския бизнес, които ще участват в икономическия форум, съпътстващ срещата на върха в Любляна.В рамките на двудневната среща на върха ще присъстват председателят на Европейската комисия Жан-Клод Юнкер, германският президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка. ", "date": "2019.06.05", "title": "Румен Радев в Словения за срещата на върха на инициативата „Три морета“ "}
{"url": "http://www.cross.bg/gradina-stroitelstvo-suvetnik-1605963.html", "text": "/КРОСС/ Днес е последен ден за общественото обсъждане на новия план за Борисовата градина в София.Това, което ме притеснява в плана за Борисовата градина е, че въпреки заявките на кмета и на представители на общинския съвет от управляващата партия, че няма да се предвижда строителство и че то не трябва да фигурира дори в проекта за план, всъщност много сериозно строителство има в проекта на архитект Атанас Ковачев. Това каза в сутрешния блок на БТВ „Тази сутрин\" Марта Георгиева, общински съветник от ДСБ.Разгърнатата застроена площ е сериозна. Спряхме на 10 000 кв./м, а не сме открили всички обекти, които се предвиждат, тъй като има опит те да се прикрият, поясни Георгиева. Тя даде пример с климатичното училище, за което проектът предвижда да се построят три сгради на два етажа на място, където в момента има гора. По думите на общинския съветник от ДСБ се предвиждат и нови административни сгради, музей, културен център на три етажа, ресторант, игрища, паркинги и други.Според общинския съветник от БСП Альоша Даков предлаганият устройствен план на Борисова градина е изключително необходим, тъй като паркът трябва да се съхрани. Проектът за климатичното училище е по-скоро елемент от миналото на парка и няма логика да бъде изграден такъв нов обект. Още повече, че някогашната му функция едва ли може да се изпълни в момента, на мнение е Даков. Според него планът има нужда да бъде преработен в посока по-добра достъпност на хора с увреждания. Да се изградят специални алеи на хора със зрителни проблеми, на площадки за деца с двигателни проблеми - нещо, което в момента липсва в плана. Що се отнася до спортната инфраструктура Альоша Даков е на мнение, че тя трябва да бъде съхранена и модернизирана.Това е най-консервативният проект и с изричната задача към проектантския екип да не се допуска ново строителство. Идеята за климатичното училище не се подкрепя от кмета на София. Предстои да се обсъди темата с всякаква форма на ново строителство, коментира Лорета Радева, общински съветник от ГЕРБ. Според нея е нужен подземен паркинг при бул. „Драган Цанков\", защото натоварването в буферните зони на парка е голямо. По думите й през годините от Борисова градина са отнети терени и нарече „политически цинизъм\" тези партии в момента „да бият камбаната\". ", "date": "2019.06.05", "title": "Последен ден за обсъждане на плана за Борисовата градина"}
{"url": "http://www.cross.bg/zykurburg-aktzionerite-facebook-1605967.html", "text": "/КРОСС/ Трудните времена за лидера на Facebook Марк Зукърбърг продължават, съобщава BusinessInsider. Компанията обяви резултатите от гласуването на акционерите дали искат Зукърбърг да запази поста си. Вотът беше миналата седмица по време на годишната среща на акционерите. Още тогава беше ясно, че Зукърбърг губи подкрепа, но загубата се оказа по-голяма от очакваното.Резултатите от гласуването показват, че 68% от акционерите са гласували Зукърбърг да напусне поста като председател на борда на директорите. Те искат независима фигура на този пост, която да балансира позицията на Зукърбърг като изпълнителен директор. Същото предложение миналата година е получило 51% одобрение.Бунтът на акционерите се увеличава не само заради поведението на Зукърбърг. Основателят на Facebook държи контролния пакет акции, който му дава решаващ глас в гласуванията. Така, независимо какъв е резултатът в тях, крайното решение е изцяло от желанието на Зукърбърг и нищо не може да промени това.Недоволството на акционерите е още по-голямо именно при разпределението на акциите. 83,2% от инвеститорите са подкрепили предложение за премахване на двукласовата структура на акциите на компанията. Единият клас има по-голям брой гласове на акция спрямо другият. Естествено, Зукърбърг притежава над 75% от по-добрия клас, а останалите 25% са собственост на други директори в управлението на Facebook.По този начин ръководството на компанията си е гарантирало неприкосновеност независимо от желанието на мнозинството. Очаквано резултатите провокираха сериозно недоволство от страна на акционерите. Майкъл Конър от Open Mic определи поведението на ръководството на Facebook и Зукърбърг като арогантно.Вносителят на предложението за отстраняване на Зукърбърг Trillium Asset Management обяви, че е видимо, че акционерите са притеснени и искат промяна. Подобна голяма подкрепа за такова предложение е рядкост и е показателна, казва още фондът.За сега обаче недоволството на инвеститорите няма как да повлияе на поста на Зукърбърг. Той неколкократно обяви, че не планира и не иска да напуска и смята това за бягане от отговорност. ", "date": "2019.06.05", "title": "Акционерите на Facebook на бунт, не искат Зукърбърг"}
{"url": "http://www.cross.bg/bulgariya-iznos-iznosut-1605966.html", "text": "/КРОСС/ Макар българският износ да отбеляза нов исторически рекорд през 2018 г., достигайки 33,2 млрд. долара, България отстъпва позиции и е на 64 място сред всички износители в света (61 за 2017 г.), сочи изследване, публикувано от Българската стопанска камара.Ръстът на родния експорт за 2018 г. спрямо 2017 г. е 6%, при увеличение на световния внос с 10%.Какво изнася България? Групите стоки с най-голям износ са електрическа техника и електроника, мед и изделия от мед, енергоносители - горива и електроенергия, и машини и апарати. Тези 4 групи стоки формират 36% от износа на страната.От анализа са изключени доставките за отбраната, тъй като НСИ третира тази информация като конфиденциална. Според неокончателни данни на вносителите, България е изнесла стоки с военно предназначение поне за 777 милиона долара през миналата година.Редица държави, които са пазар за българска специална продукция, обаче не предоставят данни за търговията си с нея.Електрическата техника и електрониката продължават своя експортен възход с 10% средногодишен ръст за последните пет години, докато за същия период световният внос се е увеличил с 4%. Това се дължи в голяма степен на ръста през последната година - 19%.Видно е, че тези български производители са конкурентоспособни на глобалните пазари и изместват други доставчици.Износът на машини и апарати също се представя добре и бележи ръст от 5%, докато световният внос расте с 2%.Изключвайки специфичните доставки, износът на зърно заема пета позиция. Следват фармация, автомобилна индустрия, изделия от желязо и стомана, пластмасовите изделия, облеклата.По експертни оценки, износът на военна продукция би трябвало да е на единадесето място сред водещите стокови групи. Ако този износ се добави към посочените 33,2 млрд. дооара, България ще изпревари Литва в световната ранглиста.По експертна оценка суровини и енергоносители общо формират 29-30% от износа на България.Добре се представят износът на медикаменти, кабелни снопове за автомобилистроенето, маслодаен слънчоглед, части и възли за машини и апарати, руди на благородни метали. Впечатление прави ръст от 113% на биодизел и тръби за газ - 228%, докато износът на електроенергия спада със 7%.Ръстът в стойност на износа за периода 2018 г. спрямо 2017 г. е най-голям при ветеринарните ваксини, семената за посев, частите за мотоциклети и мотопеди, кожите от норки и надуваемите салове.България държи 24,5% от световния пазар на патешки черен дроб. Временно консервираните череши имат 19,7% дял, пшеницата за посев - 14,5%, патешкото месо - 13,3%, рудите на благородни метали - 11,6%, маслодайния слънчоглед - 11,1%, анодната мед - 10,8%.През 2018 г. сме осъществили износ за 198 държави и територии. За много тях обаче се касае за малък износ на нишови продукти.Най-важните пазари за България са Германия, Италия, Румъния, Турция и Гърция, които общо допринасят за 46,4% от българския износ. Следват Франция, Белгия, Холандия, Китай, Испания, Великобритания, Полша, Чехия, Сърбия, Австрия, Унгария, САЩ, които добавят още 32,5%. С всеки от първите 7 търговски партньора имаме положителен търговски баланс, като сумарното салдо е на плюс с общо 2 млрд. долара.Измежду значимите партньори сериозен ръст за миналата година има износът за Германия - 22%, Италия - 15%, Румъния - 15%, Гърция - 15%, Холандия - 23%, Китай - 15%. Спад има в износа за Турция, Франция и Испания. ", "date": "2019.06.05", "title": "БСК: Българският експорт расте"}
{"url": "http://www.cross.bg/sgrada-remonta-deloto-1605968.html", "text": "/КРОСС/ Делото за рухналата сграда на „Алабин\", убила две момичета, тръгва на втората съдебна инстанция - Софийският апелативен съд. За сряда е насрочено първото заседание по процеса там.5-етажната сграда в центъра на София се срути на 19 септември 2006 година. Под руините й загинаха 26-годишната Деница Ченишева и 24-годишната Петрина Христова.През ноември миналата година, 12 години след рухването на сградата-убиец на \"Алабин\", съдът оправда подсъдимите. Софийски градски съд се произнесе, че собственикът на сградата Георги Кирчев е невиновен, както и инженерът, контролирал ремонта Петър Петров, Николай Симеонов, управител на фирмата, ангажирана с ремонта и строителят Манчо Антонов.Присъдата по делото на Софийски градски съд е протестирана от прокурор Милко Момчев пред Апелативен съд-София, с искане за постановяване на нова, осъдителна присъда. ", "date": "2019.06.05", "title": "Делото за рухналата сграда на „Алабин” тръгва в САС"}
{"url": "http://www.cross.bg/agentziya-ychastvali-organizatzii-1605950.html", "text": "/КРОСС/  При полицейската операция са арестувани 7 души, които са били на бразилска риболовна лодка в открито море, недалеч от португалската граница.В акцията, под кодовото наименование \"Бял пясък\", са участвали няколко международни организации. При претърсването на лодката са открити над 50 чувала с кокаин, който е бил предназначен за европейския пазар.Наркотикът е открит в специално изготвен тайник на плавателния съд. \"Всички задържани лица са чуждестранни граждани на възраст между 36 и 64 години\", се казва в полицейското съобщение от Лисабон.Освен португалски и бразилски организации, в разкриването на наркомрежата са участвали още американската агенция за борба срещу наркотрафика ДЕА и Националната агенция за борба срещу престъпността на Великобритания. ", "date": "2019.06.05", "title": "Над 1 тон кокаин задържаха в Португалия "}
{"url": "http://www.cross.bg/sega-tryd-telegraf-1605951.html", "text": "/КРОСС/в. Сега -  Надплатените милиони на партиите ще останат тайнав. Сега -  Под натиск от Брюксел властта склони да обсъжда защита на длъжницитев. 24 часа -  Президентът атакува магистрала „Хемус\"в. Труд - Нещо ни пързалят американците за самолетитев. Телеграф - Мълнии трепят туристи на плажав. Монитор -  Подлезите в София с бутикови наеми, в страната пустеятв. Сега - ГЕРБ се измъкна от отчета за похарчените на тъмно милиони в Пловдивв. Сега - Четвъртокласниците влошават резултатите си по три от четири предметав. 24 часа - Прокуратурата нареди партиите да връщат пари, почна разследванев. 24 часа - Поне 2,1 млрд. лв. ще струват новите F-16в. Труд - Надписването на субсидиите обявено за незаконнов. Труд - Програма за следващите 3 години предвижда: Още 9 млн. лева за връщане на цигани в училище в. Телеграф - Конгресът на САЩ даде зелена светлина за F-18в. Телеграф - Църквата обяви война на сектитев. Монитор - Учениците по-добри на диктовката, затрудняват ги задачите със свободен отговор - в. Монитор - Преброиха дефицит на 450 лекарствав. Сега - Цветан Цветков, председател на Сметната палата:Партиите имат твърде широки възможности да харчат субсидиите си в. 24 часа - Пламен Стефанов, управител на „Енерго-Про енергийни услуги\":Никой търговец вече не може да привлича с 20% по-евтин ток, ние предлагаме решения за спестяване - 15в. Труд - Светла Несторова, председател на управителния съвет на Асоциация на застрахователите в България, пред „Труд\": Необходим е дебат за това има ли цена човешкият животв. Телеграф - летецът Красимир Стоянов, дубльор на Александър Александров: Българин ще излети пак в космоса до 10 годинив. Монитор - Д-р Ангел Джамбов, носител на награда „Питагор\" за млад учен за 2019 г.: Младите вече се оценяват по високите постиженияв. Сега - Колко патриоти побира джипът на Борисов, ако ДПС е в багажника?в. 24 часа - е възкръсне ли отново социалдемокрацията в Европа?в. Труд -  Антиправославна реторика - поредната опорна точкав. Телеграф - Застраховката да чукам на дърво в. Монитор - За няколко метра жица повече  ", "date": "2019.06.05", "title": "Преглед на вестниците "}
{"url": "http://www.cross.bg/napadnala-asenov-shakata-1605954.html", "text": "/КРОСС/ Масов бой между роми в Пловдив, съобщава TrafficNews. Фамилия Маджарски е нападнала с още 20 души Николай Асенов  - Шаката. Асенов има 13 присъди, като последната от тях е за изнасилване. Не е ясна причината за сблъсъка.Фамилия Маджарови е нападнала Шаката, а след това той е събрал още хора. Имало е брадви, ножове и дори стрелба с газов пистолет. На мястото е отишла и полиция. Има отведени и задържани. ", "date": "2019.06.05", "title": "Масов бой между роми в пловдивския кварал \"Столипиново\""}
{"url": "http://www.cross.bg/depardiiio-temim-nego-1605949.html", "text": "/КРОСС/  Разследването за сексуален тормоз и изнасилване срещу Жерар Депардийо бе прекратено, оповести парижки съд, цитиран от Франс прес. То започна във връзка с предявени срещу него обвинения от млада актриса.Жалбата срещу Депардийо бе подадена в края на август миналата година в държавното обвинение в Екс ан Прованс, Южна Франция, от 22-годишна актриса, която твърди, че е станала жертва на сексуални посегателства от страна на актьора и е била изнасилена от него в парижкия му апартамент на 7 и 13 август същата година.Адвокатът на Депардийо Ерве Темим нееднократно заяви, че клиентът му категорично отхвърля подобни обвинения. Защитникът осъди също разпространението на информация за делото от медиите, защото това уронвало репутацията на Депардийо.Темим не изключи възможността Депардийо да заведе дело за клевета срещу актрисата. ", "date": "2019.06.05", "title": "Прекратиха разследването срещу Депардийо за изнасилване "}
{"url": "http://www.cross.bg/beshe-ostava-vtornik-1605952.html", "text": "/КРОСС/ Остава частичното бедствено положение в Провадия. То беше обявено вчера заради опасност да прелее язовир Тутраканци.Обстановката е стабилизирана, но опасността не е отминала, съобщиха късно вечерта във вторник от МВР. Заради проливните дъждове  има риск да се скъса язовирната стена. Два екипа на пожарната и хидро-модул  бяха изпратени на място. Над язовирната стена се поставяха чували с пясък. С помощта на багер беше разширен преливникът.Временно са евакуирани част от жителите на село Тутраканци. А полицаи охраняват къщите им. Кметът на съседното село Бозвелийско също беше предупреден да е готов да направи евакуация.В късните часове във вторник нивото на язовира започна да спада. Тази сутрин ще бъде решено дали хората могат да се върнат по домовете си.Очаква се да се вземе решение и дали язовирът да бъде напълно източен, или стената му да се ремонтира. ", "date": "2019.06.05", "title": "Остава частичното бедствено положение в Провадия"}
{"url": "http://www.cross.bg/leva-sotzialnata-mesetz-1605953.html", "text": "/КРОСС/ Социалната пенсия за старост става по-висока от 1 юли. Тя се увеличава със 7 лева - до 132 лева и 74 стотинки на месец.Очаква се правителството да одобри промяната на днешното си заседание. Решението е заради вече одобреното с бюджета за тази година увеличение на всички пенсии с 5,7% от 1 юли. От началото на следващия месец се вдига и таванът на пенсиите. Така най-високите доходи на възрастните хора вече ще са до 1200, а не както сега - 900 лева. ", "date": "2019.06.05", "title": "Социалната пенсия за старост става по-висока от 1 юли"}
{"url": "http://www.cross.bg/babish-protest-chehiya-1605955.html", "text": "/КРОСС/ Повече от 100 000 души излязоха на протест в Прага и поискаха оставката на чешкия премиер Андрей Бабиш. Според мнозина, това е най-голямата демонстрация в Чехия след падането на комунизма.Премиерът Бабиш е подозиран в измама с европейски субсидии и конфликт на интереси.От края на април в Чехия редовно има протести срещу Бабиш и министърката на правосъдието Марие Бенешова, която според демонстрантите цели да възпрепятства съдебния процес срещу премиера.", "date": "2019.06.05", "title": "Многохиляден протест в Прага поиска оставката на чешкия премиер "}
{"url": "http://www.cross.bg/zasedanie-depytatite-ystanovyavane-1605958.html", "text": "/КРОСС/ В първото за седмицата пленарно заседание депутатите ще разгледат на първо четене промените в Закона за авторското право и сродните му права.Текстовете са инициирани от Съвета за защита на интелектуалната собственост, който е консултативен орган към министъра на културата и осъществява координация и сътрудничество между държавните институции, органите на местното самоуправление и неправителствените организации, работещи в тази област.Основната цел на предлаганите изменения е създаване на възможност за използване на съвременни технологични решения за осъществяване на дистанционен мониторинг върху телевизионните програми, разпространявани от кабелни, сателитни и други платформени оператори. Новите текстове предвиждат и установяване на улеснена процедура по връчване на актовете за установяване на административни нарушения и на наказателни постановления.Предлага се и прецизиране на разпоредби, засягащи колективното управление на авторски или сродни на тях права.В рамките на пленарното заседание депутатите ще разгледат и проект на решение за попълване състава на Комисията по регионална политика, благоустройство и местно самоуправление. ", "date": "2019.06.05", "title": "Депутатите захващат закона за авторското право "}
{"url": "http://www.cross.bg/suprygata-donald-gosti-1605956.html", "text": "/КРОСС/ Президентът на САЩ Доналд Тръмп съпругата му Мелания приключиха втория ден от посещението си в Лондон с \"реципрочна\" вечеря в резиденцията на американския посланик във Великобритания, съобщава БТА.Президентът и първата дама посрещнаха принц Чарлз и съпругата му Камила на червен килим пред резиденцията, известна като Уинфилд хаус. На вечерята присъстваха около 60 гости, а президентът седеше между британската министър-председателка Тереза Мей и принц Чарлз.Сред американските гости бяха държавният секретар Майк Помпейо и министърът на финансите Стивън Мнучин. ", "date": "2019.06.05", "title": "Доналд и Мелания Тръмп дадоха вечеря в посолството на САЩ в Лондон"}
{"url": "http://www.cross.bg/okolnata-sreda-vuzdyha-1605957.html", "text": "/КРОСС/ По случай Световния ден на околната среда на 5 юни Министерството на околната среда и водите организира повече от 50 инициативи в страната. Това е най-мащабното ежегодно събитие, посветено на защита на природата.Инициативата е основен механизъм на ООН за повишаване на осведомеността и за насърчаване на действия за опазване на околната среда. Централното събитие ще е на 5 юни в София, когато български компании ще представят своите иновативни решения на изложението „Иновации за качество на въздуха\". Предвижда се събитието да се проведе в парк-градина „Централна баня\" в центъра на столицата, в непосредствена близост до сградата на Министерство на околната среда и водите от 14:00 до 17:00 ч.Тази година Световният ден на околната среда дава възможност на всеки да се включи в борбата срещу замърсеността на въздуха по света, уточняват от МОСВ.Организаторите призовават в помощ на околната среда да се изключват светлини и електроуреди, които не се използват; да се използва домакинска техника, която пести пари и щади здравето; да не се изгаря отпадък - това директно допринася за замърсяването на въздуха; да се използва обществен транспорт, да се пътува споделено, да се кара велосипед или да се ходи пеша; да се премине на хибриден или електрически автомобил; да се изключва двигателя на автомобила, когато не е в движение; да се компостират органичните хранителни продукти и да се рециклират неорганичните отпадъци; да се използват нетоксични бои.", "date": "2019.06.05", "title": "Световен ден на околната среда "}
{"url": "http://www.cross.bg/everest-ystanoviha-lhottze-1605948.html", "text": "/КРОСС/  Американски учени установиха, че Еверест и околните върхове са все по-мръсни и топли, а близките ледници се топят толкова бързо, че сигурно изкачването ще стане по-опасно, съобщи Асошиейтед прес.Проф. Джон Ол от университета на Западен Вашингтон и екипът му седмици изследваха снега на Еверест и околните върхове, както и растенията по хълмовете. Те установиха, че снегът е замърсен в дълбочина и е изненадващо тъмен, когато бъде обработен и филтриран.Пробите ще бъдат изследвани допълнително след завръщането на учените в САЩ.Те планирали да изкачат Еверест и съседния връх Лхотце, но заради претоварването по пътя към Еверест са променили плановете си. Достигнали са до последния лагер на 8000 м, където се разделя планината, и са изкачили само Лхотце. ", "date": "2019.06.05", "title": "Еверест става все по-мръсен и топъл, установиха учени "}
{"url": "http://www.cross.bg/sv-svshtmchk-doroteii-ep-tirski-prep-petur-koritzki-1605943.html", "text": "/КРОСС/ Житие на свети свещеномъченик Доротей, епископ ТирскиСв. Доротей управлявал църквата в продължение на 50 години. След като прекарал в необитаеми места във време на Диоклетиановото гонение против християните, той се върнал в катедрата си в царуването на Константин Велики и обърнал към Христа мнозина езичници.При Юлиан Отстъпник св. Доротей приел мъченическа смърт в 361 г. в \"Удския град в Долна Мизия - Одесос (сегашна Варна), подчинен на митрополита Маркианопол\". На него се приписват разказите за пророците, апостолите и 70-те Христови ученици. Особено известна е неговата гръцколатинска Синтагма - сборник от църковни и граждански закони. ", "date": "2019.06.05", "title": "Св. свщмчк Доротей, еп. Тирски. Преп. Петър Корицки "}
{"url": "http://www.cross.bg/depytat-predsedatel-oto-1605946.html", "text": "/КРОСС/ Борислав Чучков, актьор, продуцент Владимир Живков, юрист, бизнесмен Димитър Стоянов, депутат от „БСП за България\" в 44-ото НС Емил Христов, депутат от ГЕРБ в 44-ото НС Калина Тасева, художничка Максим Минчев, генерален директор на БТА Михаил Екимджиев, адвокат, председател на УС на Асоциацията за европейска интеграция и права на човека Николай Дойнов, журналист, водещ в Нова телевизия Проф. д-р Петър Славейков, бивш председател на Селскостопанска академия Станислав Анастасов, бивш депутат от ДПС.  ", "date": "2019.06.05", "title": "Рождениците на 5 юни"}
{"url": "http://www.cross.bg/tema-stydioto-bulgariya-1605945.html", "text": "/КРОСС/Тема: Телемедицина. Модерна медицина - как местни лекари заедно със специалисти от „Пирогов\" ще консултират пациенти по интернетТема: Еврозона. България и Еврозоната - по пътя към евротоТема: В първи клас. Има ли напрежение заради приема на първокласници в София - гост Ваня КастреваТема: Етикет и протокол. Кралски прием - за жестовете, облеклото и поведението - как кралица Елизабет Втора посрещна семейство ТръмпТема: Тема: След валежите. На живо: Как валежите в Пловдив и региона ще се отразят на житните култури?Тема: Ще бъдат ли върнати надвзетите средства за партийни субсидии? Дискусия в студиото - Десислава Атанасова и Крум Зарков;Тема: След изборните скандали - ще оцелее ли малката коалиция? Гост - Волен Сидеров;Тема: Продължават поройните дъждове. Как се справят в най-засегнатите райони?Тема: Има ли опасност от преливане на язовири? В студиото председателят на Държавната агенция за метеорологичен и технически надзор Петър Горновски;Тема: Има ли опасност за жителите на село Тутраканци, които бяха евакуирани заради преливащ язовир?Тема: Как на адреса на водещия на Новините - Христо Калоферов са били регистрирани африкански и сирийски мигранти, а той не може да ги  отпише?Тема: Кой е отговорен за това, че партиите са получили субсидия от 13 лв на глас вместо от 11? Колко милиона са надвзетите пари и как ще бъдат върнати? В студиото спорят Менда Стоянова от ГЕРБ и Филип Попов от БСП.Тема: Румен Бахов и пловдивската полиция по следите на собствениците на изгубени в наводненията регистрационни табели на автомобили.Тема: Защо мъж от Ямбол прегази улично куче, за което съседите му се грижат?Тема: Въпреки забраната на КЗК за таксиметрова фирма, която работи без документи, шофьорите й продължават да извършват превози.Тема: Защо за поредна година има критики и съпротива срещу провеждането на „София прайд\"?Тема: 40 години от първата международна детска асамблея „Знаме на мира\"Тема: Как един жител на Шумен реши да премине с каяк  2500 километра от извора на река Дунав до Черно море? ", "date": "2019.06.05", "title": "Теми и гости в сутрешните блокове на телевизиите"}
{"url": "http://www.cross.bg/voiina-svetovna-stava-1605944.html", "text": "/КРОСС/ 70 г. - Тит Флавий Веспасиан и предвожданите от него римски легиони пробиват средната стена на Йерусалим в Обсадата на Йерусалим.1305 г. - Бертран де Го е избран за папа под името Климент V.1817 г. - Фронтенак става първият параход пуснат на вода в Големите езера.1849 г. - Дания става конституционна монархия с подписването на нова конституция.1851 г. - Романът Чичо Томовата колиба на Хариет Бичър Стоу започва да се публикува в подлистник във вестникк Национална ера.1864 г. - Американска гражданска война: Битката за Пиемонт завършва с победа на войските на генерал Дейвид Хънтър от Севера над войските на конфедератите от Юга. Битката се води при Пиемонт във Вирджиния. Близо 1000 души са пленени.1866 г. - Според изчисленията, планетата Плутон е достигнала своя най-голям афелий; следващият афелий ще бъде достигнат през август 2113 г.1873 г. - Основан е град Кимбърли в Република Южна Африка.1900 г. - Британски войници превземат Претория по време на Втората бурска война.1904 г. - Основан е парагвайският футболен Клуб Насионал.1915 г. - Нанесени са поправки в конституцията на Дания, които дават избирателни права на жените.1942 г. - Втора световна война: САЩ обявяват война на Царство България в отговор на обявената символична война на САЩ.1942 г. - Втора световна война: При Битката при Мидуей е потопен японския самолетоносач „Акаги\".1944 г. - Втора световна война: Над 1000 британски бомбардировача пускат 5000 тона бомби по германски артилерийски батареи на брега на Нормандия при подготовката за десанта от 6 юни 1944 г.1947 г. - План Маршал: По време на реч в Харвардския университет държавният секретар на САЩ Джордж Маршал призовава за оказване на икономическа помощ на следвоенна Европа.1963 г. - Британският военен министър Джон Профумо подава оставка заради сексуален скандал.1967 г. - Започва Шестдневната война с атаката на израелските военновъздушни сили срещу цели в Египет, Йордания и Сирия.1968 г. - Американският кандидат-президент Робърт Кенеди е смъртоносно прострелян в хотел „Амбасадор\" в Лос Анджелис от палестински емигрант и умира на следващия ден.1975 г. - Суецкият канал отваря за първи път след Шестдневната война.1977 г. - Извършва се военен преврат в Сейшели.1984 г. - Министър-председателят на Индия Индира Ганди дава нареждане за нападение над Златния храм, свещеното място на сикхите.2004 г. - Антоанета Стефанова става световна шампионка по шахмат за жени.2006 г. - Сърбия обявява независимост от конфедерацията Сърбия и Черна гора. ", "date": "2019.06.05", "title": "5 юни в историята"}
{"url": "http://www.cross.bg/chasa-sofiyaot-suvet-1605947.html", "text": "/КРОСС/ София.От 09.00 часа ще започне редовното заседание на Народното събрание.***София.От 10.00 часа ще започне седмичното заседание на Министерския съвет.***София.От 10.15 часа в Гранитната зала на Министерския съвет министър Екатерина Захариева и министърът на външните работи на Кралство Нидерландия Стеф Блок ще дадат пресконференция след среща между двамата.***София.От 11.30 часа министърът на младежта и спорта Красен Кралев и заместник-министърът на труда и социалната политика Зорница Русинова ще подпишат проект за „Разработване и внедряване на стандарти за качество при предоставяне на младежки услуги в България\" в Гранитната зала на Министерския съвет.***София.От 14.00 часа министърът на околната среда и водите ще открие в парк-градина „Централна баня\" изложението „Иновации за качество на въздуха\", на което български компании ще представят своите иновативни решения. Събитието е част от инициативите за отбелязване на Световният ден на околната среда.***Варна.От 09.00 часа във в.к. „Ривиера\" във Варна енергийният министър Теменужка Петкова ще участва в традиционната конференция „Българската атомна енергетика - национална, регионална и световна енергийна сигурност\".***София.От 11.00 часа в Дом на Европа, ул. „Георги С. Раковски\" №124, Бяла книга за устойчиво развитие и кръгова икономика на Балканите ще бъде представена на конференция в София.***София.От 13.00 часа в сградата на Висшия съдебен съвет, ул. „Eкзарх Йосиф\" № 12, ще се проведе заседание на прокурорската колегия на ВСС.***София.От 13.00 часа в Сити Марк Арт Център на адрес: гр. София, бул. „Янко Сакъзов\" № 30, оперативна програма „Развитие на човешките ресурси\" ще зарадва деца от социални услуги в гр. София с мюзикъла на Детска вокална група „Бон-Бон\". В 12:30 часа заместник-министърът на труда и социалната политика Зорница Русинова ще направи изявление пред медиите във фоайето на Сити Марк Арт Центъра.***Варна.От 11.00 часа в Дома на Ловно-рибарско дружество - Варна по повод 130 години от основаването си.***Плевен.Медицинският университет в града ще бъде домакин на Национална конференция по хирургия и сестринска сесия за специалистите по здравни грижи.***Пловдив.От 09.30 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията\" (ГДИН) главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби.***Шумен.От 10.00 часа в Информационния център на РИОСВ ще бъдат наградени участници в конкурса за найдобра екологична инициатива „Мисли зелено - пази природата\". ", "date": "2019.06.05", "title": "Предстоящи събития на 5 юни"}
{"url": "http://www.cross.bg/narichaii-narechi-chovek-1605942.html", "text": "/КРОСС/ \"Човек никога не знае какво ще се случи. Това те държи непрекъснато в състояние на удивление. Не го наричай неустановеност - наречи го чудо. Не го наричай несигурност - наречи го свобода.\" Ошо", "date": "2019.06.05", "title": "Човек никога не знае какво ще се случи"}
{"url": "http://www.cross.bg/predimno-mesta-valezhi-1605959.html", "text": "/КРОСС/ В сутрешните часове на сряда над по-голямата част от страната облачността ще намалее до предимно слънчево време. След обяд и до полунощ отново ще се развива купесто-дъждовна облачност и на много места, главно в Западна и Централна България, ще има валежи и гръмотевични бури. Остава повишена вероятността за локални интензивни явления и градушки, но на по-малко места, в сравнение с предишните дни. В източните райони ще е почти без валежи, с повече слънчеви часове и по-топло. Максималните температури ще са предимно между 21° и 26°.", "date": "2019.06.05", "title": "Очаква ни слънчева и топла сряда"}
