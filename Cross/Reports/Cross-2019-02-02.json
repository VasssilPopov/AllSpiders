{"url": "http://www.cross.bg/madyro-demonstratzii-gyaiido-1595499.html", "text": "/КРОСС/ Венецуела се готви за нови мащабни протести. Две демонстрации са планирани с различни послания. Едната е по инициатива на самопровъзгласилия се президент Хуан Гуайдо, който призова привържениците си да засилят натиска над президента Николас Мадуро да подаде оставка. Мадуро също е свикал митинг на свои привърженици днес в чест на 20-годишнината от Боливарската революция. На този фон Съединените щати възнамеряват да изпратят хуманитарна помощ на Венецуела, въпреки отказа на президента Николас Мадуро. Това заяви помощникът на американския държавен глава за националната сигурност Джон Болтън в изявление в профила си в Twitter. Помощта ще се състои в медикаменти, хирургически материали и хранителни стоки за венецуелския народ. Съединените щати ясно подчертаха, че подкрепят Хуан Гуайдо за президент. А вицепрезидентът Майк Пенс поиска на диктатурата на Мадуро да бъде сложен край.", "date": "2019.02.02", "title": "Нови мащабни демонстрации във Венецуела  "}
{"url": "http://www.cross.bg/zhiletki-zhultite-ystroiistva-1595463.html", "text": "/КРОСС/ В Париж започна шествие на \"жълтите жилетки\" в подкрепа на пострадалите по време на демонстрациите на протестното движение, предаде ТАСС, като се позова на телевизия Бе Еф Ем. По данни на правителството над 2000 души са били ранени от началото на протестните акции на 17 ноември миналата година, отбелязва Асошиейтед прес.Това е дванадесетата поредна събота, в която \"жълтите жилетки\" излизат по улиците на Париж и други френски градове, посочва Франс прес. Неколкостотин демонстранти тръгнаха от площад \"Феликс Ебуе\" в Дванадесети район на Париж към Площада на Републиката.Така нареченият \"бял марш\" е в знак на солидарност с пострадалите по време на протестните прояви на \"жълтите жилетки\", като в него участват 30 от ранените демонстранти. Сред тях е и неофициалният лидер на движението Ерик Друе Жером Родригес, който бе ранен в главата при сблъсък между полицията и демонстрантите на Площада на Бастилията преди седмица. Много от \"жълтите жилетки\" носят плакати с надписи \"Край на полицейското насилие\".Демонстрантите настояват полицията да спре да използва специални устройства за изстрелване на гумени куршуми и гранати, за които се твърди, че причиняват сериозни наранявания и които са забранени в повечето европейски страни. Жером Родригес бе ранен в окото именно с такова устройство. Твърди се, че общият брой на тежко ранените в очите демонстранти е 20 души, като по-голямата част от тях са загубили око. Част от останалите \"жълти жилетки\" на днешния протест носят превръзки на очите в израз на солидарност с ранените.Държавният съвет на Франция бе сезиран по въпроса с употребата на специалните устройства и вчера постанови, че рискът от насилие по време на демонстрациите създава необходимостта на силите на реда да им бъде позволено да ги използват. Решението на съвета бе разкритикувано от \"жълтите жилетки\".Френският външен министър Кристоф Кастанер призна вчера, че специалните устройства са в състояние да нанасят сериозни наранявания. Кастанер обеща санкции при положение, че силите на реда превишат правата си, като Генералният инспекторат към френската полиция е започнал 116 разследвания на подобни случаи. Въпреки това министърът подчерта, че полицията има право да използва устройствата срещу създателите на безредици.\"Ако нямаше разграбени магазини, издигнати барикади, изгорени автомобили и опустошени сгради, ако законът беше спазван, нямаше да има и ранени\", подчерта Кастанер. (БТА)", "date": "2019.02.02", "title": "2000 души ранени при протестите на \"жълтите жилетки\"  (Обновена)"}
{"url": "http://www.cross.bg/ylong-rakovi-vidove-1595500.html", "text": "/КРОСС/ Чаят улонг (Оолонг) допринася за забавяне и спиране на растежа на ракови клетки. До този извод са стигнали американски медици след извършване на лабораторни експерименти, съобщава сп. Anticancer Research.Учени от университета в Сейнт Луис, Мисури, заключиха, че честата консумация на чай улонг намалява възпаленията и помага за по-бързото и по-ефикасно спиране на растежа на ракови клетки в лабораторна среда.В рамките на доклинични изследвания специалистите тествали екстракт от въпросния чай върху образци от тумори на млечната жлеза.По мнението на онколозите, редовната консумация на чай улонг позволява значително да се намали интоксикацията на организма и да се подобри състоянието на вътрешните органи при агресивни видове лечение.Освен това анализът на ракови заболявания в Китай показал, че в районите, където чаят улонг е неотменима част от хранителния режим, заболеваемостта от всички видове рак е с 35-40 на сто по-малка в сравнение с показателите за цялата страна.Американските медици планират и друго изследване, което да докаже укрепващите здравето и стимулиращите имунната система свойства на чая улонг.", "date": "2019.02.02", "title": "Чаят удължава живота"}
{"url": "http://www.cross.bg/rysiya-ministur-maas-1595494.html", "text": "/КРОСС/ САЩ обявиха, че ще се оттеглят от Договора за премахване на ракетите със среден и по-малък обсег (ДРСМО) от периода на студената война на 2 август 2019 г., като обвиниха Русия за нарушаване на споразумението. Междувременно външните министри на ЕС не са сигурни как да реагират. Някои се страхуват от началото на нова надпревара във въоръжаването, докато други призовават САЩ и Русия да направят всичко по силите си, за да спасят договора. Засега обаче не са предприети конкретни стъпки към тази цел, пише \"Дойче веле\", цитирана от Агенция \"Фокус\". През последните седмици германският външен министър Хайко Маас се опита да спаси Договора. Той пътува до Москва, за да обсъди въпроса с руския си колега Сергей Лавров, но без резултат; разговорите му във Вашингтон се оказаха също толкова безплодни. Може би германският канцлер Ангела Меркел, която притежава далеч по-голям опит и международно влияние, може да се заеме с въпроса с руския президент Владимир Путин, за да види дали има някакъв шанс Русия и САЩ да подновят преговорите. Външният министър Маас предложи конференцията за разоръжаване в Берлин през март да осигури форум за такива разговори - въпреки че срещата на върха официално се фокусира върху заплахите от въоръжени безпилотни самолети и роботи-убийци. Маас заяви, че Китай трябва да бъде включен във всички преговори, тъй като той значително допринася за глобалната надпревара във въоръжаването. Действително германският външен министър се надява, че конференцията може да отбележи първата стъпка към оформянето на всички нови споразумения за разоръжаване, въпреки че не е ясно дали големите военни сили дори ще присъстват на срещата на върха. Въпреки мрачните перспективи, Маас не вярва, че историята ще се повтори. \"Студената война е история\", каза той в Букурещ, където присъства на разговори с външните министри на ЕС. \"Решенията от тази епоха са напълно неподходящи за днешните предизвикателства\", добави той. Но неговият предшественик, Зигмар Габриел, не е толкова сигурен. Той каза за германския всекидневник Tagesspiegel, че краят на ДРСМО представлява неизбежна опасност за ЕС, който би могъл да раздели блока и да подкопае общата му програма за външна политика и сигурност. Това е така, защото източните членове на ЕС се тревожат дали техните западни партньори ще ги защитят в случай на руска атака. Те искат ЕС да постави повече войски, за да гарантира тяхната сигурност. В същото време, каза той, ЕС трябва да призове САЩ да позволят ядреният им арсенал да бъде инспектиран като знак за добра воля, за да убеди Русия да последва примера му. Междувременно литовският външен министър Линас Антанас Линкевичус няма никакво съмнение кой е отговорен за настоящата криза, заявявайки, че от години има \"ясни доказателства\", че Русия нарушава Договора. Той каза, че САЩ са се опитали и не са успели да принудят Русия да се съобрази с Договора и че руснаците също нарушават множество други споразумения. За Линкевичус загубата на такъв договор означава \"по-малко стабилност, повече несигурност\". И все пак той не вижда какви са жизнеспособните алтернативи на масата и обвинява Русия, че постоянно пресича червените линии. Всъщност Литва и другите балтийски държави, заедно с Полша, отдавна се оплакват от военната позиция на Русия и изразиха желание американски ракети със среден обсег да бъдат разположени в техните страни. Министърът на външните работи на Люксембург Жан Аселборн изрази опасение: \"Географски, ние сме тези, които страдат, ако въоръжението е отново на дневен ред.\" Аселборн заяви, че ЕС няма друг избор, освен да действа като посредник между САЩ и Русия, тъй като блокът е притиснат между двете сили. Въпреки това, предупреди Аселборн, дебатите за нова надпревара във въоръжаването биха могли допълнително да поляризират и отслабят блока. Ръководителят на външната политика на ЕС Федерика Могерини от своя страна подчерта, че Европа има голяма полза от сигурността, гарантирана от ДРСМО, и следователно най-много може да загуби. \"Това, което определено не искаме да видим, е нашият континент да се върне към бойното поле или да се превърне в място, където външни свръхсили се сблъскват помежду си. Това принадлежи на далечна история.\" Тя обобщи както надеждите, така и страховете на ЕС: „Определено не искаме дори да обмисляме възможността да вървим назад по този път“. ", "date": "2019.02.02", "title": "\"Дойче веле\": Европейците са ужасени от края на договора за ядрените ракети"}
{"url": "http://www.cross.bg/pargov-dobavi-kaloyan-1595497.html", "text": "/КРОСС/ Елена Йончева ясно показа какво се случва в държавата, а това е един от десетките примери - как се харчи публичният ресурс - национален и европейски. Това каза председателят на ГС на БСП - София Калоян Паргов, съобщиха от пресцентъра на партията. Той добави, че Ларгото е бил обект, широко популяризиран като голямо достижение, което очевидно се е оказало доста скъпо. \"След 2009 г. отворихме една \"кутия на Пандора\" с идването на ГЕРБ на власт и политическата конфронтация, която създадоха\", каза още Паргов. Социалистът добави, че управляващите имат претенции за безпогрешност, а вече и чувство за безнаказаност, което личи от поведението им и истерията, до която са довели политическия живот у нас. На въпрос кой ще води евролистата на левицата, Калоян Паргов обясни, че номинациите за кандидати за евродепутати вече са започнали и всяка една партийна организация ще даде своите предложения. Той добави, че всички те ще бъдат обсъдени на общински и районни конференции през март и след това предоставени на Националния съвет на партията. \"Ще търсим оптималния вариант за да съставим печеливша листа\", каза още Паргов. Столичният бюджет е превърнат в счетоводна сметка, това хвърли петно върху Столична община \"Философията на столичния бюджет е продължение на модела Софиянски. Той се е превърнал в една счетоводна сметка, която се прави от едни същи хора, през всички тези години. За съжаление, това хвърли петно върху Столична община, като институция\", коментира Калоян Паргов. Той добави, че затова е необходимо в Столична община да се въведе програмното бюджетиране. Паргов обясни, че плах опит за такова има само в общинското здравеопазване. \"Вече 10 години моля и повтарям да реорганизираме изцяло транспортната схема в София, за да бъде пътникът на първо място, а транспортът бърз и удобен. Смисълът на програмното бюджетиране е не да харчим колкото имаме, защото пари има, а въпросът е как се харчат\", коментира още председателят на ГС на БСП. Той каза още, че това, което може да отличи като единственото положително в бюджета на София, са средствата за доизграждането на метрото.", "date": "2019.02.02", "title": "Калоян Паргов: С идването на ГЕРБ на власт през 2009 г. отворихме кутията на Пандора"}
{"url": "http://www.cross.bg/dzheri-miliona-bileti-1595495.html", "text": "/КРОСС/ Двойка пенсионери спечелиха $26 милиона благодарение на малко аритметика. Първоначално Джери и Мардж Селби имат бакалия в Мичиган, но в следващите 6 години те ще спечелят редица лотарии и ще станат милионери. Всичко започва през 2003 година, когато Джери попада на брошура за новата лотария Winfall и веднага разбира как да я надвие.Правилата гласят, ако никой не спечели джакпота от $5 милиона, той се разпределя сред участниците, познали 5, 4 или 3 числа. Джери пресмята, че ако закупи билети на стойност $1100, сред тях задължително ще има поне 1 билет, познал 4 числа (което му носи $1000) и 18 или 19 билета, познали 3 числа (по $50 за всеки).Когато изпробва теорията си за първи път, той купува билети на стойност $3600 и спечелва $6300. Следващият път купува билети за $8000 и почти удвоява парите. Той казва на съпругата си за откритието и двамата започват да играят със стотици хиляди долари. Джери основава корпорацията GS Investment Strategies и продава нейни акции на приятели по $500 на акция, а капитала инвестира в играта. Когато Winfall спира да се издава в Мичиган поради „ниски продажби“, двойката продължава да играе в Масачузетс. GS Investment Strategies се разраства до 25 члена и успява да спечели страхотни количества пари.Семейство Селби разказва как са подреждали билети в хотелската си стая в продължение на 10 часа, 10 дни подред, 7 пъти в година като са играли с $600 000 всеки път. „Всъщност всичко се свежда до проста математика“, казва Джери. „Така си доставихме удоволствието не само от нашия успех, но и от този на приятелите и семейството ни. Единственото, което ме озадачи, беше, че никой друг не забеляза този пропуск.“ Вестник Boston Globe разбира, че освен тях, и няколко математици от MIT също са се възползвали от лошо изработената лотария.Те влагат над $17 милиона и успяват да спечелят $3,5 милиона. Джери и Мардж казват, че са използвали парите за ремонт на къщата си и да платят за образованието на 6-те си деца, 14-те си внуци и 10-те си правнуци. Освен това, възрастната двойка продава правата на историята си на филмови продуценти.", "date": "2019.02.02", "title": "Двойка пенсионери спечелиха $26 милиона благодарение на малко аритметика"}
{"url": "http://www.cross.bg/film-kyaron-naii-dobur-1595502.html", "text": "/КРОСС/ След като отбеляза абсолютен триумф в номинациите за „Оскар“ тази година, филмът на режисьора Алфонсо Куарон се очаква да повтори успеха с няколко големи награди, които мнозина предричат, че ще спечели на 22-ри февруари.По-добрата новина за нас обаче е фактът, че ще можем да гледаме филма на Куарон и в българските киносалони и то броени месеци след премиерата му. Носителят на „Златен лъв“ от Венеция ще бъде представен  в българските киносалони единствено на пролетната фиеста в София по време на 23-тия международен кино форум София Филм Фест.Преди броени дни „РОМА“ получи десет номинации за наградите на Американската киноакадемия, като сред тях са за най-добър чуждоезичен филм, за най-добри актриси – в главна и във второстепенна роля, както и за режисура и – разбира се – най-престижната, за най-добър филм. „РОМА“ вече спечели призовете на Холивудската чуждестранна преса, „Златен Глобус“ за най-добър чуждоезичен филм и за най-добър режисьор, а в актива си има и 7 номинации за наградите БАФТА. С „Рома“ броят на филми, номинирани за „Оскар“ за чуждоезичен филм , които ще бъдат показани на София Филм Фест става 4 от 5.Творбата на Алфонсо Куарон е поредно доказателство за неговия разказвачески талант и майсторство да подрежда визуални шедьоври. Куарон е сценарист, режисьор, продуцент, монтажист и оператор на своя филм, вдъхновен от спомени и образи от времето на неговото детство.„Рома“ е най-добрият филм на Куарон до момента: вълнуваща, завладяваща и трогателна творба с богата лична история, красиво и динамично заснета в чистотата на черно-бялата стилистика. Това е историята на Клео (в ролята е Ялица Апарисио), млада жена от малцинство, която работи като прислужница за семейство в Рома, квартал от средната класа в Мексико сити, в началото на 70-те години на XX век… В самото сърце на творбата е чудесното превъплъщение на Апарисио, която създава своя образ с нежност, деликатност, стоицизъм и безкористност. Тя е перлата на този забележителен филм!“ пише „The Guardian“ за филма.А самия Куарон преди време споделя: „”Вероятно този копнеж води до така желаното „презареждане” с творческа енергия – и резултатът е филм, създаден с любов и майсторство, който буди всеобщо възхищение; филм-картина на миналото, пречупена през личния спомен и душата на кинематографиста.", "date": "2019.02.02", "title": "Преди броени дни „РОМА“ получи десет номинации за наградите на Американската киноакадемия"}
{"url": "http://www.cross.bg/marinov-aleksandur-zashtoto-1595498.html", "text": "/КРОСС/ \"Не е изключено заедно с евроизборите да бъдат проведени и предсрочни парламентарни избори\" това каза за седмичното обзорно предаване „Метроном“ на Радио „Фокус“ политологът проф. Александър Маринов. Той добави, че до 26-ти март е последната възможност да се разпусне парламентът и да се назначи служебно правителство. Според проф. Маринов, ако това не се случи, резултатът от евроизборите ще бъде определящ за вътрешнополитически живот по-нататък. \"В Европа се очертава голям разлом и сблъсък по много направления. Очертават се сериозни размествания на пластовете на влияние на различните политически течения във водещите европейски страни. България не може да остане встрани от този процес\", коментира политологът. \"Драмата в Европа, вярно е, се повтаря малко като фарс у нас, защото има някои теми, които се засягат оттук-оттам, но не присъства този голям драматизъм, който се наблюдава в Европа. Той е не само по линията по-нататъшно интегриране в рамките на една супер държава или реванш на националните държави. В европейския политически дневен ред има нови точки, които са внесени от много силни социално-политически напрежения\", поясни той. Проф. Александър Маринов каза още, че в много страни на Европа вече се усеща надигане срещу съществуващото статукво, управляващите елити и задълбочаващото се неравенство. По думите му България няма ясна визия как ще участва в този променящ се ЕС, защото все още следваме старите политики на снишаване.Същинският въпрос на аферата „Ало, Банов съм“ е действителен или манипулиран е записът, каза проф. Александър Маринов. При доказване на истинността на записа оставката е най-малкото, смята той. „Ако записът е автентичен, тоест това, което е говорил зам.-министърът Боил Банов и всички в тази стая, това е много сериозен проблем. Това е организирана престъпна група под ръководството на зам.-министър в една висша държавна институция в министерството. Това, че той им възлага да извършват престъпление, защото изготвянето на документ с невярно съдържание е престъпление, само по себе си е шокиращо“, поясни той. Проф. Александър Маринов добави, че няма основание говорителят на „БСП за България“ Елена Йончева да бъде разглеждана като жертва, защото ако записът е автентичен, действията ѝ ще се разглеждат като доблестен граждански и политически акт. ", "date": "2019.02.02", "title": "Проф. Александър Маринов: Същинският въпрос на аферата „Ало, Банов съм“ е действителен ли е записът"}
{"url": "http://www.cross.bg/vremenno-protivnikut-oruzhiya-1595465.html", "text": "/КРОСС/ Военноморският флот (ВМФ) на Русия получи нови системи, с които може временно да се ослепи противникът.Холдингът \"Роселектроника\", част от държавната корпорация \"Ростех\", започна да инсталира визуално-оптическа станция 5П-42 \"Филин\". С това съоръжение противникът може да бъде ослепен.Станцията вече е инсталирана на фрегатата \"Морски адмирал Касатонов\", която минава  през производствени изпитания.Втора се монтира на фрегата \"Морски адмирал на СССР Горшков\", която през 2018 година беше зачислена в състава на военноморския флот. Предвижда се монтажът на новото оръжие да се извърши и на две фрегати от проект 22350, които момента те се строят в завод \"Северная верфь\".Станция \"Филин\" е разработена от АО \"Опытный завод \"Интеграл\". Тя е предназначена за въздействие върху визуално-оптически и оптико-електронни канали за наблюдение нощем и при мрачно време и за прицел в стрелкови оръжия, както и в оръжия за близък бой, които се използват срещу надводни кораби и катери. Действието на станцията се основава на модулация на яркостта на светлината, при която се получава временно нарушение на зрението.", "date": "2019.02.02", "title": "Русия с уникално оръжие, което ослепява противника"}
{"url": "http://www.cross.bg/lavinnata-opasnost-raiiona-1595486.html", "text": "/КРОСС/ Висока е лавинната опасност днес в планините, предупреждават от Планинската спасителна служба. Има спонтанно паднали лавини в района на Мальовица, в района на хижа „Безбог“ и на Витоша, съобщи за „Хоризонт“ дежурният в службата Явор Каролев.„Във високите части на планината духа доста силен вятър навсякъде. Температурите са много високи и снегът натежава много бързо. Поради това лавинната опасност е висока и непрекъснато се увеличава. Има и доста спонтанни лавини в района на Мальовица, на Безбог, включително и на Витоша на Стената и на Капакливец. Така че хората, които излизат извън обработените терени трябва да бъдат изключително внимателни В момента е неподходящо за каране извън обработените писти“, каза той.", "date": "2019.02.02", "title": "Висока е лавинната опасност в планините"}
{"url": "http://www.cross.bg/nato-makedoniya-prisuedinyavane-1595432.html", "text": "/КРОСС/ Постоянните представители на 29-те страни-членки на НАТО ще подпишат протокол за присъединяване с Македония в сряда, съобщиха от Алианса. Още от кореспондента ни в Брюксел Ангелина Пискова:Церемонията ще се проведе в квартирата на Пакта в присъствието министъра на външните работи Никола Димитров. Това е втората от общо 7-те стъпки до влизането на бившата югорепублика в НАТО. Първата бе подкрепата за Преспанското споразумение, гласувана от парламентите в Атина и Скопие. Остават още пет стъпки, а именно - подготовка на протокол на Договора от Вашингтон за влизане на нова членка, процес на ратификация на протокола от всяка от страните-членки, отправяне на покана за присъединяване от генералния секретар на НАТО, приемане от страна на Скопие на присъединяването към Пакта чрез референдум или гласуване в парламента. За финал Македония трябва да изпрати решението си на САЩ като гарант на договора, след което става пълноправен член на Алианса. Генералният секретар на НАТО Йенс Столтенберг многократно е подчертавал, че преговорите за членство със западната ни съседка ще започнат веднага, щом се реши спорът за нейното име.", "date": "2019.02.02", "title": "В сряда се подписва протоколът за присъединяване на Македония към НАТО (Обновена)"}
{"url": "http://www.cross.bg/godina-trybadyr-fevryari-1595453.html", "text": "/КРОСС/ Софийската опера и балет кани почитателите си да посетят на 23 февруари 2019 година премиерния спектакъл на oперата „ Трубадур ”  - една от най – популярните и поставяни и до днес по световните сцени творби на композитора Джузепе Верди. „ Трубадур ” е история за страст, любов, романтика, тайни, магии и желание за мъст.  Това е разказ за конфликта между любовта, омразата и ревността, които  се превръщат в постоянна борба за надмощие и унищожение на съперника, независимо с цената на какво ще се постигне то. Строго и добре пазените тайни и желанието за  мъст , особено когато то се превръща в цел за търсене и получаване на възмездие за намаляване на болката от загубата на скъп човек, допълват посланията, които носи творбата, че на фона на тези сложни взаимоотношения като че ли смъртта е единственият възможен изход за героите, но и тя не носи покой и смирение, а тотална разруха. Джузепе Верди създава операта  „ Трубадур ” само за 21 дни през 1853 година. За основа на сюжета използва драмата на  испанския писател - романтик Антонио Гарсия Гутиерес. Либретото е на Салваторе Камарано и Теофил Готие. За първи път операта е представена на 19 януари 1853 година в театър „ Аполо ” в Рим при огромен успех, но при необичайни обстоятелства, породени от наводнение в италианската столица в деня на премиерата, което обаче не пречи на зрителите да търсят още от рано сутринта билети за новата творба на своя любим композитор.  А, на коментарите след премиерата, че операта е мрачна, Верди отговаря:„ Самият живот е изпълнен със смърт, какво още има в него ? ”  По – късно успехът на „ Трубадур ” в Италия се повтаря и при представянето и на оперните сцени в Париж, Лондон, Петербург и други. В България е представена за първи път през 1914 година, а откъси от операта са представяни още през 1891 година. Режисурата, сценографията и художественото осветление в предстоящата премиера на сцената на Софийската опера и балет на 23 февруари 2019 година са дело на Филипо Тонон, костюмите на Кристина Ачети, диригент на спектакъла  ще е Лоран Кампелон. Следващите спектакли на „ Трубадур ” са на 26, 27 и 28 февруари от 19 часа, както и на 24 февруари от 16 часа.  Билетите вече са в продажба на касата на Софийската опера и балет на ул.”Врабча” 1, чрез касите на EasyPay в страната, както и в интернет на адрес: operasofia.bg и в мрежата на  eventim.bg .   ", "date": "2019.02.02", "title": "„Трубадур ” на Джузепе Верди - новата премиера за февруари в Софийската опера   "}
{"url": "http://www.cross.bg/rokli-kilim-nito-1595488.html", "text": "/КРОСС/ „Go big or go home“. Това е цялостната концепция, която от Giambattista Valli следват и очевидно носи успех.След като миналия сезон от модната къща представиха огромните бонбонени рокли от тюл, всички звезди се изредиха да ги носят на червения килим.Не остана списание, което да не ги снима, нито звезда, която да не ги облече.Така колекция висша мода пролет-лято 2019 поддържа същата концепция за един блясък без усилие, което се отдава с отличен на френските модни къщи.Черешката на тортата се изразява в пищни и огромни тюлени или сатенени рокли, които играят с контрастите на асиметричните дължини.Основен акцент са масивните панделки, без които не може нито една съвременна принцеса.И идеята, че огромната рокля не може да мине навсякъде добавя тази стойност за ексклузивност, защото за такива тоалети само червеният килим е подходящ. Нещо, което определено се харесва на новото поколение млади жени, защото постигат свежа и открояваща се визия без усилие.\n\t\t\t\t\t", "date": "2019.02.02", "title": "Giambattista Valli: Всичко или нищо (ВИДЕО)"}
{"url": "http://www.cross.bg/sedmitza-rabotna-chasove-1595490.html", "text": "/КРОСС/ Установяването на по-кратка работна седмица би могло да помогне на „изтощените“ британски служители и да стимулира икономиката. Това показва актуален доклад на аналитичния център Autonomy, цитиран от Bloomberg.Според данните няма взаимна зависимост между повечето работни часове и продуктивността.Германия е по-продуктивна държава, но там служителите работят средно по по-малко часове, отколкото във Великобритания. В същото време Гърция и Мексико не са толкова продуктивни държави, но там се работи значително повече, отколкото във Великобритания, става ясно още от доклада.В него също така се посочва, че с намаляването на работната седмица също така ще се свие и въглеродният отпечатък на страната благодарение на ограниченото пътуване до работа.Аналитичният център включва в заключенията си и серия препоръки, включително установяването на публичния сектор като „иноватор“ при приемането на по-кратката работна седмица, без обаче да се намалява възнаграждението.Друго предложение е и увеличаването на официалните почивни дни от осем на 14, както в държави като Малта и Испания.„Има все по-нарастващ консенсус, че намалените работни часове – без загуба на заплащане, трябва да са част от новата икономика и новото отношение към работещите във Великобритания“, посочва съдиректорът на Autonomy Кайл Люис.„От ефекта на преработването върху нашето психическо и физическо здраве до вредата, която цикълът „работа-потребление“ нанася на нашата околна среда – правителствата трябва да осъзнаят, че ключът към устойчивото бъдеще не е повече работа, а колективно намаляване на работата“, допълва още той.", "date": "2019.02.02", "title": "По-кратката работна седмица ли е пътят към стимулиране на икономиката?"}
{"url": "http://www.cross.bg/more-sili-voennomorski-1595493.html", "text": "/КРОСС/ Австралийските военноморски сили съобщиха днес, че са иззели хашиш и хероин за над $150 милиона щатски долара от риболовни кораби в Арабско море, предаде БТА.Над 2 тона хашиш и 345 кг хероин са конфискувани от австралийската фрегата „Баларат“ при две операции в понеделник и вторник, се посочва в декларация на ВМС, съобщи ДПА.Дрогата била намерена на два риболовни кораба, които били проверени след като предизвикали подозрения.„Проверките бяха извършени под ръководството на Обединените военноморски сили в международни води“, съобщи командващият на операцията Пол Джонсън.Конфискуваните наркотици са унищожени, се казва в съобщението.Фрегатата „Баларат“ на кралските австралийски военноморски сили е на мисия в Близкия изток за борба с тероризма и пиратството в северния Индийски океан, Арабско море и Аденския залив, уточнява ДПА.", "date": "2019.02.02", "title": "Австралийска фрегата хвана дрога за $150 млн. в Арабско море"}
{"url": "http://www.cross.bg/hopkins-velikobritaniya-obyasnyava-1595492.html", "text": "/КРОСС/ Посланик Ема Хопкинс обясни как ще пътуват българите до Великобритания, ако се стигне до Брекзит без сделка с ЕС. Тя обяснява, че сегашният режим на свободно придвижване ще приключи на 29 март.Посланик Хопкинс пояснява, че ако визитата в обединеното кралство е за период до 3 месеца няма да е нужна виза, като в страната ще може да се влезе както с паспорт, така и с лична карта.Хората, които смятат да останат повече от 3 месеца, ще трябва да подадат документи за разрешително за престой, което важи за три години.Ема Хопкинс обяснява, че тези нововъведение не засягат българските граждани, които към момента на излизане на Великобритания от ЕС вече живеят в страната.", "date": "2019.02.02", "title": "Посланикът на Великобритания обясни как ще се пътува при Брекзит без сделка "}
{"url": "http://www.cross.bg/nyama-aleksieva-interes-1595485.html", "text": "/КРОСС/ В Казанлък днес се проведе протест с искане за забрана на каруците по пътищата. На централния площад в града излязоха единствено организаторът Боряна Алексиева и нейни близки.\r\n\r\n\r\n\r\n\r\n", "date": "2019.02.02", "title": "Скромен протест срещу каруците в Казанлък (Обновена)"}
{"url": "http://www.cross.bg/venetzyela-chili-gytieres-1595491.html", "text": "/КРОСС/ \"САЩ искат възможно най-бръзо да започнат да експлоатират петролните находища на Венецуела, в което се корени основната причина за намесата им\", смята политическият експерт за региона на Южна Америка Мирослава Петрова – Гутиерес в интервю пред БНР. Тя живее в Чили повече от 20 години и е член на партията \"Демократична революция\" - ляв политически проект, започнал през 2012-а година, който набира все повече привърженици и вече има парламентарно представителство.Според нея случващото се във Венецуела е разделило и Латиска Америка.„Венецуела се е превърнала в прездиборно плашило, които десните политици използват. Тя е също димна завеса, зад която скриват непопулярни мерки“, смята Петрова - Гутиерес.Тя подчерта, че позицията на нейната партия е различна от тази, която зае президентът на Чили Себастиан Пинера.Експертът прави и паралел между случващото се във Венецуела и преврата в Чили през 1973-а година.Петрова - Гутиерес разказа, че и в Чили се чувства миграционната вълна от Венецуела - около 200 000 души са отишли там, въпреки че разстоянието е доста голямо.авт. Аспарух Илиев, investor.bgТя подчерта, че изходът от кризата би трябвало да бъде обсъден на преговори с широко участие, но е много важно как ще подходят САЩ.", "date": "2019.02.02", "title": "Политически експерт: САЩ искат петрола на Венецуела"}
{"url": "http://www.cross.bg/gurba-grubnachniya-stulb-1595480.html", "text": "/КРОСС/ Гърбът ви е една от най-важните и уязвими части на тялото, тъй като през него минават много нерви, прешлени и той има поддържаща и свързваща функция на всички крайници. Дори леко нараняване може да се отрази на цялостното ви здраве. Понякога наранявате гърба си без дори да осъзнавате, правейки ежедневно различни на пръв поглед дори тривиални неща. Например:Това води до промяна в извивката на гърба, а оттам и на позата заради неравномерното пренасяне на тежестта. Ако искате да ходите на по-високо, заложете на платформи.Уверете се, че не прекалявате с тежестите и изпълнявате упражненията правилно. Леки отклонения в траекторията на движението може да доведат до нежелателно натоварване на зони и възпаление на нерви, което веднага рефлектира върху гръбначния стълб.Носенето на тежки пазарски/дамски чанти ви кара да се наклонявате на една страна. Ако това се случва често, ще доведе до изкривяване на позата и гръбначния стълб. Разпределяйте по възможност равномерно тежестта и в двете си ръце.Навик, който всички притежаваме, но опасен по неподозиран начин. Често по време на разговор по телефона се получава изкривяване на врата, което оказва натиск и върху гръбначния стълб.Спането по корем често има негативно отражение върху гръбнака. Причината е, че в тази позиция вие оказвате напрежение върху врата, гръбначния стълб и таза. Хубаво е да си подсигурите удобна възглавница и малки възглавнички, за да подпирате опорни точки, ако ще лежите по корем.За съжаление, трудно ще избягате от тях, но можете да ги изпълнявате, внимавайки за позата си. Например, когато чистите пода с парцал, в повечето случаи подсъзнателно се прегърбвате. По-добре сгънете леко коленете и дръжте гърба изправен, а не изнасяйте тялото приведено напред. Миенето на прозорци, което обикновено трае часове, също се отразява на гърба и кръста ви.", "date": "2019.02.02", "title": "Навиците, които нараняват гърба ви"}
{"url": "http://www.cross.bg/berbatov-iztzyalo-tomash-1595475.html", "text": "/КРОСС/ Димитър Бербатов се завръща в родния шампионат. Той ще облече екипа на Берое, но с по-специален статут. Очаква се бившият таран на Манчестър Юнайтед да бъде назначен за помощник-треньор на Александър Томаш. Бербатов обаче ще е и картотекиран за срещите на тима за пролетния полусезон в Първа лига. Поне такъв слух има в Стара Загора.38-годишният футболист, който за последно игра в индийския Керала Бластърс до края на миналия февруари, проведе цялата подготовка с Берое в турския курорт Белек.„Бербатов се готви с нас и изцяло ще бъде негово решение дали ше играе за тима“, каза Томаш. – Надежда всеки има. Всеки един отбор би го искал. Ние като клуб сме направили всичко възможно. Решението ще бъде изцяло негово“.Въпреки че Бербатов не е играл футбол на високо ниво от точно 11 месеца, той не е забравен от световните медии. Нападателят беше нареден от италиански специализирани футболни сайтове сред най-добрите свободни агенти на пазара в момента. Причината за обособяване на такава подредба е, че зимният трансферен прозорец в огромна част от водещите европейски първенства затвори и вече тимовете могат да се подсилват само с играчи без договори.", "date": "2019.02.02", "title": "Бербатов се завръща в Първа лига"}
{"url": "http://www.cross.bg/zhelyazo-zhelyazoto-dostatuchno-1595427.html", "text": "/КРОСС/ Ако страдате от липса на енергия, ако редовните ви посещения във фитнеса са намалели и все отлагате във времето идеята си да минете на нова по-здравословна диета, то има начин сами да си помогнете. Просто трябва да добавите желязо към вашето меню и то ще ви даде огромен тласък, карайки ви да се чувствате по-енергични и щастливи.Желязо в диетата си можете да добавите, ако консумирате достатъчно храни, богати на този минерал като червено месо, миди, пуешко, тофу, спанак и бобови растения.Ето и 11 причини защо този минерал е толкова полезен за здравето и духа ви:Главната задача на желязото е да помогне за изграждането на червените кръвни клетки, които пък транспортират кислород по цялото тяло и това му дава енергия. Ако се чувствате изчерпани, по-малко вероятно е да отидете на фитнес, а когато имате добри нива на енергия ще сте по-мотивирани за спорт.Умората може да накара човек да жадува много повече за сладки и/или нездравословни храни. Когато сме уморени, за нас има по-голям риск да посегнем към чипса, вафлите и пицата. Ако обаче, в тялото ни нивата на желязо са добри, ние няма да чувстваме умора и е по-възможно да се придържаме към по-здравословен начин на хранене.Ако се чувствате раздразнени или потиснати, това може да се дължи на ниски нива на желязо в организма ви, тъй като този минерал е от жизненоважно значение за здравето на мозъка. Без достатъчно желязо, мозъкът не може да произвежда хормони като серотонин, които повишават настроението.Ако имате недостиг на желязо, имунната ви система ще страда и е възможно по-често да хващате грипове и настинки. Желязото подпомага имунитета, който пък ни предпазва от болести и инфекции.Ако тъканите на тялото ви не получават достатъчно кислород, това може да предизвика чувство на безпокойство. Така че, ако консумирате желязо чрез храната си или чрез добавки, вие ще сте по-малко емоционално разстроени.Добрите нива на желязо в тялото допринасят за по-добър приток на кислород към кожата, което пък ще я направи по-гладка и сияйна. Обратното – ниските нива на желязо ще направят кожата на лицето ви бледа.Кислородът стимулира растежа и възстановяването на космените клетки и без него косата ви може да започне да пада. Така че, ако виждате повече косми по четката си, попитайте се дали получавате достатъчно желязо.Ноктите се нуждаят от кислород, за да останат здрави, така че те могат да станат крехки и чупливи при наличие на дефицит на този минерал.Ако ръцете и краката ви са постоянно студени дори на закрито, това може да е знак, че се нуждаете от повече желязо, тъй като явно кислородът, който достига до крайниците ви не е достатъчен. Желязото помага на кръвния поток в тялото.Мозъкът използва до 25% от кислорода в тялото, така че не може да работи правилно без него. Ето защо, ако не получавате достатъчно желязо, може да се окаже, че трудно помните нещата или имате проблем с концентрацията.Ако в мозъка ви не достига достатъчно кислород, това може да доведе до натиск, който се усеща като главоболие.", "date": "2019.02.02", "title": "Как желязото във вашето меню може да промени живота ви?"}
{"url": "http://www.cross.bg/spad-sedmitza-oblasti-1595473.html", "text": "/КРОСС/ \"Има спад на заболяванията от грип в страната\", съобщи за програма \"Хоризонт\" на БНР Ангел Кунчев, главен държавен здравен инспектор. Все още е висок делът на заболелите от грип в столицата.\"През по-ранната изтекла седмица средно за страната заболеваемостта достигна близо 240 на 10 000, което е достатъчно високо, но пък започна бърз спад и през цялата изтекла вече седмица отбелязахме такъв спад. Постепенно излязоха и тези 8 области от първите, които всъщност я достигнаха - Бургас, Стара Загора, Хасково, Ямбол, Перник. Същото ще се случи и с останалите, които се включиха малко по-късно. В София все още заболеваемостта е сравнително висока. Ще продължи и в началото на следващата седмица, но очаквам, че от средата на предстоящата седмица още области ще излязат от грипната епидемия, така че съвсем очевидно започва спад на заболеавемостта\", коментира д-р Кунчев.", "date": "2019.02.02", "title": "Бърз спад на заболяванията от грип"}
{"url": "http://www.cross.bg/statyyata-sofiya-beshe-1595474.html", "text": "/КРОСС/ 37-годишен мъж е арестуван за кражбата на статуята на Аполон-Медикус, която беше открадната близо до централните хали в столицата в края на миналата година. Мъжът е родом от Козлодуй. Той е бил арестуван в четвъртък през нощта в столичния картал \"Лозенец\". В момента крадецът е с мярка \"72 часа задържане под стража\". Произведението на Георги Чапкънов изчезна на 14-ти декември от центъра на София заедно с месинговите чучури от чешмите за минерална вода наоколо. Две седмици по-късно статуята от месинг беше намерена в двор близо до местопрестъплението. Полицията в София разследва случая.", "date": "2019.02.02", "title": "37-годишен мъж е задържан за кражбата на статуята на Аполон-Медикус в София"}
{"url": "http://www.cross.bg/igrachi-sofia-open-1595478.html", "text": "/КРОСС/ През 2016 година София за първи път прие тенис турнир от календара на мъжката верига ATP и това бе голяма крачка за изграждане на българската култура на възприемане и гледане на този спорт. От неделя, 3 февруари, започва поредното издание на Sofia Open, което категорично ще е най-силното.Началото бе преди 3 години. Наличието на голяма фигура в световния елит като Григор Димитров тогава, спомогна за допълнителното популяризиране на играта у нас, както от фенска гледна точка, така и като изграждане на инфраструктура и подготовка на талантливи играчи.След три издания, Sofia Open прогресивно вдигна нивото и увеличи качеството на играчите, като през 2019-а пикът в това отношение бе постигнат. Шест играчи от топ 30 идват в София, както и четирикратният шампион в Шлема Стан Вавринка.Сега повечето играчи с победи ще участват отново, за да защитят точките си, но голямата новина е, че идват много повече звезди от топ 30. Ще гледаме полуфиналист от Откритото първенство на Австралия - Стефанос Циципас, руската звезда Медведев... И още.Новият турнирен директор Горан Джокович заяви, че идеята не е просто турнирът да оцелее, а да стане константа в предстоящите години за ATP тура.", "date": "2019.02.02", "title": "От неделя започва поредното издание на Sofia Open"}
{"url": "http://www.cross.bg/pargov-kaloyan-slychva-1595476.html", "text": "/КРОСС/ „Да оставим настрана фактите. Те ще се изясняват от съда. По-важно е симптоматиката на всичко това, което се случва” това каза в интервю за предаването „Седмицата” по Дарик радио Калоян Паргов от БСП, по повод изнесената от депутата от БСП Елена Йончева информация, във връзка със строежа на столичното „Ларго”. „Елена Йончева, както и колегите от парламентарната група, които излязоха на пресконференция, оповестиха данни и обстоятелства, записи, които са им били предоставени, на обществото. Ясно показва, какво се случва в нашата държава, което е притеснителното”, допълни той. Паргов отбеляза, че този случай е от десетките случаи, които показват, как се спазва общественият интерес и как се харчи публичния ресурс. Той заяви, че от БСП ще сезират Европейската служба за борба с измамите ОЛАФ, защото в случая са замесени европейски средства. „Когато имаш претенции за безпогрешност, за самодостатъчност, а отгоре на всички след 10 години показваш и чувство на безнаказаност, което личи от поведението на нашите опоненти, и когато виждаме и реакцията на хората, тези протести, било то локални, местни, било то национални, които наблюдаваме и по жълтите павета, ясно показват, че основното послание, което даде ПП ГЕРБ, 2009 г., като заявка, за което беше подкрепена и победи тогава, 2009-а, беше да въздаде справедливост. 10 години по-късно, има ли я тази справедливост?”, риторично запита Паргов. „Искам да кажа, че доведохме до истерия политическия процес в България, което пък кара хората да изпитват известно отвращение от политиката и от това, което се случва. А и недоверие, което зле говори и за доверието в институциите и в политическите партии”, каза още Калоян Паргов.", "date": "2019.02.02", "title": "Калоян Паргов: Хората изпитват известно отвращение от политиката и от това, което се случва"}
{"url": "http://www.cross.bg/investitzii-paypal-investitori-1595479.html", "text": "/КРОСС/ Илон Мъск, Питър Тийл и Рийд Хофман са ярки представители на съсловието на технологичните милиардери, като тяхната звезда изгрява още в края на 90-те години на миналия век, докато работят заедно в PayPal – може би най-известната мрежа от масови предприемачи и участници в инвестиции в рисков капитал в цялата Силициева долина. Дружествата за рисков капитал в Долината рядко се насочват към неизследвани територии, като достъпът до тези компании е изключително труден.Имейлите, поместени в техните сайтове, никога не отговарят на запитванията, пише Майкъл Корен за Quartz.Представител на подобно дружество споделя, че за своята 20-годишна кариера не помни нито една инвестиция, направена в компания, която да не е била препоръчана от някой негов колега.Ако един основател на компания не може да намери път към своя инвеститор, как ще спечелят клиенти или ще наемат най-качествените служители?Това превръща мрежата на Силициевата долина в най-важната валута. А когато говорим за тази част от света, малко са компаниите, които могат да се съревновават в това отношение с „мафията“ от PayPal.Тя може да се похвали със значително медийно отразяване през годините, но доскоро не съществуваше обобщаващ каталог на всичките инвестиции, направени от нейните представители.Използвайки наличните данни от Crunchbase, Dow и медийните доклади за инвестиции, VentureBeat е изготвила изчерпателна графика за цялостната инвестиционна дейност на основателите и някои от служителите на PayPal.Този „момчешки клуб“ от 20 основателя и ранни инвеститори, който през 2002 г. продаде eBay за 1,5 млрд. долара, се е превърнал в един от най-големите инвеститори в Долината.В списъка с имена присъстват личности като Илон Мъск, основателят на Tesla и SpaceX, и Рийд Хофман, който стои зад LinkedIn.VentureBeat анализира над хиляда инвестиции в 646 компании, направени от членовете на PayPal или от техния бизнес от 1995 г. до средата на 2018 г.За да се добие по-ясна представа за тяхната активност, са сумирани дейностите на най-големите инвеститори и съответно получатели на инвестиции в подробна диаграма.Не е изненадващо, че двете компании, получили най-много инвестиции са Affirm и Palantir – основани от Питър Тийл, един от основателите на PayPal.Останалите имена в топ 10 са Opendoor, Xoom, Airbnb, Breezeworks, Eventbrite, IronPort Systems, Milo и Natera.Интересно е да се отбележи, че SpaceX заема едва 18-та позиция, като зад нея са позиционирани само компанията за паричен трансфер TransferWise и основаната от Ръсел Саймънс и Джереми Стопълман (бивши служители на PayPal)Yelp.Най-много инвестиции от цялата „мафия“ е направил Питър Тийл (116 сделки), следван от Скот Банистър (115) и Дейв Макклър (97).   В това отношение Рийд Хофман заема 7-ма позиция, докато Илон Мъск е поставен на 15-то място от общо 20-те най-големи инвеститори в PayPal.", "date": "2019.02.02", "title": "Затвореният кръг на инвестиционната дейност на PayPal от 1995 г. насам"}
{"url": "http://www.cross.bg/dogovora-pytin-obyaviha-1595472.html", "text": "/КРОСС/ Руският президент Владимир Путин обяви, че прекратява участието на Москва в Договора за ликвидиране на ракетите със среден и по-малък обсег.Това съобщиха руските медииРешението на държавния глава идва в отговор на действията на САЩ които в петък обявиха, че от 2 февруари ще преустановят изпълнението на задълженията си по Договора.„Това е ответен отговор. Нашите американски партньори обявиха, че спират да изпълняват поетите ангажименти по Договора и ние ще направим същото“, заяви Путин в Москва. „Те обявиха, че ще правят нови тестове и разработки на нови оръжия – и ние ще направим същото“, категоричен беше руският президент след среща с външния министър Сергей Лавров и министъра на отбраната Сергей Шойгу.Путин е разпоредил всички опити за преговори по въпроса да бъдат замразени.„Всички наши предложения по въпросите за разоръжаването остават на масата, вратите за преговори са отворени“, заяви руският държавен глава. „Ще почакаме нашите партньори да съзреят за съдържателен диалог по този вай-важен въпрос“, обяви Путин.", "date": "2019.02.02", "title": "Русия напуска Договора за ликвидиране на ракетите с малък и среден обсег"}
{"url": "http://www.cross.bg/kozhata-plodove-tzvyat-1595471.html", "text": "/КРОСС/ Здравословният начин на хранене, в който преобладават плодовете и зеленчуците, ни прави и по-привлекателни. Плодовете и зеленчуците, когато са в изобилие, придават златист цвят на кожата, който допринася да изглеждаме по-добре, установява изследване. „Повечето хора смятат, че най-добрият начин да подобрят цвета на кожата си е слънчевият загар, но изследванията ни показват, че яденето на плодове и зеленчуци е много по-ефективно“ – казва д-р Ян Стивън, ръководител на проучването.  Участниците в него, които са консумирали повече плодове и зеленчуци придобили по-златист цвят на кожата благодарение на каротеноидите – антиоксиданти, които поглъщат вредните химични вещества и дават яркия цвят на морковите и доматите (наред с други плодове и зеленчуци).„Открихме, че когато трябва да избират между слънчевия тен и тена, придобит от каротеноидите, хората предпочитат втория. – казва д-р Стивън. – Така че, ако искате по-здравословен и привлекателен тен, е по-добре да се храните с изобилие от плодове и зеленчуци, вместо да лежите на слънце.“Макар че участниците в това проучване са били светлокожи, други изследвания показват, че същите резултати се наблюдават и при хората с по-тъмни цветове на кожата. Жълтеникавият оттенък на кожата се възприема като по-привлекателен и при чернокожите.Според учените причината за предпочитанието към по-ярките цветове на кожата при хората е нещо, което споделяме много други видове. Например ярко жълтите клюнове и пера показват на женската птица, че мъжкият е здрав. Много видове женски птици предпочитат по-ярки мъжки. За първи път обаче подобна зависимост е открита и в рамките на нашия вид.", "date": "2019.02.02", "title": "Храните, които ни правят по-привлекателни"}
{"url": "http://www.cross.bg/open-vavrinka-sofia-1595464.html", "text": "/КРОСС/ Миналогодишната звезда от турнира Sofia Open – Стан Вавринка, качи в своя Instagram профил снимки, на които се приготвя да отлети за българската столица. Турнирът Sofia Open 2019 стартира на 3-и февруари, а финалният мач е на 10-и февруари. Именно в последната дата се цели Стан Вавринка, като това ще е второто му участие на родния турнир, след като прие „уайлд кард” през 2018-а година.Вавринка бе заснет на летището в Женева, като аеропортът в швейцарския град бе силно заснежен. В родната столица пък Вавринка ще го очакват положителни температури.Носителят на титли от Australian Open (2014), Ролан Гарос (2015), както и US Open през 2016-а година ще бъде специален гост за жребия на Sofia Open в събота, 2-и февуари.", "date": "2019.02.02", "title": "Стан Вавринка събира сняг от самолета на път за Sofia Open"}
{"url": "http://www.cross.bg/levski-sinite-godina-1595462.html", "text": "/КРОСС/ Легендарният бивш футболист на Левски Александър Манолов е починал в петък на 75-годишна възраст, съобщиха \"сините\" на официалния си сайт.\"Левскари, с огромна тъга ви съобщаваме, че днес на 75 години ни напусна легендарният играч на Левски Александър Манолов.Той бе верен на любимия си клуб до самия край, като само до преди три години бе неизменим водач на \"сините\" ветерани. Когато си тръгна от \"Герена\", той го направи с думите: \"Левски е всичко за мен\" и ние няма да го забравим.Бившият полузащитник е роден на 24 септември 1943 година. Юноша на Левски и републикански шампион със старша възраст през 1961 година. Освен за \"сините\" е играл и за Пирин, Добруджа и Дунав (Русе).За Левски играе от 1965 година до 1969 година - общо пет сезона, като записва 82 мача във всички турнири и отбелязва 4 гола. Два пъти шампион с Левски (1965 г. и 1968 г.) и веднъж носител на купата на страната (1967 г.).Почти 20 години Сашо Манолов бе водачът на \"сините\" ветерани и като организатор винаги бе в основата на всички сбирки, чествания, годишнини, както и на редовните футболни мачове между ветераните - както у нас, така и в чужбина. През последното десетилетие воденият от него отбор на ветераните на Левски беше шест пъти шампион на България.ПФК Левски изказва своите съболезнования на близките и роднините на Александър Манолов!Благодарим ти за всичко, бате Сашо!Почивай в мир, шампионе...\", се казва в съобщението на клуба.", "date": "2019.02.02", "title": "Почина футболна легенда"}
{"url": "http://www.cross.bg/staiikov-advokatut-beshe-1595461.html", "text": "/КРОСС/ Стайко Стайков, който беше обвинен в участие в организирана престъпна група заедно с баща си - алкохолния бос Миню Стайков, вече е под домашен арест. Младият мъж беше освободен от ареста след твърдения, че е в лошо здравословно състояние, предаде Нова тв. Днес адвокатът му коментира, че състоянието му е силно влошено и се търси болница, в която да го приемат. Разследващите все още не дават отговор на въпроса бил ли е отвлечен Стайко Стайков, както твърди, или не. ", "date": "2019.02.02", "title": "Състоянието на Стайко Стайков е силно влошено, твърди адвокатът му"}
{"url": "http://www.cross.bg/pargov-kaloyan-resyrs-1595459.html", "text": "/КРОСС/ \"Прокуратурата ще се произнесе по скандала „Ало, Банов”, но тук има нещо по-голямо. Той е симптоматика за това как се управлява държавата и какво се случва с нашите данъци\" това обяви в предаването „Лице в лице” по бТВ Калоян Паргов от БСП. Скандалът идва да покаже, че повече така не може да продължава, уточни той. „Нужни са мерки и действия такива неща да не се случват. Дали е злоупотреба с национален ресурс, дали е с европейски ресурс – няма значение, той все е публичен ресурс на европейските данъкоплатци, след които сме и ние”, уточни Паргов. Той попита защо заместник-министърът и сегашен министър Боил Банов при 4-годишен рекет не е подал сигнал. Според него записът, изнесен от Елена Йончева, е красноречив. „Чуват се думите на министъра. Не приемам извинението, ама ние заведохме дело. Проектът е приключил. След което идва докладът на АДФИ. След което се предприемат съответни действия да се дадат под съд тази фирма. След което обаче тази част, за която говори Боил Банов не влиза в иск. Ето ги фактите, но ние не сме нито съд, нито прокуратура с вас“, коментира Калоян Паргов.„Главна прокуратура се самосезира, тя ще обследва всички факти и обстоятелства. Разбрах, че днес са били извикани министърът и г-жа Йончева“, каза още Паргов и посочи, че се чака органите да се произнесат. Относно бюджета на София като общински съветник от левицата той коментира, че не е важно колко са парите, а как се харчат и какъв е крайният резултат. Той даде пример с факта, че от миналогодишния бюджет на столицата има излишък от 250 млн. лв. Това са неразрешени проблеми, коментира социалистът. \"Лятото, докато всички почиваха, аз ходих по инспекции на строежи в София. Имаме несправяне с ремонтите в София. Постоянно молим общината да мие улиците по-често и не само на стратегическите булеварди\", каза Паргов. \"Темата за жертвите от комунистическия режим не е трудна за БСП. Може би ние сме единствената партия, която се е извинявала за щяло и нещяло. Време е за нова страница, но не забравяйки, а продължавайки заедно напред. Трябва да има национално помирение и прошка\", заяви още Калоян Паргов. ", "date": "2019.02.02", "title": "Калоян Паргов: Скандалът „Ало, Банов съм” показва как се управлява държавата"}
{"url": "http://www.cross.bg/leva-sanktziya-sreda-1595460.html", "text": "/КРОСС/ До 3000 лева глоба грозят шофьорите, които карат разбити коли или камиони по пътищата у нас. Това предвижда новият проект на Закона за движение по пътищата, който беше разделен на три части и качен за обществено обсъждане, пише \"Монитор\". В една от точките е записано, че \"опасните технически неизправности“ ще се санкционират с 1500 лева. В този член, поставен под номер 219, влизат и камионите и автобусите, които не са укрепили товара си. Санкции ще има и за притежателите на леки автомобили, които имат неизправни спирачни и кормилни системи. Там е предвидена същата глоба. С максимален размер на санкцията ще се наказват и водачите на превозни средства, които \"имат въздействие върху околната среда, или могат да породят риск за други участници в движението по пътищата“, се казва още в закона. Тълкуванието е, че старите коли, които тровят околната среда, нямат катализатори или пушат повече от нормалното, ще попадат под ударите на закона. По-леките наказания са до 1000 лева и включват по-малки неизправности, отново касаещи околната среда и безопасността на останалите участници в движението. Най-малката санкция пък е от 500 лева. Не е изключено обаче сборът им, когато се касае за много разбит автомобил, който създава опасност, да достигне и до 3000 лева. За да има максимална глоба, при него трябва да са констатирани опасни, значителни и незначителни неизправности. Те включват както развалени фарове, така и разтропана ходова част, износени гуми, неработещи чистачки и други. До момента наказанието за подобни повреди беше едва фиш от 50 лева. Минималната санкция обаче за разтропани автомобили вече скача десетократно и става 500 лева. ", "date": "2019.02.02", "title": "3000 лева санкция, ако се возиш с бричка - ето кои глоби на пътя скачат десетократно"}
{"url": "http://www.cross.bg/krasiva-bekum-chest-1595470.html", "text": "/КРОСС/ Виктория Бекъм се изненадала приятно, когато разбрала, че Меган маркъл носи дрехи от нейна колекция. Това разкри самата тя в интервю за ABC.По Коледа херцогинята на Съсекс се появи с аутфит от бранда на дизайнерката. Тя събра погледите със стилно черно палто, струващо 2 250 паунда.Бекъм обясни, че за нея е огромна чест, че по празниците съпругата на принц Хари е избрала да носи дрехи от една от колекциите ѝ. „Тя беше толкова красива. Беше приятна изненада“, разказа още тя.„Вие знаете, аз мисля че тя е толкова красива и невероятна жена, затова за мен е огромна чест“, добави Виктория.Наскоро се появи слух, че брандът на бившата спайска търпи загуби и е пред фалит. На фона на слуховете Меган Маркъл е безплатна реклама за дизайнерката – красива е, има хубава фигура и се радва на вниманието на хиляди хора.", "date": "2019.02.02", "title": "Виктория Бекъм: За мен е чест да обличам Меган!\t"}
{"url": "http://www.cross.bg/politicheski-hristova-koryptziyata-1595468.html", "text": "/КРОСС/ Скандалът \"Ало, Банов\" се оказва не кауза за справедливост и истина, а изцяло политически конфликт. Вече има и съмнения и за лобизъм.\"Когато говорим за този случай, може да говорим, че е казус, но не кауза. В противен случай отиваме в полето на политическа борба\" това каза пред Нова телевизия политическият психолог проф. Антоанета Христова.Излизайки от обективизма, влизаме в политическите удари един срещу друг. Живеем в корупция, откакто сме се родили. Не познаваме система на некорупция, затова и борбата срещу корупцията на фона на корупционния свят е трудна, но е \"вкусна за политически модели\".Наблюдаваме разделение на обществото по отношение двете най-големи политически групи в парламента. Съществуват и хора, които се отвращават от подобни случаи.Единият изход е да не се интересуват от политика и избори, а другият е Терминал 2.Ефектът от скандала е абсолютно удар срещу здравите устои на нашата нация. Разделението обаче има лица, а основата му отваря пътеката към националсоциализъм, обясни Христова. Скандалът според нея не може да бъде разбран като битката срещу корупцията, защото е превърнат в политически удар и се базира на среда, в която липсва достоверна информация.", "date": "2019.02.02", "title": "Проф. Антоанета Христова: Скандалът \"Ало, Банов\" не е кауза за справедливост, а политически конфликт"}
{"url": "http://www.cross.bg/region-programata-dynav-1595469.html", "text": "/КРОСС/ Близо 60 млн. евро ще инвестира Министерството на регионалното развитие и благоустройството по Програмата за транснационално сътрудничество \"Дунав 2014-2020 г.\" Започва набирането на проектни предложения.Ще се финансират проекти по приоритетите \"Възстановяване и управление на екологични мрежи и коридори\"; \"Подобряване на транснационалното управление на водните ресурси и превенция на риска\"; \"Подобряване на готовността за управление на рискови ситуации\"; \"Подобряване на енергийната сигурност и енергийната ефективност\"; \"Повишаване на институционалния капацитет за посрещане на основните обществени предизвикателства\".Първият етап на кандидатстване е отворен до 8 март 2019 г., като се очаква вторият етап да започне през есента.Съвместният секретариат на програмата ще подпомага кандидатите при подготовка на проектните предложения чрез предоставянето на консултации в двустранни срещи и по телефона.Програмата за транснационално сътрудничество \"Дунав 2014-2020\" цели да насърчи проекти, свързани с преодоляване на общите предизвикателства и нужди в специфични направления, които да постигнат реална полза за хората и да изградят ефективни връзки между властите и организациите в Дунавския регион.Регионите, които програмата обхваща, са на територията на 9 държави членки на ЕС: Австрия, България, Чехия, Германия, Хърватия, Унгария, Румъния, Словения и Словакия и 3 държави кандидат-членки: Босна и Херцеговина, Сърбия и Черна гора.Общият размер на средствата в програмния период 2014-2020 г. възлиза на 263 млн. евро, осигурени от Европейския фонд за регионално развитие, Инструмента за предприсъединителна помощ, и национално съфинансиране. Предвижда се и финансиране от Европейския инструмент за съседство.Приоритетите на програма \"Дунав\" са: Иновативен и социално ангажиран Дунавски регион, Околна среда и културно ангажиран Дунавски регион, Подобрена свързаност на Дунавския регион и Добре управляван Дунавски регион.Бенефициенти по програмата могат да бъдат национални, регионални и местни власти, както и неправителствени и частни организации.Повече информация може да се намери на интернет страницата на програмата: http://www.interreg-danube.eu/", "date": "2019.02.02", "title": "До 8 март набират проекти по Програма \"Дунав\""}
{"url": "http://www.cross.bg/kompaniyata-chast-kontzenrut-1595466.html", "text": "/КРОСС/ Американският автомобилен концерн стартира в понеделник поетапната процедура по освобождаване на 4 хил. от своите служители, съобщава CNN. Съкращенията са част от 15-процентното редуциране на персонала в Северна Америка, което конценрът обяви, че ще започне още през ноември.В същото време компанията разкри и своите планове за затваряне на четири завода в САЩ и един в Канада.Сериозното намаляване на работните места и затварянето на съоръженията са част от плана за ограничаване на разходите, с което трябва да се освободят 6 млрд. долара годишно, които да бъдат инвестирани в ново поколение автомобили, които да отговарят на започнали в глобален енергиен преход.Решението на GM вбеси американския президент Доналд Тръмп, който многократно призоваваше главния изпълнителен директор на компанията Мари Бара да прекрати тази инициатива.Тръмп заяви, че конценрът ще бъде наказа заради затварянето на заводите, посочвайки, че именно държават е спасила GM, когато компанията изпитваше сериозни финансови затруднения.В началото на януари се появи информация, че концернът е успял да продаде през 2018 г. 200 хил. електромобила в САЩ.GM и Tesla, която достигна 200 хил. бройки през юли 2018 г., лобират пред Конгреса за вдигане на тавана или за удължаване на програмата за данъчното облекчение.", "date": "2019.02.02", "title": "General Motors започва да освобождава поетапно 4 хил. служители в понеделник"}
{"url": "http://www.cross.bg/sluntzeto-parkur-sondata-1595467.html", "text": "/КРОСС/ Сондата „Паркър” на НАСА навлиза във втората си орбита на Слънцето, която ще я изведе на 24 млн. км от повърхността му, съобщи в. „Дейли мейл”. За първи път сондата се доближи на 24 млн. км от Слънцето през ноември, като навлезе в короната. Второто подобно доближаване е насрочено за 4 април.Системите на сондата „Паркър” се включиха на 1 януари и оттогава тя изпраща данни към Земята. В плана на мисията са общо 24 подобни ниски орбити на Слънцето. При изпълнението им сондата трябва да развие още по големи скорости и да достигне почти 700 000 км/ч. Най-близкото доближаване ще е на 6,1 млн. км от Слънцето.Космическият апарат „Паркър” беше изстрелян от НАСА през август м.г., за да изследва слънчевата корона - външната атмосфера. Този район е по-горещ от фотосферата - „повърхността” на звездата. Механизмите, на които се дължи това презатопляне, не са добре изучени. Надеждите на специалистите са „Паркър” да премине през външната атмосфера и да изследва пряко частиците, магнитното и електрическо поле.През ноември м.г., освен че подобри рекорда за доближаване до Слънцето, сондата „Паркър” постави и рекорд за скорост, като разви 343 112 км/ч. Тези рекорди преди това принадлежаха на американо-германската сонда „Хелиос 2” от 1979 г.", "date": "2019.02.02", "title": "Сондата „Паркър” започна втората си обиколка на Слънцето"}
{"url": "http://www.cross.bg/putya-tyaloto-gybislav-1595458.html", "text": "/КРОСС/ Екипи на ПСС са извадили тялото на мъж, загинал при катастрофа на пътя за село Губислав, община Свогe.Това съобщиха от Планинската спасителна служба (ПСС) при БЧК, цитирани от „Фокус\".На 1 февруари по молба на полицията в Лакатник екипи на ПСС са се отзовали на сигнал за паднал лек автомобил на пътя за село Губислав. Колата е паднала извън пътя и се е закачила на скали. Шофьорът е починал в автомобила и планинските спасители са свалили тялото му. ", "date": "2019.02.02", "title": "ПСС извади тялото на мъж от висящ на скалите автомобил"}
{"url": "http://www.cross.bg/vuzdyha-voda-bankok-1595450.html", "text": "/КРОСС/ Тайланд с крайни мерки срещу мръсния въздух. Властите в Банкок пуснаха над града дронове, разпръскващи вода и специален разтвор. Това е поредният опит за справяне с отровния смог обхванал столицата.Замърсяването на въздуха в световен план се превръща във все по-наболяла тема. Ефективно разрешение на проблема обаче досега не е намерено.В търсенето му властите в Банкок прилагат иновативни методи – пускат дронове, снабдени с вода, над града. Планът е да пуснат във въздуха около 50 машини, всяка с по 10 литра. Те ще пръскат вода във въздуха, а надеждата е това разреди свръхконцентрацията на фини прахови частици.В 41 области на тайландската столица са отчетени норми на замърсяване над допустимите. Министерството на здравеопазването предупреди хората да не излизат навън. Бяха затворени и училищата. Банкок е петият най-мръсен град в света. Една от причините за тежката ситуация – броят на автомобилите расте главоломно. Правителството прилага различни мерки за овладяване на ситуацията.Водни оръдия изстрелват струи във въздуха, а самолети за предизвикване на валежи се опитват да създадат дъждовни облаци.Засега няма резултат, а в дългосрочен план замърсяването може да причини на хората астма, проблеми със сърцето и редица алергии.\n\t\t\t\t\t", "date": "2019.02.02", "title": "Дронове с вода и разтвор се борят с мръсния въздух в Банкок  (ВИДЕО)"}
{"url": "http://www.cross.bg/mytafova-aktrisa-golyamata-1595451.html", "text": "/КРОСС/ На днешния 2 февруари голямата българска актриса Стоянка Мутафова става на 97 години.И този рожден ден обичаната актриса ще отбележи на сцената. Тази вечер в зала 1 на НДК, заедно с няколко хиляди свои почитатели, Мутафова ще отбележи още една респектираща годишнина - 70 години на сцената.Билетите за спектакъла обаче отдавна са изкупени. Заради това има обявена и втора дата, която ще бъде след месец. Освен почитателите и много звезди от българската сцена се очаква да поздравят лично голямата ни актриса.", "date": "2019.02.02", "title": "Голямата Стоянка Мутафова на сцена и за 97-ия си рожден ден  "}
{"url": "http://www.cross.bg/tona-venetzyela-zlato-1595449.html", "text": "/КРОСС/ Инвестиционната фирма \"Нур кепитал\" (Noor Capital) от Абу Даби съобщи, че на 21 януари е купила 3 тона злато от централната банка на Венецуела, предаде Ройтерс.В изявлението на страницата си в Туитър вчера компанията уточни, че покупката е била в съответствие с международните стандарти и закони, действащи към тази дата, и че ще се въздържи от по-нататъшни транзакции, докато ситуацията във Венецуела не се стабилизира.Ройтерс съобщи в четвъртък, че Венецуела е доставила 3 тона злато в Обединените арабски емирства (ОАЕ) на 26 януари и ще продаде още 15 тона на тази държава през следващите дни. Планът на Венецуела бил да продаде на ОАЕ 29 тона от златния си запас до края на февруари, за да осигури валута за вноса на основни стоки.Двама висши служители на централната банка на Венецуела били принудени да подадат оставка в сряда и четвъртък, понеже отказвали да разрешат продажбата, според анонимни източници.", "date": "2019.02.02", "title": "Инвестиционната фирма \"Нур кепитал\" от Абу Даби съобщи, че е купила 3 тона злато от  Венецуела"}
{"url": "http://www.cross.bg/meri-nadal-godini-1595436.html", "text": "/КРОСС/ Рафаел Надал се сгоди за дългогодишната си приятелка, Мери Перейо, с която са заедно от 14 години. Двойката ще се ожени тази есен в Майорка.Рафа предлага на Мери през май на екскурзия в Рим. В миналото тенисистът е казвал, че иска деца от любимата си: „Очевидно, имам намерение да създам семейство. Обожавам деца и бих искал децата ми да правят каквото искат.“Надал скоро завърши втори на Australian Open като загуби финала от Новак Джокович. Мари беше с него през целия турнир, а Рафа сподели: „Имахме възможност да видим Сидни. Не съм бил тук преди, така че разгледахме малко града. След 10 години най-накрая приятелката ми получава уайлдкард да дойде тук.“През годините двамата пазеха връзката си далеч от публичните погледи, но сега изглежда ще чуваме повече от новото семейство. Очакваме медения месец в Instagram.", "date": "2019.02.02", "title": "Рафаел Надал се сгоди за дългогодишната си приятелка Мери Перейо,"}
{"url": "http://www.cross.bg/displeii-sguvaem-telefon-1595501.html", "text": "/КРОСС/ Samsung Vietnam публикува, а след това изтри видео тийзър за предстоящото събитие Samsung Unpacked на 20 февруари. В него компанията демонстрира серия вълнуващи устройства, едно от които е сгъваем телефон. Въпросът е: концепция ли е това или да очакваме истиско нещо със сгъваем дисплей?Samsung загатна за телефона за първи път през ноември на конференция на програмистите. Очаква се той да струва около $1700 и да има 7,3-инчов сгъваем вътрешен дисплей с резолюция 1536 x 2152, както и по-малък 4,58-инчов външен дисплей с резолюция 840 x 1960, който може да се ползва, когато телефонът е затворен. На конференцията апаратът беше поставен в дебел кейс, за да не се разкриват детайли от дизайна му. Презентаторът каза: „Там вътре има устройство и то е вцепеняващо.“Заедно със сгъваемия телефон, тази година на Unpacked се очаква да видим и юбилейната (10 г.) серия Galaxy S10, както и супер напомпания модел Beyond X, който ще има 6,7-инчов дисплей, 6 камери и ще поддържа 5G.", "date": "2019.02.02", "title": "Samsung загатна за телефон със сгъваем дисплей"}
{"url": "http://www.cross.bg/zoni-vlazhnite-vlazhnite-1595457.html", "text": "/КРОСС/ Вече повече от 20 години на втори февруари Министерството на околната среда и водите и много граждански организации, работещи за опазването на природата, празнуват Световният ден на влажните зони. Тази година темата на международното честване е \"Влажните зони и климатичните промени\".Влажните зони са територии, в които водата покрива почвата или присъства в повърхностния й слой, целогодишно или сезонно - блата, езера, заливни гори (горите между реката и дигите ѝ, които периодично са заливани при покачване на речното ниво). Влажните зони могат да бъдат естествени или изкуствени, постоянни или временни, статични или течащи, сладки, бракични или солени, включително територии с морска вода. Те са екосистеми, в които водата е основният фактор, от който зависят условията и живота на животни и растения.Честването на Международният ден на влажните зони се координира от бюрото на Рамсарската конвенция (Конвенция за влажните зони с международно значение и по специално като местообитание на водолюбиви птици). През 2019 г темата на отбелязването на 2 февруари е \"Влажни зони и климатични промени\". Тя подчертава важната им роля като решение за превенция и адаптация на изменението на климата.За последните 35 години честотата на природните бедствия е нараснала над 2 пъти, като 90% от бедствията са свързани с водата. Предвижданията са за още по-екстремни метеорологични условия. Влажните зони играят значителна роля в стабилизирането на емисиите на парникови газове и смекчаване на последиците от изменението на климата - те са буфер за крайбрежните райони срещу екстремни климатични явления. Солените блата, мангровите гори, \"подводните ливади\" с морска трева и кораловите рифове действат като естествени ограничители - те намаляват интензивността на вълни, бури, цунами, като предпазват 60% от населението в тези райони от разрушителната сила на бедствието.Вътрешни влажни зони, като например равнинни водни площи, реки, езера и блата, абсорбират и съхраняват излишъка от валежи и намаляват наводненията. По време на сухи сезони в топли и сухи климатични условия, влажни зони освобождават съхраняваната вода, забавяйки засушаването и минимизиране на недостига на вода.В списъка на Конвенцията за влажните зони с международно значение (Рамсарските места) България е представена с 11 влажни зони с обща площ 49 912,43 хектара, което е 0,45% от територията на страната. Това са \"Атанасовско езеро\", \"Комплекс Беленски острови\", \"Дуранкулашко езеро\", \"Остров Ибиша\", \"Шабленско езеро\", \"Местността Пода\", \"Поморийско езеро\", \"Комплекс Ропотамо\", \"Езеро Сребърна\", \"Езеро Вая\" и \"Карстов комплекс Драгоманско блато\". ", "date": "2019.02.02", "title": "Днес се отбелязва Световният ден на влажните зони"}
{"url": "http://www.cross.bg/velchev-durzhava-krasimir-1595452.html", "text": "/КРОСС/  „Не може един донос или клевета да са чисти” това каза в интервю за предаването „Денят започва с Георги Любенов” по БНТ Красимир Велчев от ГЕРБ. „Дано и хората не се вържат на този скандал”, допълни той. Велчев изтъкна, че държава, в която институциите воюват, е слаба държава. „Как ли изглеждаме в очите на партньорите ни от Европейския съюз?”, риторично запита той. „Нинова заяви, че имало мълчание от страна на Борисов по отношение на Банов. Но лидерът на БСП участва в разграбването на държавата, а мълчи по темата. Всяка седмица от БСП измислят нещо ново”, коментира Велчев и предположи, че ако вината на Елена Йончева за парите от КТБ излезе, ще бъде „заметена тихичко”.", "date": "2019.02.02", "title": "Красимир Велчев: Дано хората не се вържат на скандала \"Ало, Банов съм!\""}
{"url": "http://www.cross.bg/tehnologii-petrol-intelekt-1595455.html", "text": "/КРОСС/ Интегрирането на цифровите технологии на всички нива от нефтодобивната промишленост продължава да се ускорява. Макар да се пише много за ползите от дигитализацията при различните аспекти от сондажните процеси, извличането и поддръжката на находищата, съществува и друга важна област, в която тези технологии променят правилата на играта – още преди началото на сондажната дейност, пише Ирина Слав за Oilprice. В Аляска, например, новите технологии за проучване на петролни и газови находища са спомогнали за откриването на повече от 1,5 млрд. барела суров петрол само през последните две години, показва проучване на S&P Global Platts.В Аляска съществуването на петролни залежи е известно от години, но местонахождението и точното им количество остава неизвестно до появата на цифровите технологии под формата на напреднали 3D сеизмични изображения и технологиите за обработка на данни.Холандската компания Biodentify събира хиляди почвени проби, за да анализира ДНК структурата на множество микроорганизми, с което получава данни за наличието на въглеводороди в тяхната среда.Компанията използва изкуствен интелект за тази процедура и изчислява потенциалните размери на находищата на петрол с около 70% точност.Цялата процедура отнема между 6 и 10 седмици, което е относително кратък период от време, особено на фона на факта, че по този начин се ограничава рискът от сондиране на нерентабилни находища.С напредъка на дигитализацията и изкуствения интелект ще намалее още повече рискът да се инвестират напразно огромни суми пари на места, където петролът е оскъден или изобщо липсва.Петролните и газовите компании, дори и онези, които са най-устойчиви и успешни сред тях, държат своите разходи под контрол, опитвайки се да спечелят от всеки изразходен долар.Холандско-британската компания Royal Dutch Shell се фокусира върху развитието на изкуствения интелект, който в момента се използва ефективно при сондажните дейности.Чрез тази технология енергийният гигант цели да редуцира разходите при някои сондажни процеси, както и износването на техниката.Петролната и газовата промишленост реагира изключително бързо при възприемането на новите технологии и стимулират иновационните дейности, свързани с разработването на тези технологии.", "date": "2019.02.02", "title": "Дигитализацията е помогнала за откриването на 1,5 млрд. барела петрол в Аляска"}
{"url": "http://www.cross.bg/room-mark-knight-1595454.html", "text": "/КРОСС/ Любителите на EDM (electronic dance music) музиката е време да се приготвят още от сега. Защото на 23 февруари, по случай рождения ден на Yalta Club, световноизвестният Mark Knight ще се срещне за пореден път с българските си почитатели. А всички гореспоменати знаят, че става въпрос за събитие, което не е за изпускане.Диджеят не е единствената част от програмата обаче. Докато той се грижи за настроението в Room 1, Маtt Edwards, познат като Radio Slave ще пуска своите сетове в Room 2. От страна на домакините, зад пулта ще застанат Juan Alvarez и Liubo Ursiny.От 1991г., когато YALTA отвори врати, клубът измина дълъг път, който безспорно превърна София в основна точка на европейския нощен живот. През годините от пулта на Room 1, а по-късно и от този на Room 2, чухме най-доброто от българските и световни имена.Създателят на Toolroom Records, Mark Knight, е неотменна част от историята на клуба, а дългите му сетове са звучали на някои от най-култовите събития като SOLAR Summer, Halloween и SOLAR Christmas. На 23 февруари номинираният за „Грами“ артист ще раздвижи Room 1 с енергията си, която отново ще зареди целия дансинг.Към Mark Knight ще се присъедини друго емблематично име – Juan Alvarez, който пристига от Англия, за да направи празника още по-специален.В Room 2 ще звучи разпознаваемият саунд на Маtt Edwards. Съоснователят на Rekids продуцира музика под много псевдоними (Quiet Village, Sea Devils, REKID, The Machine), но голяма част от публиката го познава като Radio Slave. Под този псевдоним великобританецът издава ъндърграунд хитове като My Bleep, Bell Clap Dance и No Sleep. Когато става въпрос за ремикси, Edwards е най-търсеният диджей в сферата с проекти за Armand Van Helden, Slam, UNKLE, DJ Hell, DJ Sneak и много други. Бившият резидент на Ministry of Sound в Лондон получава и признанието на DJ Mag за „един от най-великите ремиксъри на всички времена“, както и титлата „най-добър британски продуцент“.На 23 февруари зад пулта на залата с приглушена светлина ще се качи и основателят на TAKEOVER и резидент на клуба, Liubo Ursiny.", "date": "2019.02.02", "title": "Световноизвестният диджей Mark Knight ще се срещне за пореден път с българските си почитатели"}
{"url": "http://www.cross.bg/cholakov-predsedatelyat-posochi-1595456.html", "text": "/КРОСС/ \"Решенията на Върховния административен съд по нашумелите дела, свързани с екологията, не са взимани под натиск\", каза днес пред Би Ти Ви председателят на ВАС Георги Чолаков. Като доказателство той посочи, че последните две решения са предизвикали критики (заради постановеното за строежа на \"Корал\") и похвали (по повод парк \"Пирин\") от еколозите.\"Решението ни за парк \"Пирин\" не е удар върху икономиката, както твърдят хората от Банско. Приложихме закона, както е разписан\", каза Чолаков.Коментирайки решението за строежа на \"Корал\", той обясни, че съдът се произнесъл само върху това, дали в момента на издаването на разрешението за строеж има нарушения на закона и такива не са открити. Чолаков допълни, че на мястото не може да се строи, докато не отпадне строителната забрана от 2014 година. \"Това може да стане, като приведат проектите в тон с изискванията в Закона за биологичното разнообразие и Закон за опазване на околната среда\", посочи председателят на ВАС.Попитан в спора еколози-инвеститори на коя страна застава, Чолаков обяви, че той е за баланса, при който не се нарушават права на нито една от двете страни.В отговор на въпрос, председателят на ВАС каза, че откакто е поел поста преди малко повече от година, е направил всичко необходимо работата на съда да е прозрачна. ", "date": "2019.02.02", "title": "Георги Чолаков: Дюните на \"Корал\" са поставени по-късно на кадастралната карта"}
{"url": "http://www.cross.bg/leva-suobshti-tryabvalo-1595477.html", "text": "/КРОСС/ Банковата служителка от Дулово, която беше обвинена за източване на 188 000 лева от сметка на клиент, не е настанена в силистренската болница.Според окръжния прокурор на Силистра в петък 29-годишната жена е трябвало да бъде приета в инфекциозното отделение, след като получила криза в ареста.Директорът на здравното заведение обаче съобщи за Нова тв, че тя е била там на преглед в четвъртък, лекарите са установили остър хепатит. Медиците преценили, че трябвало е да я приемат за лечение, но жената не се явила.Прокуратурата и полицията не са получили уведомление от обвиняемата или от неин адвокат, че е избрала да се лекува в друго здравно заведение.Въпреки внесената парична гаранция от 10 000 лева и наложената забрана за напускане на страната.Имаме информация за нейното местонахождение, съобщи прокурор Теодор Желев. Не е изчезнала, допълни той, цитиран от \"24 часа\".", "date": "2019.02.02", "title": "Банкерката от Дулово с остър хепатит, но не се яви в болницата (Обновена)"}
{"url": "http://www.cross.bg/bord-hanke-bulgariya-1595448.html", "text": "/КРОСС/ \"Единствено въвеждането на валутен борд може да спаси Венецуела\", пише проф. Стив Ханке в материал, публикуван в списание „Форбс“. В него Ханке, смятан за бащата на валутния борд в България, дава примери именно с нашата страна за успешно излизане от тежка икономическа криза с хиперинфлация.„Първото нещо, което новото правителство на Венецуела трябва да направи, е да убие драконът на хиперинфлацията“, пише Ханке.Това може да се случи с фиксиран валутен курс към долара и ограничаване на монетарната политика.Ханке описва опита си с въвеждането на валутния борд в България и подчертава, че месечната инфлация през февруари 1997 година е била 242 %.„Сега България е член на НАТО и Европейския съюз“, подчертава експертът. ", "date": "2019.02.02", "title": "Валутен борд като в България може да спаси Венецуела"}
{"url": "http://www.cross.bg/rysiya-suedinenite-shtati-1595442.html", "text": "/КРОСС/ \"Русия си запазва правото на ответни мерки, ако Съединените щати излязат от Договора за ликвидиране на ракетите със среден и малък обсег\" това заяви говорителят на руското министерство на външните работи Мария Захарова в отговор на обявеното по-рано от Вашингтон едностранно напускане на споразумението. ", "date": "2019.02.02", "title": "Русия си запазва правото на ответни мерки при излизането на САЩ от договора за ракетите"}
{"url": "http://www.cross.bg/rodeni-na-fevryari-1595440.html", "text": "/КРОСС/ , историк, председател на Софийски градски съд, макроикономист, експерт в КТ „Подкрепа“, актриса", "date": "2019.02.02", "title": "Родени на 2 февруари"}
{"url": "http://www.cross.bg/chasa-evropa-telegraf-1595441.html", "text": "/КРОСС/  \"23 сгради вместо една на Арапя\" - гласи загавието на водещата публикация на вестник \"Труд\". Изданието посочва, че строежите на къмпинг \"Арапя\" и местността \"Алепу\" спират за неопределено време. Строителството е законно, но има пропуски по Закона за устройство на територията, които трябва да бъдат отстранени. В проект за обекта на \"Арапя\" е предвидено да има една сграда, а в момента са 23, допълва \"Труд\".\"Приемат в 1 клас с досие от детската\" градина, пише \"Телеграф\". Това е станало ясно от представянето на 17-те национални програми от просветното министерство, за които са предвидени около 76 млн. лева. Досието, с което ще се приемат първолаците, ще съдържа препоръка, снимки и портфолио, специално изготвено за всеки ученик. По този начин началните учители ще се запознават с напредъка и нуждите на всяко дете. Досие ще се прави  и на учениците в 4-ти клас, тъй като от следващата година ще имат нови учители, уточнява \"Телеграф\".\"Топлофикация тропа по вратите за 80 лв. дълг\", пише \"Монитор\". По информация на изднаието служители на столичното парно са започнали да безпокоят абонатите на дружеството и за малки недоплатени суми. Софиянец е казал, че преди дни хора от топлофикацията са позвънили на вратата му и са му напомнили за оставащи около 80 лева от сметката му за декември. Според потребителска организация обаче служителите на столичното парно нямат право да безпокоят абонатите в домовете им, допълва \"Монитор\".\"Всяка четвърта кола от България се препродава в Европа\", информира вестник \"24 часа\". Всекидневникът обяснява, че повечето вносители на автомобили трупат допълнителни приходи със сделки в Европа. По неофициални данни наши компании са пласирали около 50 хил. нови коли през изминалата година, като около 15 хил. са били препродадени в Европа, допълва \"24 часа\".", "date": "2019.02.02", "title": "Преглед на печата за 2 февруари"}
{"url": "http://www.cross.bg/fevryari-ministerstvoto-letishte-1595443.html", "text": "/КРОСС/ Срокът за подаване на оферти за концесия на летище \"София\" се удължава до 3-и април.Това се прави по препоръка на консултанта на Министерството на транспорта, съобщава от министерството.Обявлението за поправката е изпратено за публикуване в официалния вестник на ЕС от 1-и февруари.На 1 март трябваше да бъдат съобщени резултатите на откритата публична процедура.От Министерството на транспорта ще продължат да разчитат на съветите на Международната финансова корпорация, която е част от групата на Свeтовната банка до успешното приключване на сделката.", "date": "2019.02.02", "title": "Удължават до 3-и април срока за концесията на летище \"София\""}
{"url": "http://www.cross.bg/gyaiido-vremenen-ponedelnik-1595444.html", "text": "/КРОСС/ \"От всички членки на Европейския съюз само Италия е гласувала \"против\" признаването на председателя на венецуелския парламент Хуан Гуайдо за временен президент на страната\" това съобщи агенция ANSA, като цитира дипломатически източници на срещата в Букурещ, където се събраха вчера външните министри от ЕС.Това означава, че два дни преди изтичане на ултиматум към президента Николас Мадуро от няколко европейски държави и ръководството на ЕС няма единодушие за признаването на Гуайдо, което трябваше да се случи най-късно в понеделник. Испания, Германия, Франция, Великобритания и Белгия настояха Мадуро да свика президентски избори до осем дни и увериха, че ако не го направи, ще считат Гуайдо за временен държавен глава (той по-рано е заявявал, че иска да насрочи вот в следващите 6-9 месеца). Испанският външен министър Жозеп Борел вече каза, че каквото и да реши ЕС, е готов да признае Гуайдо в понеделник.За обща европейска позиция обаче е необходимо единодушие, което е невъзможно, след като предложението не е било прието, отбелязва ANSA.Малко по-рано дипломатически източници на \"Ройтерс\" заявиха, че правителства от ЕС ще започнат да признават Гуайдо от другата седмица, но езикът ще бъде внимателен, за да не се разгори сериозна политическа криза, а и за да не насърчават опозиционни лидери по света да вземат радикални мерки.Решението, обясняват и източниците на \"Ройтерс\", е всяка от 28-те страни да излезе със собствена позиция дали да признае Гуайдо. Очаква се Франция, Великобритания, Германия и Испания да го направят в понеделник. Повечето по-малки държави според агенцията са се разбрали да покажат подкрепа за Гуайдо, но да избегнат думите \"признавам\" и \"признание\" и да \"окажат подкрепа\" за Гуайдо в ролята му на временен президент.Още вчера на върховния представител на ЕС във външната политика Федерика Могерини се наложи да обяви, че въпросът за признаването ще се счита за \"компетенция на държавите членки\", след като представители на правителството в Рим отказаха да променят позицията си за Мадуро. \"Италия не признава Гуайдо, защото сме напълно против това една страна или група трети страни да могат да определят вътрешната политика на друга държава,\" каза вчера италианският заместник-министър на външните работи Манлио ди Стефано в интервю за телевизия Tv2000. \"Това се нарича принцип на ненамеса и е признат от ООН,\" каза той, цитиран от в. \"Ел мундо\".Резерви досега са изразявали и представители на Австрия, Португалия и Гърция. ", "date": "2019.02.02", "title": "Заради Италия ЕС не успя да постигне единство за Гуайдо"}
{"url": "http://www.cross.bg/chasa-negovo-smolyan-1595439.html", "text": "/КРОСС/ От 9.30 часа в храм \"Св. Йоан Богослов\", град Земен, Софийска епархия, с благословението на Негово светейшество Българския патриарх и Софийски митрополит Неофит, Архиерейска света Литургия ще оглави Негово преосвещенство Белоградчишки епископ Поликарп - викарий на Софийския митрополит.От 19.30 часа в зала 1 на НДК актрисата Стоянка Мутафова ще чества „70 години на сцена” със специален спектакъл-юбилей.От 10.00 часа в село Дъбрава ще започне „Празник на виното“. Програмата за празника включва дегустация на вина и определяне на производителя на най-добро вино за „Цар на виното“.Смолян. От 9.00 часа в храм ,,Св. вмчц. Неделя“ в кв. „Райково“ архиерейският наместник на Смолянска духовна околия Негово Високопреподобие архимандрит Висарион ще възглави празничната божествена св. Литургия.От 10.30 часа в лозовите масиви в местността Масовец ще се проведе традиционния Празник на боговете на виното.От 10.30 часа в село Бегунци ще се проведе ритуал по зарязване и награждаване на победителите в конкурса „Най-добро домашно вино“.От 11.30 часа в пресклуба на БТА лидерът на партия ,,Да, България\" Христо Иванов ще даде пресконференция по повод политическата обстановка и предстоящите избори за Европарламента.", "date": "2019.02.02", "title": "Предстоящи събития в страната на 2 февруари"}
{"url": "http://www.cross.bg/pirinski-zayavi-izklyuchitelno-1595445.html", "text": "/КРОСС/ \"Който е по-истински ангажиран ще спечели европейските избори, избирателите са изключително разочаровани от политици и политическия процес\" това заяви евродепутатът Георги Пирински пред БНТ.Той беше категоричен, че Сергей Станишев трябва да е водач на листата на БСП за евроизборите. Не изключи опцията и той самият да се включи в надпреварата за следващия Европейски парламент, ако бъде подкрепен.Няма как да се пренебрегне институцията ОЛАФ, която е отговорна за разследването на подобни твърдения за сериозни нарушения с европейски средства, коментира Пирински по повод скандала \"Ало, Банов съм\".По думите му през последните години в ЕС изключително остро се разглежда всеки въпрос, който засяга парите на данъкоплатците.\"Ако не бъде сезиран ОЛАФ, могат да възникнат неудобни въпроси, тъй като те са пазител на европейските средства. Тази стъпка е напълно оправдана\", заяви Пирински.Пирински изрази увереност, че от левицата, които поставиха този въпрос на вниманието на обществото, не са подходили лековато, със степен на хазартност.", "date": "2019.02.02", "title": "Георги Пирински: Станишев трябва да води листата на БСП за евроизборите"}
{"url": "http://www.cross.bg/suyuz-mitnicheski-postoyanen-1595446.html", "text": "/КРОСС/ Правителството в Лондон е започнало \"сериозна работа\" по възможността Великобритания да остане в постоянен митнически съюз с ЕС като начин за спасяване на сделката за Брекзит, съобщава в. \"Индипендънт\".Подготовката е в ход на високо равнище под натиска на няколко министри от кабинета, които настояват премиерът Тереза Мей да се съгласи с идеята за митническия съюз, за да склони лейбъристките депутати да подкрепят договорената от нея сделка, пише вестникът.\"Сериозно се работи по митнически съюз. Трябва да сме подготвени, ако политическата ситуация се развие в тази посока\", заявява анонимен източник, цитиран от изданието.Лидерът на Лейбъристката партия Джереми Корбин иска Обединеното кралство да бъде в постоянен митнически съюз с ЕС след Брекзит, докато Мей досега бе против, казвайки, че това ще пречи на способността на Великобритания да сключва независими търговски споразумения по света.", "date": "2019.02.02", "title": "Спасяват Брекзит с постоянен митнически съюз с ЕС "}
{"url": "http://www.cross.bg/vychich-surbiya-prishtina-1595447.html", "text": "/КРОСС/ Сръбският президент Александър Вучич покани американския си колега Доналд Тръмп да посети Сърбия. Вучич му изпратил писмо, търсейки подкрепа за намирането на трайно и устойчиво решение за Косово.Вучич благодарил на Тръмп за подкрепата, която САЩ оказват за европейския път на Сърбия, особено в усилията за запазване на мира и стабилността в региона на Западните Балкани.„С вашето писмо от 14 декември отново подчертахте желанието на САЩ да помогнат в диалога между Белград и Прищина, за да се намери решение на вековния проблем за Косово“, написал Вучич.В писмото се посочва още: „Независимо от нашата воля и убеждение, митата на Прищина за продукти от Сърбия са тежест и непреодолима пречка за продължаването на диалога.“Вучич уточнил, че в момента, в който Прищина отмени митата, Сърбия е готова да продължи диалога за намиране на трайно и устойчиво решение.", "date": "2019.02.02", "title": "Вучич покани Тръмп да посети Белград"}
{"url": "http://www.cross.bg/grad-priema-nikolaii-1595422.html", "text": "/КРОСС/  - Отон I е коронован в Рим, като първия император на Свещената римска империя след почти 40 години; в Германия тази дата се приема за ден на основаването на нацията. - Бургундия се присъединява към Свещената Римска империя. - Испанският конкистадор Педро де Мендоса основава Буенос Айрес. - Открити са Соломоновите острови. - Петър I издава указ за основаване на Балтийския флот. - Случайно минаващ кораб прибира от остров Мас-о-Тера корабокрушенеца Александър Селкирк - първообраз на героя на Даниел Дефо Робинзон Крузо. - Руски заселници основават американския град Форт Рос. - Най-богатите квартали на Пловдив са почти унищожени от пожар. - Мексиканско-американска война: Подписан е договора Гуадалупе Идалго, който слага край на войната, а Мексико отстъпва на САЩ повече от половината от своята територия. - Американският писател Самюъл Клемънс започва да публикува с псевдонима си Марк Твен.- Престолонаследникът на българския трон княз Борис III Търновски приема православието; негов кръстник става руският император Николай II. - Обществото на народите свиква Женевска конференция по разоръжаване с участие на 63 държави. - Военната колегия на Върховния съд на СССР осъжда бившият ръководител на НКВД Николай Ежов на смърт чрез разстрел. - Състои се дебюта на сцена на американския поп-певец Франк Синатра. - Втората световна война: Последните германски военни части в Битката при Сталинград капитулират. - В нощта на 1 срещу 2 февруари са изпълнени смъртните присъди на т.нар. Народен съд, като са разстреляни Богдан Филов и княз Кирил Преславски. - Унгария е обявена за република.- 1 (27) Народно събрание приема нов Наказателен кодекс, копиран от съветското законодателство, станал основа за репресиите през 50-те години. - В иранския град Рамсар е подписана Конвенция за защита на влажните зони. - Сирийската редовна армия започва да бомбардира град Хама, за да потуши избухналото под ръководството на Мюсюлманското братство въстание - загиват между 10 и 25 хил. души (съгласно Амнести Интернешънъл). - В ЮАР е обявена за легална дейността на забранения дотогава Африкански национален конгрес. - Швейцарският тенисист Роджър Федерер става водач в Световната ранглиста по тенис за мъже - позиция, която удържа за рекордните 237 последователни седмици.", "date": "2019.02.02", "title": "2 февруари в историята"}
{"url": "http://www.cross.bg/pamet-samsung-karta-1595437.html", "text": "/КРОСС/ Samsung обяви, че ще произвежда първите eUFS (embedded Universal Flash Storage) чипове с размер 1TB специално за телефони. Това означава, че телефонът ви ще има памет от 1 терабайт само от 1 чип.Един от вицепрезидентите на Samsung Чеол Чой каза в изявление, че паметта ще играе важна роля в приближаването на телефоните до лаптопите. По размери чипът е същия като този от 512 MB  и достига скорост от 1000 мехабайта в секунда, което според компанията е 10 пъти скоростта на стандартната microSD карта.Миналата година Samsung Galaxy Note 9 беше обявен за готов да има памет от 1 TB, но това беше възможно само ако добавите външна карта памет от 512 GB в най-високият им клас апарати, които имат вградена памет от 512 GB. Сега очакваме да видим в коя от линиите първо ще бъде интегриран новия чип.", "date": "2019.02.02", "title": "Samsung обяви, че ще произвежда първите eUFS  чипове специално за телефони"}
{"url": "http://www.cross.bg/spyskaneto-kariera-obyavi-1595430.html", "text": "/КРОСС/ Звездата на алпийските ски Линдзи Вон обяви, че прекратява преждевременно състезателната си кариера. 34-годишната американка планираше да се оттегли след края на сезона, но ще го направи още след световното първенство в Оре (4-17 февруари).\"Последните две седмици бяха сред най-емоционалните в моя живот. След много безсънни нощи най-накрая приех, че няма да мога да се състезавам повече\", обяви Вон в социалните мрежи.\"Следващата седмица ще участвам в спускането и супергигантския слалом на световното. Това ще бъдат последните стартове в моята кариера\", допълни олимпийската и двукратна световна шампионка.Четирикратната носителка на Световната купа се завърна на пистата на 18 януари, след като пропусна началото на сезона заради поредната контузия. Тя получи увреждане на предна кръстна връзка и натъртване на кост по време на тренировка през ноември.В първия си старт за сезона американката даде 15-о място в спускането в Кортина д'Ампецо. На следващия ден тя завърши девета в коронната си дисциплина, в която е олимпийска шампионка от Ванкувър 2010 и бронзова медалистка от Пьонгчанг 2018.На 20 януари Вон не успя да завърши супергигантския слалом, а след състезанието обяви, че обмисля съвсем скоро да прекрати кариерата си.В последните години американката непрекъснато е измъчвана от тежки травми и имаше няколко дълги отсъствия от пистата. Тя претърпя доста операции, като заради една от тях пропусна зимните олимпийски игри в Сочи през 2014 гВон има 84 победи в Световната купа и изостава само с четири от рекорда на Ингемар Стенмарк. Освен четирите големи кристални глобуса тя има и 16 трофея в отделните дисциплини - осем в спускането, пет в супергигантския слалом и три в комбинацията.Американката е носител на три медала от олимпийски игри - злато в спускането и бронз в супер-Г от Ванкувър 2010 и бронз в спускането от Пьонгчанг 2018. Тя има и седем отличия от световни първенства - две златни, три сребърни и две бронзови.Последният старт в знаменитата й кариера ще бъде на 10 февруари. ", "date": "2019.02.02", "title": "Линдзи Вон обяви край на състезателната си кариера"}
{"url": "http://www.cross.bg/praznik-kozichino-petlyovden-1595423.html", "text": "/КРОСС/ Петльовден е български народен празник, обичай с регионално разпространение. Чества се главно в източнобългарската етническа територия – от Одринско и Лозенградско, до Добруджа. Празнува се на 20 януари (нов стил ) или на 2 февруари (стар стил).Приеман е като мъжки празник за стимулиране на плодовитостта на момчетата; на някои места е разглеждан и като мъжки аналог на обичая Бабинден, а според някои изследователи, е наследник на древен славянски празник в чест на лова и пчеларството, на който се приема новата генерация ловци.Празникът е познат под различни имена, което се дължи на съвпадането на датата на неговото честване с датата на християнския празник, почитащ паметта на Св. Евтимий Търновски.Самото название Евтимовден почти не е регистрирано за сметка на неговите производни: Евтимя (Котел); Ихтим, Ихтимя, Хетим (с. Козичино, с. Голица); Ихтиман (Карнобат и околните села), Евтимиювден и подобни (селата Риш, Александрово, Веселиново, Богданово, Жребино и др.). Името Петльовден се употребява главно в селата Голица, Козичино, Венелин, Генерал Кантарджиево, Кичево и др.). В Карнобатско е познат и като Петеларовден; Петлешковден – в някои бургаски села (Присад, Зидарово); Петелковден (Падина и др., Варненско); Петловден (Котел и околните села). Някъде (селата Деветак, Деветинци, Железник и др.) празникът е наричан и Св. Черна, тъй като там се коли задължително черен петел.В Котленско и Карнобатско празникът е по-познат с имената, производни от Евтимий, докато във Варненско и т. нар. вайковски села (Голица, Козичино и др.) с производните от Петльовден.Преданията разказват следната 300 годишна история: Петльовден е свързан със събирането на най-тежкия за нашия народ данък – кръвния, взимането на малки момчета. Разпитаните стари хора и легендата разказват как смела еркечанка (с.Еркеч; дн. с. Козичино, Бургаско) скрива мъжкото си чедо и отказва да го даде на турците, а те се заканват, че ако не го предаде, то ще бъде заклано. Тогава тя заявява, че сама ще заколи скъпото си момче, но не ще им го даде. През нощта тя извежда и скрива детето си далеч извън селото, заклала в полунощ петела на прага на къщата и опръскала с кръвта му навред. Когато сутринта дошли повторно, турците останали стъписани пред постъпката на майката и повече не събирали момчета за еничари от село Еркеч. От тогава та до днес този ден се отбелязва като празник на мъжката рожба, като ден на мъжкото начало на рода български.", "date": "2019.02.02", "title": "Петльовден е!"}
{"url": "http://www.cross.bg/perperikon-tzentur-prodazhba-1595428.html", "text": "/КРОСС/ Посетителски център за над 1 400 000 евро ще бъде построен на Перперикон.Вчера в свещения град на траките беше направена първа копка на проекта, който е един от най-големите в сферата на културно-историческия туризъм у нас за тази година. Парите  са осигурени по програмата за трансгранично сътрудничество между България и Гърция. Професор Николай Овчаров, ръководител на археологическите разкопки на Перперикон обясни какво ще представлява новият център:\"Посетителският център за един обект от световно значение, какъвто е Перперикон е абсолютно необходим. Тук ще съберем  в него всичко, което сега е пръснато -  от продажба на билети до продажба на сувенири, до пълна информация, която посетителите ще могат да получат и много други неща, включително и наши лаборатории в подземията, в подземният етаж, където ние ще можем на спокойствие да обработваме, и да не търсим поляните тука къде да си гледаме керамиката\".", "date": "2019.02.02", "title": "Посетителски център за над 1,4 млн. евро строят на Перперикон"}
{"url": "http://www.cross.bg/stoyanka-vecher-mytafova-1595431.html", "text": "/КРОСС/ Доайенът на българския театър голямата актрисата Стоянка Мутафова навършва на 2 февруари 97 години. Рожденото име на актриса е Стояна, но е объркано на един театрален афиш и така си остава – Стоянка.През ноември 2017 година излезе биографичната книга \"Добър вечер, столетие мое!\", посветена на легендата на българския театър Стоянка Мутафова. Автор на книгата е дъщеря ѝ - Мария Грубешлиева-Муки.В свое откровение в края на книгата Муки казва, че според нея \"всяка поява на Стоянка е едно насърчение за хората. Тя е човек със страшно силен дух\".А Стоянка Мутафова признава: \"Не усетих кога се изтърколи моето столетие… Шарено и цветно беше то, наситено с големи събития, с мащабни личности около мен. Винаги го приветствам с \"Добър вечер\", но е рано да му кажа \"Лека нощ\"… Имах един кюнец като дете, криех го под леглото, и вечер гледах през него като през телескоп. Бях си набелязала няколко небесни тела и си фантазирах какво ли е там. Баща ми на шега ме наричаше \"Пътник между звездите\".Все пак, нещо е останало непостигнато и за Стоянка Мутафова: \"Как исках да съм руса и да се нося като пеперуда…\", споделя със самоирония актрисата.", "date": "2019.02.02", "title": "Стоянка Мутафова - госпожа Стихийно бедствие на 97 години "}
{"url": "http://www.cross.bg/yadki-sudurzhat-golyamo-1595424.html", "text": "/КРОСС/ Ядките и семената са познати в много култури като закуска или хранителна добавка. Научните изследвания доказват, че тези продукти са важна част от здравословното хранене. Ако редовно консумирате поне някои видове, вашето тяло ще се чувства много по-добре. Представяме ви най-популярните и полезни ядки и семена, които доказват своята ефективност в борбата срещу заболяванията.Според изследванията, лененото семе е чудесно за здравето, тъй като неговият химичен състав действа с няколко направления едновременно.Химикалите, които съдържа този натурален продукт, представляват естествени хормони, наречени фитоестрогени. Те са ефективни срещу ракови заболявания, включително такива на гърдата и простатата.Лененото семе е богато на фибри. Естествените влакна покриват стомаха и предпазват от възпаление. Една супена лъжица ленено семе съдържа близо 2 грама Омега-3 мастни киселини, които имат положителен ефект върху сърдечно-съдовата система.Сусамът притежава химичен състав, който понижава кръвното налягане, като заедно с това предотвратява инсулт, инфаркт и бъбречна недостатъчност.Този натурален продукт съдържа голямо количество антиоксиданти. Те не могат да бъдат открити почти никъде другаде. В допълнение, химикалите помагат за намаляване на вредния холестерол.Високото наличие на масла в семената подобрява състоянието на кожата, косата и ноктите.Те съдържат голямо количество аргинин. Тази аминокиселина помага за разширяване на кръвоносните съдове и подобряване на кръвообращението, като заедно с това предотвратява хипертония.Въпреки факта, че тиквените семена са калорични, те съдържат много протеини, които лесно се абсорбират от тялото и нормализират нивата на кръвна захар.Високите количества витамин A и E, отговорни за еластичността на кожата, обясняват защо са толкова популярни в козметичната индустрия.Тези ядки нормализират новото на липиди в кръвта и намаляват риска от развитие на сърдечно-съдови заболявания при пациенти с диабет.Те се използват за лека закуска или преди основно хранене. Освен това служат като естествено средство за намаляване на мазнините. Тъй като са алтернатива на животинските протеини, бадемите предоставят чувство на ситост и намаляват риска от преяждане.Орехите, които съдържат голямо количество минерали, са известни по цял свят. Те намаляват риска от сърдечно-съдови заболявания и коронарна болест на сърцето.Тези ядки помагат за облекчаване на симптомите, свързани с възрастовите нарушения. Освен това са чудесни източници на токоферол. Това вещество предпазва мъжете от рак на простатата.Слънчогледовите семки са богати на серни протеини. Те са изключително полезни за мускулната и костната тъкан. Освен това притежават антиоксидантни, антимикробни и противовъзпалителни ефекти. Слънчогледовите семки се използват ефективно за предотвратяване на бронхиални и белодробни инфекции.В сравнение с другите ядки, шамфъстъците съдържат много по-малко мазнини и калории, но имат високи нива на киселина, калий и каротеноиди - химикали, които притежават антиоксидантни и противовъзпалителни свойства.Те се използват като лека закуска и могат да помогнат за контролиране на теглото, защото намалява чувството на глад.Тези ядки съдържат голямо количество желязо. Те предпазват от развитие на анемия и нормализират нивата на кръвна захар при хора с диабет.Хората, които прилагат интелектуален труд, трябва да консумират кашу по-често, защото намалява умората, тъй като съдържа фосфор и тиамин.Тези ядки притежават противовъзпалителен ефект. Те насърчават имунната система и предпазват тялото от грип.Лешниците са богати на витамин B, който помага за укрепване на костите и мускулите и подобрява работата на имунната система.В допълнение, наличието на органични киселини повишава нивата на холестерол, като заедно с това предотвратява развитието на сърдечно-съдови заболявания.Това са едни от най-популярните ядки в нашия списък. Те съдържат полифенол, който предпазва клетките от свободните радикали и предоставя младежки вид на кожата. Фъстъците са богати на линолева киселина, способна да намали нивото на холестерол и да предотврати склерозата.Ядките може да се използват по време на диета. Те намаляват глада и дори служат като средство за заместване на основното хранене.Бразилските орехи помагат за подобряване на храносмилането, тъй като съдържат голямо количество фибри и имат почистващ ефект върху червата.Тези ядки са богати на селен. Той взима участие в производството на клетки, отговорни за имунната система. Ненаситените мазнини в бразилските орехи намаляват драстично нивата на кръвна захар и предпазват от диабет и атеросклероза.Тези ядки са много калорични. Следователно, могат да предоставят голямо количество енергия. те съдържат витамин Е, който предпазва тялото от негативния ефект на околната среда и слънчевата радиация.Пеканите са богати на витамин B. Те подобряват състоянието на кожата, косата и ноктите. Техният химически състав помага за регулиране нивата на тестостерон и благоприятства репродуктивната система.Тези малки семена имат положителен ефект върху човешкото тяло. Те са ценни източници на мастни киселини, като Омега-3 и Омега-6, необходими за правилното функциониране на сърцето. Освен това понижават нивото на холестерол и предотвратяват запушването на кръвоносните съдове.Семената от чия са полезни за жените, особено по време на климакс. Наличието на витамин B в тях защитава от различни дерматологични заболявания.Така че, ако консумирате някой продукт от този списък, определено може да предоставите положителен ефект върху тялото. Просто изберете ядките, които ви допадат най-много и не прекалявайте с тях, тъй като са калорични. Придържайте се към препоръчителния дневен прием от 30 грама, за да бъдете здрави и в добра форма.", "date": "2019.02.02", "title": "13 вида ядки и семена, които да консумирате всеки ден, за да сте здрави"}
{"url": "http://www.cross.bg/tema-sreshta-popangelov-1595438.html", "text": "/КРОСС/  Атаките срещу властта. Какви са ходовете на ГЕРБ? Разговор с Красимир Велчев. Горещи точки от световната карта. Анализ на Асен Агов. Среща с данъчните - Росен Бъчваров от НАП. Една дива на 97. Любо Нейков и Ирен Кривошиева за рождения ден на Стоянка Мутафова. Ники Станоев - разказвачът на вицове. Примабалерината Красимира Колдамова на 80. За гордостта на майката -Мартина Попова, отгледала най-новата ни спортна гордост Алберт Попов. Попангелов на 60 години - легендата в ските петър Попангелов с равносметка за живота си на връх юбилея. За социалните несправедливости, за бедните и богатите и каква е цената на стабилността - почетният председател на КТ Подкрепа д-р Константин Тренчев. Кой е № 1? - в навечерието на новия сезон на Гласът на България - Иван Лечев. Среща с директора на Музикалния театър Мариана Арсенова.", "date": "2019.02.02", "title": "Теми и гости в сутрешните блокове на телевизиите на 2 февруари"}
{"url": "http://www.cross.bg/godini-pochit-holivyd-1595426.html", "text": "/КРОСС/ Gucci отбелязват с почит златните години на добрия стар Холивуд с новата си кампания за пролет-лято 2019.Киното от 40-те и 50-те години е пресъздадено през професионалния обектив на Глен Лъчфорд, който заснема едни наистина впечатляващи кадри.Филми като „Един американец в Париж“, „Джентълмените предпочитат блондинки“ и „The Band Wagon“ вдъхновяват театралната стилистика.Като допълнение към кадрите, които като че са уловили сцени от любимите ни филми, кампанията идва и със специално видео, което ни пренася в един блестящ свят, на чийто фон звучи „There's No Business Like Show Business“.\n\t\t\t\t\t", "date": "2019.02.02", "title": "Gucci отбелязват с почит златните години на Холивуд (ВИДЕО)"}
{"url": "http://www.cross.bg/gradysa-minys-dzherald-1595435.html", "text": "/КРОСС/ Студент замръзна до смърт в САЩ на крачка от входа на кампуса. Това е само един от множеството смъртни случаи заради вълната от арктически въздух, която обхвана североизточните щати.В много райони температурите достигнаха рекордно ниски стойности, падайки под минус 30 градуса по Целзий. А на някои места дори до минус 50 градуса. Според метеоролозите, заради вятъра усещането в редица градове е като за минус 60 градуса.Заради студеното време лекциите в Университета на Айова бяха отменени. Това успокоило бащата на 18-годишният Джералд, който бил студент за първа година. При това кампусът се намира само на половин час път от дома на семейство Белц в Сидър Рапидс.Само че Джералд Белц е намерен в безсъзнание пред сградата след кратка разходка край общежитието. По-късно той умира в болница. Следователите смятат, че смъртта му е свързана с отрицателните температури.Той е един от най-малко 21 души, починали вследствие на студеното време.Сред загиналите са четирима мъже, намерени замръзнали близо до домовете си в Илинойс, Уисконсин и Мичиган. Шестима, починали след пътнотранспортни произшествия в Айова. Жена, открита замръзнала в апартамент в Милуоки, след като отоплителната система се повредила.В района на Бъфало човек почина, докато почиствал снега със снегорин, а друг е намерен мъртъв с лопата в ръка, както и мъж, открит също измръзнал, но в гаража си.\n\t\t\t\t\t", "date": "2019.02.02", "title": "Вълна от бяла смърт в САЩ, студът уби студент до общежитието (ВИДЕО)"}
{"url": "http://www.cross.bg/kamion-estonski-bulgarski-1595434.html", "text": "/КРОСС/ Български и естонски шофьор на камион са загинали при тежка катастрофа в Румъния. Инцидентът е станал тази сутрин в района на град Илова, в югозападната част на страната.Според местната полиция, български и румънски камион са се ударили странично, след което българският камион е навлязъл в насрещното и се ударил челно в естонски камион.При сблъсъка единият от тях се възпламенява, а двамата шофьори са загинали на място.", "date": "2019.02.02", "title": "Тежка катастрофа в Румъния - загинаха български и естонски шофьор  "}
{"url": "http://www.cross.bg/dori-kyuri-belezhnitzite-1595425.html", "text": "/КРОСС/ Ако искате да се докоснете до бележниците е на Мария Кюри в Националната библиотека в Париж, ще трябва да носите специален костюм и да подпишете документ, , че поемате собствена отговорност за здравето си, за всеки случай.Нивата на радиация, на които е била изложена родената в Полша нобелова лауреатка за химия, са били толкова силни, че дори днес (над 100 години по-късно) ръкописите й трябва да се съхраняват в облицовани с олово кутии, за да бъдат безопасни за околните.И това не се отнася само до бележниците й. Много от нейните лични вещи, мебели и дори готварски книги, също изискват защитно облекло, за да се обслужват безопасно. Защо почти всичките й вещи са станали радиоактивни?Отговорът е много прост. Мария Кюри се е разхождала редовно с бутилки от полоний и радий в джобовете си и дори е държала капсули, пълни с опасните вещества върху рафтовете на мебелите си.", "date": "2019.02.02", "title": "И днес бележниците на Мария Кюри са все още радиоактивни"}
{"url": "http://www.cross.bg/hora-plenyavat-zhiveyat-1595420.html", "text": "/КРОСС/ \"Пленяват ме хора, които могат да живеят без страх от последствията, да бъдат страстни без предпазливост, хора, които безумно мразят и обичат\".Федерико Фелини", "date": "2019.02.02", "title": "Пленяват ме хора, които могат да живеят без страх "}
{"url": "http://www.cross.bg/otbranata-hilyadi-shvetziya-1595429.html", "text": "/КРОСС/ Министърът на отбраната Красимир Каракачанов е информирал шведския си колега Петер Хултквист за решението на Народното събрание за започване на преговори с американското правителство за купуване на самолети Ф-16, съобщиха от Министерство на отбраната.", "date": "2019.02.02", "title": "Министър Каракачанов към Шведския си колега: Започваме преговори със САЩ за Ф-16"}
{"url": "http://www.cross.bg/simeon-sega-vidi-1595421.html", "text": "/КРОСС/ На четиридесетия дни след рождението си Иисус бил занесен в Иерусалимсия храм, за да бъде посветен на Бога съгласно Мойсеевия закон. По същото време също Светата Божа майка преминала ритуално пречистване и принесла жертва две гургулици, както Законът изисква (Левит гл. 12).Духом просветен, в храма отишъл праведния старец Симеон, който от много столетия очаквал да види Христа - \"Утехата Израилева\". Нему било обещано, че няма да вкуси смърт, докато не види Спасителя на света. Поел Богомладенеца от ръцете на майка му, прегърнал Го и произнесъл пророческите слова: (Лук. 2:29-32). Т.е. сега вече ми позволяваш да поема пътя на отците си. Сега вече ме оставяш да прекрача прага на смъртта и той не е страшен за мене, защото аз видях спасението, моето спасение, спасението на Твоите людеНа Мария праведникът казал: (Лука 2:34-35).Тълкувателите на този евангелски текст виждат в него осмисляне на целия живот на Иисус: Той дава на хората закона на благодатта и любовта, но учението му става предмет на спорове и противоречия, а страданията и кръстната му смърт като меч нараняват сърцето на Св. Богородица. В храма била и пророчица Анна и тя възторжено прославяла Бога, сподобила се да види Богомладенеца (Лука 2:22-39). Така праведният Симеон и пророчица Ана, изпълнени със светия Дух, потвърдили че младенецът е новородения Месия.Празнуването на Сретение Господне не е само историческо възпоминание.Вдъхновени като Симеон от същия Свети Дух, и водени от същия Дух в Църквата на Спасителя, членовете на Църквата могат да очакват своята собствена среща с Господа. И също като праведния Симеон могат да свидетелстват, че и те могат да напуснат света с мир, след като очите им са видели Божието спасение в лицето на Христа.В църковната служба на този ден се подчертава фактът, че Иисус, Синът и Словото Божие, чрез Когото бе създаден света, сега лежи като младенец в ръцете на праведния Симеон. Същият този Божи Син, Законодателят, сега Сам изпълнява Закона, носен на ръце като човешко дете, като дете на смъртни хора.Сретение Господне е един от дванадесетте велики празници през годината. По благочестив обичай и днес новородените деца на 40-ия ден от рождението им се занасят в храма за благословение и на майките се чете определена молитва.о. Томас Хопко, из гл. \"Богослужение\" на кн. \"Православната вяра\", т. II", "date": "2019.02.02", "title": "Сретение Господне"}
