{"url": "http://www.cross.bg/tir-katastrofira-na-am-hemys-1614091.html", "text": "/КРОСС/ Временно движението при км 23 на АМ „Хемус\" в посока Варна се осъществява в аварийната лента поради катастрофирал ТИР. Шофьорите е необходимо да карат с повишено внимание, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ. ", "date": "2019.09.26", "title": "ТИР катастрофира на АМ Хемус"}
{"url": "http://www.cross.bg/septemvri-kmetove-sofiya-1614096.html", "text": "/КРОСС/ На 27 септември БСП - София ще представи листата с кандидати за общински съветници,за районни кметове и за кметове на кметства.Събитието ще се състои от 17.30 часа, в Градската градина от страната на пл. „Княз Александър Батенберг\" (до площадката на разрушения Мавзолей). ", "date": "2019.09.26", "title": "БСП София открива предизборната си кампания на 27 септември"}
{"url": "http://www.cross.bg/trochani-komisiya-kandidatite-1614093.html", "text": "/КРОСС/ Изслушването на кандидатите за еврокомисари от Румъния и Унгария, което бе предвидено в ресорните комисии в Европейския парламент следващата седмица, се отлага.Това става след като днес правната комисия реши, че Рована Плумб, която трябваше да поеме ресор \"Транспорт\"и Ласло Трочани, на който пък трябваше да бъде поверен \"Съседство и разширяване\", са в конфликт на интереси.Унгарецът Ласло Трочани трябваше да бъде изслушан във вторник в комисията по външни работи, а румънката Рована Плумб - на следващия ден в транспортната комисия. Това обаче няма да се случи след днешното решение, с което също така се препоръчва на новия председател на Европейската комисия да вземе мерки, без конкретно да се посочва какви да бъдат те.Плумб трябваше да отговаря защо не е декларирала два изтеглени заема на стойност близо 1 млн. евро, а Трочани - за юридическа кантора, която е основал през 1991-ва г.От своя страна, Трочани разпространи изявление, в което обяснява, че кантората „Над и Трочани\" е регистрирала търговска марка с името си. На два пъти Трочани излизал от нея в отпуск по уважителни причини  - докато бил посланик в Белгия и Люксембург през 2000-2004 г. и когато парламентът го е избрал за конституционен съдия през 2007 г.В резултат дейността на Трочани в кантората била прекратена през 2007 г. Излизането в отпуск по уважителни причини означава, че той не е бил компенсиран от фирмата. През май 2018 г. Трочани изтеглил дела си от търговската марка.Говорителят на Европейската комисия Мина Андреева заяви, че продецурата засега е отменена, което обаче не означава, че кандидатите непременно ще бъдат заменени. Тя уточни, че решението какво ще става от тук нататък е изцяло в ръцете на Европарламента.Изслушването на кандидатите за еврокомисари е предвидено между 30-и септември и 8-и октомври, а новата Европейска комисия трябва да бъде гласувана на пленарна сесия на парламента в Страсбург \"ан блок\"на 23 октомври. ", "date": "2019.09.26", "title": " Отлагат изслушването на кандидатите за еврокомисари от Румъния и Унгария "}
{"url": "http://www.cross.bg/ninova-nyama-korneliya-1614099.html", "text": " /КРОСС/ \"Мнозинството и ГЕРБ направиха юридически прецедент и приеха едно неморално решение. В рамките на час парламентът прие два закона, които взаимно се изключват. Единият е на БСП, в който казваме, че за случаи като този в Сотия, където беше убито дете, няма да има съкратено производство и намаляване на присъдата при самопризнание. В същия ден ГЕРБ внасят предложение да има намаляване на присъдата, но да не е с 1/3 а с 1/5\". Това заяви председателят на НС на БСП Корнелия Нинова пред Нова телевизия. Тя добави, че законът на ГЕРБ означава, че сегашното положение - извършителите на тежки престъпления да лежат по-малко, ако си признаят, остава. Корнелия Нинова каза още, че най-странното е, че управляващите подкрепят предложението на БСП, но гласуват и своето, което е обратно. \"Нямам обяснение защо го правят- нито юридическо, нито морално. При тежки престъпления не трябва да има никакви съкратени производства\", категорична бе Нинова. Лидерът на социалистите каза още, че вчера Данаил Кирилов си е позволил страшно много да обиди близките на убити и пострадали от такива престъпления като е казал, че тези хора се разкарват с едни автобуси и са дошли да разплакват депутатки. \"Той няма представа за каква трагедия става дума. Аз бях в Сотиря, защото бабата на детето ме покани в дома им. Как може умът му да роди и устата му да произнесе такова нещо\", заяви още председателят на БСП. Тя коментира, че управляващите ще забавят окончателното приемане на законите, а това е голям проблем. \"Ако бързо приемем нашия закон, човекът, който изнасили и уби Криси от Сотиря, и други висящи случаи няма да могат да се възползват от бързото производство\", категорична бе Нинова. \"Защо не дебатирахме и нашия закон по друг казус от последните дни - освобождаването на Джок Полфрийман. Преди две години внесохме закон, който не се разглежда и до ден днешен в зала. Ако този закон не стоеше на трупчета в деловодството на парламента вече две години, сега този човек нямаше да е на свобода\", заяви още лидерът на левицата. Тя добави, че като юрист не може да коментира съдебно решение. \"Била съм и следовател и съм гледала много тежки случаи. Но като човек съм категорична, че това е провокация и подигравка с близките на жертвите и с чувството за справедливост\", категорична бе Корнелия Нинова.  Във връзка с подкрепата за кандидатурата на МаяМанолова за кмет на София като граждански кандидат, Корнелия Нинова заяви, че е продиктувана от желанието тя да получи по-широка подкрепа и да реализира целите си. \"За нас е важно, че БСП - София подкрепи номинацията на Мая Манолова за кмет на столицата еднозначно, НС на БСП също. Оттук нататък е важно предизборното споразумение, което подписахме - \"Заедно за коренна промяна в управлението на Столична община\". Подписано е от Калоян Паргов и Мая Манолова\", каза още тя. Нинова коментира, че в изборите е важна политиката, която ще се следва, а на второ място са личностите, които ще я изпълняват. \"В тази платформа е записано на какво държи БСП в София и нашите общински съветници ще подкрепят тези приоритети. И на градската конференция, и на заседанието на Националния съвет гласувах за Мая Манолова и я подкрепям. Подкрепихме Мая Манолова и подписахме споразумение - ако обича, като стане кмет, да го изпълнява\", каза още лидерът на левицата.  Сред приоритетите са: билетът за градски транспорт за стане 1 лв., за да може въздухът в София да е по-чист, общинските училища да бъдат осигурени с лекари, да се преразгледа договорът за концесия на \"Софийска вода\", за да поевтинее водата в София, да се осигурят детски градини, видеонаблюдение и още много такива мерки. Тя определи като интрига твърдението, че между нея и Мая Манолова има напрежение. \"По един единствен повод имахме публично различни мнения и това е Истанбулската конвенция. Аз бях категорично против, тя беше за нея\", уточни Нинова. \"Времето може да бъде и най-големият приятел и най-големият враг на един политик. Какво показа времето за споровете ни във Варна и Сандански? Решението за Варна бе взето със 70 гласа - за, 2- против и 5 - въздържал се на заседание на НС на БСП. Вижте, какво се случи след това. Едни от най-силните говорители в защита на Борислав Гуцанов, след като не видяха своите хора в листата, вчера излязоха с публичен призив към варненци да не гласуват за БСП\", коментира Корнелия Нинова във връзка с решението на НС на БСП за кандидата за кмет на Варна. Тя добави, че времето е показало, че ръководството е били право. \"Те имат личен интерес да са на избираеми места за общински съветници и друго няма значение. Нямат значение резултатите, които са постоянно надолу на два поредни избора - през 2011 г. имаме 8 общински съветника във Варна от 51, а 2015 г. - 5. Партията няма значение, варненци нямат значение. В Сандански през 2011 г. имаме един общински съветник от 29, 2015 г. също един. И там искахме да опитаме нещо различно. Същите хора искат трети път да разиграем същата ситуация и същата загуба. Помолихме да отстъпят и да дадем възможност на други хора, но не се съгласиха\", коментира още лидерът на социалистите. Тя добави, че щом са отпаднали от листата, на другия ден са отишли при Яне Янев и са в неговата листа. Тя заяви, че тези случаи са показателни за използването на партиите и политиката за личен интерес. \"Те мислят така - щом ние не сме в листата, варненци не гласувайте за БСП. Щом ние не сме в листата на БСП,отиваме при Янев. Няма партия, няма идеи, идеология, политики, няма спор с политическия опонент, а само битка за място. Битката е за постове и пари , а не за безплатни детски градини, пътища между селата и общинския център,здравеопазване и благосъстояние на съгражданите им\" каза още Нинова. Тя заяви, че това е проблем за всички партии. \"Някой си загражда една област и си я феодализира за личния си интерес. Ако искаме да променим България, трябва да променим себе си първо\", заключи Корнелия Нинова.", "date": "2019.09.26", "title": "Нинова: При тежки престъпления не трябва да има никакво съкратено производство и намаляване на присъда"}
{"url": "http://www.cross.bg/sofiya-durveta-ozelenyavane-1614098.html", "text": "/КРОСС/ Вчера сухо дърво падна и унищожи автомобил на ул. „Стара планина\" в центъра на София. За щастие и късмет няма пострадали хора, въпреки че падналата бреза, която е с внушителни размери и тегло, бе препречила цялата ширина на улицата и тротоара.В Наредбата за изграждане, поддържане и опазване на зелената система на Столична община ясно е посочено, че кметът ръководи, координира цялостната дейност по опазване, изграждане и поддържане на зелената система и организира изпълнението на бюджета по дейност „Озеленяване\".За съжаление през 3-те мандата на кмета г-жа Фандъкова липсва системна грижа за зеленото богатство на София - градските паркове и дърветата в междублоковите пространства и уличното озеленяване. В резултат от паднали сухи дървета в града за последните пет години има два смъртни случая и голям брой инциденти с пострадали хора и материални щети. Въпреки многократно увеличения бюджет за озеленяване - от 8 мил. лв през 2009 на 30 мил. лв. за 2019 г., с години не се отстраняват загинали едроразмерни дървета от уличното озеленяване и в градските паркове, а броят на новозасадените дървета е крайно недостатъчен за мащабите на София.БСП - София настоява кметът на Столична община да възложи незабавно проверка за сухи и опасни дървета по уличната мрежа на София, както и в дворовете на училищата и детските градини. В най-кратки срокове да се даде публична информация за установените дървета и те да бъдат отстранени, за да се гарантира живота и здравето на жителите и гостите на София. ", "date": "2019.09.26", "title": "БСП – София иска отстраняване на опасните дървета в столицата   "}
{"url": "http://www.cross.bg/nikolova-bulgariya-detzentralizatziya-1614080.html", "text": "/КРОСС/ За намаляване на дисбалансите между териториите са необходими стъпки в посока на деконцентрация и последваща децентрализация в управлението. Това заяви заместник-министърът на регионалното развитие и благоустройството Деница Николова, която откри форум на тема „Децентрализация и регионализация в България: Уроци от международния опит и препоръки за България\", организиран от Организацията за икономическо сътрудничество и развитие /ОИСР/.Николова обясни, че за провеждането на регионална политика, ориентирана към териториите, ще помогнат и инвестициите от европейските фондове. За новия програмен период се предвижда делегиране на повече правомощия при вземане на решения на регионално и местно ниво за проектите, които ще бъдат финансирани чрез интегриран подход.. Целта е проектите да са тясно ориентирани към специфичните нужди, да бъдат по-близо до хората, да допринасят за икономически ефекти в териториите и увеличават стандарта на живот на населението. „При тясно ориентиран секторен подход на въздействие и централизирано определяне на хоризонтални мерки не винаги успяваме да уловим пулса на територията, специфичните нужди на местния бизнес, потенциалът от ресурси, които предопределят типовете инвестиции\", коментира Николова.Планирано е след 2020 г. европейската програма за регионално развитие, в сътрудничество с всички останали европейски програми, да насочат ресурс за изпълнение на интегрирани териториални проекти. Към тях ще може да бъдат добавяни и средства от националния бюджет и други финансови източници. „Общата цел е да повишим стандарта на живот, балансирано икономическо развитие и намаляване на негативните демографски тенденции\", коментира заместник-регионалният министър.Според зам.-министър Николова темата за децентрализацията и регионализацията започва с реформа в многостепенното управление на България. Създаването на капацитетни регионални структури за вземане на решения за приоритетни инвестиции, които да бъдат подкрепени с финансиране от програмите на ЕС, е важна крачка към провеждането й. В сътрудничество с ОИСР се прави преглед на многостепенното управление в България, на базата на който ще бъдат изготвени препоръки, които да залегнат при изпълнение на Стратегията за децентрализация, приета през 2016 г. „Стъпка по стъпка ще предопределяме и бъдещата посока на провеждане на нов тип регионална политика за децентрализирано управление с основен фокус върху територията и специфичните й нужди\", коментира още Николова.Според зам.-министър Николова по-бавния процес на децентрализация в България се дължи до голяма степен на липсата на традиции. „Една от стъпките е на регионално ниво да дадем повече свобода за въздействие и вземане на решения за инвестициите, но при ясни контролни механизми и стриктна финансова дисциплина\", коментира тя.  ", "date": "2019.09.26", "title": "Зам.-министър Николова: Еволюцията в регионалната политика, водеща до фокусирано регионално въздействие, е чрез стъпки в посока децентрализация в управлението"}
{"url": "http://www.cross.bg/taneva-laboratoriya-probite-1614082.html", "text": "/КРОСС/ Доказано е и два пъти е потвърдено: не е имало чума в свинекомплекса Голямо Враново край Дунав и 40 000 прасета там са убити неоснователно, а 800 българи остават без работа заради некадърността на земеделския министър Десислава Танева, пише сайтът \"19 минути\".И пробите от френската лаборатория, която изследва казуса по поръчка на фермата, и пробите от испанската лаборатория, където Българската агенция за безопасност на храните изпрати материал, недвусмислено потвърждават онова, което и без това се знаеше. И това далеч не е единственият случай. Този обаче е 100% фактологически тестван.Според член 325 Б от Наказателния кодекс за убийството на 1 животно се полагат до 3 години затвор. Колко се дават за незаконното умъртвяване на 40 000 животни?Този въпрос е много важен, а още по-важен е въпросът КОЙ!Кой разпореди убийството без съд и присъда?Кой взе парите за масовото умъртвяване и колко са те?Кой ще лежи в затвора?Само некадърност ли е това или има зъл, при това финансов, умисъл и в чий интерес при това положение се извършва жестокото престъпление?При това, нека имаме предвид, че освен прасетата, се отнема нормалният живот на 800 души, работещи в предприятието. Както не е трудно човек да се досети в бедния Дунавски край тези хора супер трудно ще си намерят каквато и да било работа. От нашите осигуровки ще им се изплатят милиони от НОИ за 6 месеца обезщетение, а после какво ще правят те? А децата им?Потърсихме министъра на земеделието Десислава Танева, която носи ЦЯЛАТА ОТГОВОРНОСТ, който и да е конкретният виновник. Дали си мисли, че с отстраняването на тежко болния Дамян Илиев си е решила проблема? Има ли някакво оправдание поне пред себе си?Много искахме да запитаме този верен кадър на Цветан Цветанов, но Танева бе изключила телефона си. Очакваме коментар от нейните подчинени, докато още са нейни. Защото при това положение ТЯ НЕ МОЖЕ ДА ПРОДЪЛЖАВА ДА БЪДЕ МИНИСТЪР. ", "date": "2019.09.26", "title": "Френска и испанска лаборатории: Не е имало африканска чума в Голямо Враново"}
{"url": "http://www.cross.bg/-godishno-otzelya-sofiya-1614083.html", "text": "/КРОСС/ 4-годишно дете падна от 13-ия етаж в София и оцеля. Инцидентът е станал на 23 септември в столичния квартал „Сердика\", предаде NOVA.Сигналът за падналото момченце е подаден около 17.40. То е настанено в Пирогов и е в тежко състояние. ", "date": "2019.09.26", "title": "4-годишно дете падна от 13-ия етаж в София и оцеля "}
{"url": "http://www.cross.bg/tyrtziya-rihter-zapadno-1614084.html", "text": "/КРОСС/ Силно земетресение с магнитуд 5,7 по скалата на Рихтер е регистрирано на територията на Западна Турция. Трусът е усетен и в Югоизточна България, най-вече по курортите на Южното ни Черноморие.Земният трус е регистриран в 13:59 ч. с епицентър на 21 км югоизточно от град Мармара Ерейли в Турция и на 66 км западно от Истанбул, с дълбочина 2 км, съобщава Европейският средиземноморски сеизмологичен център.По данни на Геофизичния институт на БАН земетресението е с магнитуд 5,2 по Рихтер, с епицентър западно от град Бурса и с дълбочина 8,2 км.Граждани на Турция съобщават, че земетресението е усетено много силно за около 10 секунди. ", "date": "2019.09.26", "title": "Силен трус в Турция, усетен и у нас "}
{"url": "http://www.cross.bg/proverka-svurzan-medii-1614085.html", "text": "/КРОСС/ Парламентарната Комисия по култура и медии единодушно подкрепи предложението на ГЕРБ Сметната палата да извърши проверка на Българското национално радио (БНР).Причина за това стана завихрилият се в обществото дебат, свързан с временното прекъсване на излъчването на радиото, което е прецедент в историята му и не се е случвало дори по време на Втората световна война. Паралелно с това СЕМ изслуша ръководството на медията по друг казус, свързан с временното отстраняване на журналиста Силвия Великова от съдебния ѝ ресор и свалянето ѝ от ефир, което пък предизвика и намесата на премиера Бойко Борисов.Към момента Прокуратурата и Комисията за регулиране на съобщенията извършват проверка на казуса със замлъкването на БНР. Всичко това даде повод на депутатите от ГЕРБ да поискат възлагането на проверката, за да бъде анализирано финансовото управление на радиото. Тя трябва да завърши до края на януари 2020 година.Предстои решението да бъде одобрено и в пленарна зала. ", "date": "2019.09.26", "title": "Комисията по култура и медии подкрепи идеята за финансова проверка на БНР "}
{"url": "http://www.cross.bg/hora-zhertvi-trafik-1614086.html", "text": "/КРОСС/  Над 23 000 души са регистрирани в Европейския съюз (ЕС) като жертви на трафик на хора в периода 2015-2016 година. От тях близо 26% са били трудови роби. Данните цитира заместник-правосъдният министър Николай Проданов на форум в столицата, посветен на това как правителството и бизнесът се справят с трафика на хора във веригите за доставки. Фокус за България остават програмите в подкрепа на жертвите. Особено силна е превенцията в посока потенциални жертви на трудова експлоатация.Ниският стандарт на живот все още наредба България сред страните, които са източник на трафик на хора. Така наши сънародници предприемат рискова миграция и това може да ги превърне в съвременни роби. Предимно това се случва в текстилната индустрия, селското стопанство, промишлеността и туризма.\"Често виждаме случаи на млади момичета, които са принудени и превърнати в жертва на сексуално робство в чужбина, както и на работници, които след обещана добре платена работа, всъщност стават жертви на трудова експлоатация\", каза английският посланик Ема Хопкинс.Международната организация по труда смята, че жертвите, принудени да работят, са около 25 млн. в световен мащаб. ", "date": "2019.09.26", "title": "Над 23 000 души в ЕС са били жертви на трафик на хора в периода 2015-2016 г. "}
{"url": "http://www.cross.bg/ministerstvoto-bolnichni-leva-1614088.html", "text": "/КРОСС/ В бюджета ще се отвори дупка от 200 млн. лева показват изчисленията на Министерството на финансите.Тристранният съвет за сътрудничество между правителство, работодатели и синдикати, отхвърли идеята на депутати за прехвърляне на първите три дни болнични от работодатели към държавата. Срещу проекта се обявиха от правителството и синдикатите. Работодателите подкрепиха текстовете със забележка.Според изчисленията на Министерството на финансите новата мярка ще отвори дупка в бюджета от 200 млн. лева, която не отговаря за бюджетните прогнози за следващите три години. Срещу мярката се обяви и Министерството на труда и социалната политика.Работодателите настояват болничните да се плащат изцяло от държавата, защото не разполагат с инструмент за контрол, което води до злоупотреби, сигнализира бизнесът.Основният аргумент на синдикатите да отхвърлят идеята е, че тя ще е за сметка на данъкоплатците и ще доведе до вдигане на осигурителните вноски, за да си компенсира дупката в НОИ.През миналата година изплатените болнични възлизат на близо 800 млн. лева. Отменените болнични са 10 000. ", "date": "2019.09.26", "title": "Тристранката блокира цялостното прехвърляне на болничните към НОИ "}
{"url": "http://www.cross.bg/kmetove-kandidati-kmetstva-1614087.html", "text": "/КРОСС/ Общо 36 288 кандидати се впускат в кметската надпревара наесен. Право на глас пък имат 6 227 901 души.В битката за кметове на общини ще участват 1254 души, за общински съветници - 29 515. Тези данни съобщи на редовен брифинг говорителят на Централната избирателна комисия (ЦИК) Александър Андреев. Той уточни, че данните не са окончателни, тъй като все още има жалби от кандидати и има проверки, които продължават.Броят на кандидатите за кметове на кметства е 5059, а за районни кметове - 460.В София и Пловдив има най-много кандидати за кметове. В столицата са 19, а в Пловдив - 14.В 397 кметства в страната пък има само по един кандидат за кмет.Спрямо 2015 г., когато бяха миналите местни избори, има по-малко кандидати за участие във вота - тогава са били общо 48 084. Кандидатите са общински съветници пък са били с около 6000 повече - 35772.Били са значително повече и кандидатите за кметове за кметства - 10 077 . Разликата обаче се дължи на промени в Изборния кодекс, с които бе записано, че избори за кметове на кметства се провеждат в населени места с над 350 души, а не с над 100 души, както беше преди. Така в много по-малък брой кметства ще се гласува.Александър Андреев уточни и че са подадени 5 сигнала и 32 жалби срещу решения на общинските избирателни комисии, като 22 жалби са заради регистрации на партии и коалиции.Подадени са и 14 жалби срещу решения на ЦИК, като две все още са висящи.Андреев посочи и че не е постъпвала жалба в ЦИК от Десислава Иванчева, която не успя да се регистрира за участие в местните избори заради закъснение при подаването на документите. ", "date": "2019.09.26", "title": "Общо 36 288 кандидати ще участват в местния вот"}
{"url": "http://www.cross.bg/arabadzhieva-marinela-organizirana-1614068.html", "text": "/КРОСС/ Апелативният специализиран съд остави Маринела Арабаджиева с най-тежката мярка за неотклонение \"задържане под стража\", предаде БГНЕС.Апелативните магистрати отмениха определението на спецсъда, който беше изменил мярката й в \"домашен арест\".Арабаджиева е обвинена за участие в организирана престъпна група за данъчни престъпления и пране на пари.На 18 септември 2019 г. Специализираният наказателен съд измени в закрито заседание мярката ѝ за неотклонение в \"домашен арест\". Причината за решението бе влошеното ѝ здравословно състояние.На следващия ден Специализираната прокуратура внесе в съда протест срещу това определение. От държавното обвинение мотивираха протеста си с резултатите от последната съдебно-медицинска експертиза за здравословното състояние на Арабаджиева, които сочат, че тя може да пребивава в условията на следствения арест. Другият мотив е отказът на Арабаджиева да бъде настанена за терапия в болница „Лозенец\", въпреки постановление на наблюдаващия прокурор от юли месец.Съпругата на бизнесмена Ветко Арабаджиев бе екстрадирана от Испания на 30 май. Непосредствено след пристигането ѝ в София, тя бе привлечена към наказателна отговорност, бяха ѝ предявени обвинения. На проведения разпит тя отказа да дава обяснения. Маринела Арабаджиева е обвинена за участие в организирана престъпна група, създадена с цел извършване на данъчни престъпления (при условията на съучастие и в рамките на продължавано престъпление), както и изпиране на пари. ", "date": "2019.09.26", "title": "Маринела Арабаджиева остава в ареста "}
{"url": "http://www.cross.bg/doverieto-donchev-izbiratelna-1614089.html", "text": "/КРОСС/ Изработва се специален софтуерен продукт, който ще улесни работата на секционните избирателни комисии, най-вече да проверяват дали имат грешки при протоколите, заяви вицепремиерът Томислав Дончев пред журналисти, след откриването на завод в ловешкото село Баховица.По думите му това са най-сложните избори заради обема числа, който трябва да се обработят, особено в София, затова се взимат всички възможни мерки да не се повтаря ситуацията с \"Арена Армеец\" от 2015 г.Променен е Изборният кодекс, организацията по приемането на книжата, увеличен е съставът на Общинската избирателна комисия, ще има много повече специалисти. \"Всичко, което е можело да се направи, е в ход, и се надявам изборният процес да е безпроблемен\", добави Дончев.Според него през последните 10 години нормална, европейска, цивилизована кампания като политически аргументи не е видял, което е лошо. \"От това страда демокрацията. Нормално е всеки кандидат да представи себе си - идеи, програма, платформа, това което иска и може, и да се състезава с другите. Много често се превръща в състезание по пръскане с кал, което не дава на гражданите шанс да направят рационален политически избор\", каза той и посочи, че това, което зависи от страна на държавата, правителството, Централната избирателна комисия, ще бъде направено, за да има честна кампания.Битката за София определи като тежка и конкурентна.Дончев коментира и ситуацията в БНР, и определи случилото се като неприятно и недопустимо. \"Не само спирането на сигнала, самото усещане, че някой е в състояние да влияе на национална медия. Не знам дали е истина, или не, но самото усещане е проблем. Това ерозира доверието в медиите. Ако доверието към огромна част от политиците вече е ерозирало, ако загубим и доверието в медиите, вече няма да имаме връзки, които да крепят обществото ни като едно цяло\", заяви още вицепремиерът. ", "date": "2019.09.26", "title": "Изработва се специален софтуер за работата на секционните избирателни комисии "}
{"url": "http://www.cross.bg/bolnitzata-karlovo-ostavka-1614071.html", "text": "/КРОСС/ Медицинските сестри и лекарите в детското отделение на болницата в Карлово са подали колективна оставка от 13 септември. Причината е, че все още нямат желаното увеличение на трудовите възнаграждения, въпреки че са поставили исканията си пред управителя на болницата и кмета на общината за сключването на нов колективен договор.", "date": "2019.09.26", "title": "Колективна оставка на медиците в болницата в Карлово"}
{"url": "http://www.cross.bg/kmetove-namestnitzi-kmetski-1614070.html", "text": "/КРОСС/ Спешни промени в Закона за местното самоуправление и местната администрация ще гледа парламентът в навечерието на изборите за кметове и общински съветници, които предстоят след месец.Под новите текстове, които ще се обсъждат като извънредна точка на пленарното заседание в петък, стоят подписите на депутати от ГЕРБ, „Обединени патриоти\" и ДПС.Промените трябва да „запушат\" законодателната празнота, допусната с поправките в Изборния кодекс, предвиждащи населени места с под 350 жители да не избират кмет на кметство. Кметството обаче е административно-териториална единица, което се открива, създава и закрива по определена процедура, обвързана с решение на местния общински съвет и местен референдум.В момента у нас има над 1000 кметства, в които няма да се избират кметове. Същевременно законът казва, че на местата, които не са кметства, се назначават кметски наместници. Така тези населени места с население под 100 души ще имат кметски наместници, а тези между 100 и 350 няма да имат нито кметове, нито кметски наместници.„Временното решение, което предлагаме, е в тези селища да може да се назначават кметски наместници, а до назначаването им от новите кметове на общини след изборите, функцията да се изпълнява от избрания преди това кмет\", обясни пред DarikNews депутатът Искрен Веселинов, който е сред вносителите на законопроекта.Народните представители се надяват на абсолютен консенсус по въпроса, който е обсъждан вече два пъти в Комисията по регионална политика на парламента. „Въпросът е изключително важен, защото не можем близо 200 000 души да ги оставим без административно обслужване и без представителство на общинската власт на територията на тези селища\", категоричен е Веселинов. ", "date": "2019.09.26", "title": "Спешно променят закона за местното самоуправление в навечерието на вота"}
{"url": "http://www.cross.bg/shirak-suobshti-semeiistvoto-1614073.html", "text": "/КРОСС/ На 86-годишна възраст почина бившият френски президент Жак Ширак. Това съобщи семейството му, цитирани от Франс прес.„Президентът Жак Ширак почина тази сутрин спокойно, в обкръжението на семейството си\", съобщи за Агенцията Франс Прес Фредерик Сала-Баро, зет на покойния държавен глава на Франция. ", "date": "2019.09.26", "title": "Почина Жак Ширак "}
{"url": "http://www.cross.bg/kirilov-osvobozhdavane-vruzka-1614072.html", "text": "/КРОСС/ \"Готов съм с конкретни предложения за изменения в закона по отношение на условното предсрочно освобождаване на лишени от свобода\", това заяви правосъдният министър Данаил Кирилов преди заседанието на Пленума на Висшия съдебен съвет (ВСС), което той председателства, пише \"Правен свят\".Кирилов посочи, че идеите му са във връзка с въвеждането на касационен контрол върху актовете на въззивния съд относно освобождаването на затворници. Предложенията на правосъдния министър в момента са подложени на обсъждане сред юристи. Кирилов уточни още, че финалният вариант на промените ще бъде готов най-рано в началото на другата седмица, като се очаква те да бъдат внесени в Народното събрание от негови колеги от ГЕРБ.Нуждата от промени в закона във връзка с процедурата по предсрочно освобождаване на лишени от свобода възникна след скандала с освобождаването от затвора на убиеца Джок Полфрийман. Тричленен състав на Софийски апелативен съд, с председател ръководителят на Съюза на съдиите в България (ССБ) Калин Калпакчиев, освободи австралиеца над 6 години и половина по-рано.Освен факта, че мотивите на състава предизвикаха вълна от възмущение сред обществото и правните среди, формата на акта, подписан от Калпакчиев и колегите му, беше \"определение\", вместо изискуемото по закон \"решение\". Това процесуално нарушение бе и един от мотивите на главния прокурор Сотир Цацаров да поиска възобновяване на делото по предсрочното освобождаване на Полфрийман и спиране на изпълнението му. Към момента искането на Цацаров, което той направи по молба на близките на убития студент Андрей Монов, се намира във Върховния касационен съд. ", "date": "2019.09.26", "title": "Кирилов с идеи за законови промени за предсрочното освобождаване "}
{"url": "http://www.cross.bg/migranti-grypata-razsledvaneto-1614075.html", "text": "/КРОСС/ На 10 участници в престъпната дейност са повдигнати обвиненияОрганизираната престъпна група е задържана вчера на територията на София и Костинброд при съвместни действия по разследването на ГДБОП и Специализираната прокуратура. В хода на операцията са извършени 28 претърсвания на жилища, автомобили, както и лични обиски. Иззети бяха таблети, телефони и радиостанции, използвани в престъпната дейност. Според първоначалните данни групата е действала от октомври 2018 г. Участниците набирали установили се в София и областта мигранти -кандидати за незаконно извеждане от страната към Сърбия и Западна Европа. Поемали и мигранти, превеждани нелегално от Турция от други трафиканти. Участниците уреждали транспортирането им до границата и прехвърлянето им в Сърбия с автомобили или през „зелена граница\", където били поемани от местни хора.Специализираната прокуратура привлече към наказателна отговорност десет лица за участие в организирана престъпна група за превеждане през границата на страната отделни лица и групи мигранти (престъпление по чл. 280 и чл. 281 от НК). С постановления на наблюдаващия прокурор на ръководителя на групата и петима от участниците е наложено задържане до 72 часа. Предстои да се реши за колко от тях в Специализирания наказателен съд ще бъдат внесени искания за задържане под стража. На четирима от групата са наложени по-леки мерки за неотклонение -„парична гаранция\" между 5 000 и 10 000 лева, защото съдействат на разследването. ", "date": "2019.09.26", "title": "Спецпрокуратурата и ГДБОП пресякоха незаконен трафик на мигранти"}
{"url": "http://www.cross.bg/vuzel-puten-stryma-1614074.html", "text": "/КРОСС/ Възстановено е движението на моторни превозни средства до 12 т по съоръжението при 52-ри км на АМ „Струма\". Временно преминаването по него бе ограничено за ремонт на фуга. Остава ограничението в платното за Кулата по виадукта в района на с. Джерман - между 60-ти и 66-ти км. То ще остане в сила до приключване на аварийно-възстановителните дейности но платното по съоръжението при 62-ри км, което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград.Превозните средства над 12 т, включително и автобусите, пътуващи към Кулата, както и в момента се отбиват от АМ „Струма\" при пътен възел „Долна Диканя\", преминават по път I-1/Е-79 и при пътен възел „Бобошево\" продължават по АМ „Струма\". За пътуващите към София отбиването по път Е-79 става при пътен възел „Бобошево\", а качването на магистралата е при пътен възел „Дупница Север\".Необходимо е шофьорите да карат внимателно и да спазват стриктно пътната сигнализация по време на ремонтно-възстановителни дейности.", "date": "2019.09.26", "title": "Възстановено е движението на МПС до 12 т по АМ „Струма“"}
{"url": "http://www.cross.bg/radina-evrofytbol-purvenstvo-1614076.html", "text": "/КРОСС/ Спортните таланти на „Еврофутбол\" - Александра Георгиева и Радина Борисова грабнаха титлите в две от категориите на силния международен турнир по таекуондо клас G1 в Тирана, Албания. Алекс победи два пъти гъркини с разгромяващи резултати - 20-0 и 27-4, а на финала надигра друга българка с 16-6. Радина Борисова се окичи със златото в кат. до 59 г. при девойките, след като се наложи на два пъти над гъркини с 5-4 в първата среща и с 23-10 във втората. Успехът на Ради е още по-ценен, защото между двете й излизания имаше земетресение от 5,4 по Рихтер в Албания. Въпреки че състезанието бе прекъснато заради труса, Радина се поздрави с крайния успех. Друг Спортен талант на „Еврофутбол\" - Гергана Топалова, завоюва титлата при жените с тима на Левски от държавното отборно първенство по тенис. Това е трета поредна титла за „сините\" тенисистки, които срещнаха съпротива от тима на „Локомотив 1929\" - София. Гери се отказа при резултат 2-3 в първия сет срещу Габриела Михайлова. Във втората среща Петя Аршинкова надигра с 6-4 и 6-3 Сара Маздрашка, а в решителния сблъсък на двойки Топалова/Аршинкова надделяха над Михайлова/Маздрашка с 6-4 и 6-4.Трима Спортни таланти на „Еврофутбол\" участваха на държавното първенство по летен биатлон, който се проведе на 21-ви и 22-ри на Белмекен. Антон Синапов е втори в 10 км „спринт\" и трети в общото класиране. Преди него са Тимофей Лапшин, който се състезава за Южна Корея и Владимир Илиев. Димитър Герджиков е 4-ти. Тимофейл Лапшин е действащият световен шампион в „супер спринта\" и „спринта\" от последното световно първенство по летен биатлон, което се проведе през август. В дисциплината „преследване\" Антон е втори, а Митко не участва заради здравословни причини. От 4 октомври продължава подготовката на елитните ни биатлонисти на ски на  глетчера Дахщайн  в Австрия.  Константин Василев взе участие в по-горната възрастова група, а именно юноши старша и в спринта е 5-ти, а в преследването е 8-ми.„Еврофутбол\" пожелава успех на всички Спортни таланти.", "date": "2019.09.26", "title": "„Еврофутбол\" – Александра Георгиева и Радина Борисова с титли от G1 на Албания по таекуондо"}
{"url": "http://www.cross.bg/detzata-detza-bulgariya-1614077.html", "text": "/КРОСС/ Над 90% от хората в България не знаят, че децата трябва задължително да се возят в детско столче докато не достигнат височина от 150 cm. Тези данни от национално проучване бяха цитирани от заместник-председателя на Държавна агенция „Безопасност на движението по пътищата\" Анжелина Тотева по време на открит урок по пътна безопасност пред децата от столичното 199 ОУ „Свети Апостол Йоан Богослов\". Инициативата е част от Втората национална кампания, в подкрепа на деца, пострадали при пътни инциденти и се организира от Българския червен кръст, с подкрепата на ДАБДП и Пътна полиция.„В темата за пътната безопасност, както и във всички обществено значими теми, централно място заемат нашите деца\", подчерта Анжелина Тотева. По думите ѝ институциите съвместно с българските училища имат основен приоритет да засилят вниманието на децата и учениците към поведението им на пътя и да ги научат на основните правила за безопасност. Тя акцентира и че се работи за осъвременяване на методиката на обучение.Над 60% от децата пострадали при пътни инциденти в България, са били пътници в превозни средства, стана ясно от нейното изказване. „Затова и също толкова важно е да се провеждат целенасочени информационни кампании и хората да имат точна и ясна информация, за да осигурят най-безопасни условия в превозното средство за своите деца\", каза още заместник-председателят на държавната агенция.В рамките на днешното събитие се проведе и викторина с учениците от 199-то ОУ. След това децата получиха и открит урок как се пресича безопасно от служителите на Пътна полиция. След края му, учениците поставиха детски обувки на пешеходна пътека, с което бе почетена паметта на загиналите деца в автомобилни инциденти в България.Събитието е част от инициативите в рамките на Европейския ден без загинали по пътя - 26 септември. ", "date": "2019.09.26", "title": "Над 90% не знаят до каква възраст децата използват детско столче в колата"}
{"url": "http://www.cross.bg/godina-paisiii-hilendarski-1614078.html", "text": "/КРОСС/ Пловдивският университет „Паисий Хилендарски\" открива утре новата академична 2019/2020 година. Официални гости на събитието ще бъдат представители на общинската и областната администрации.Церемонията по откриване на учебната година ще се проведе в петък, 27 септември 2019 г., от 11.00 часа в Спортната зала на ПУ „Паисий Хилендарски\" на бул. „България\" №236. ", "date": "2019.09.26", "title": "Пловдивският университет открива новата учебна година на 27 септември"}
{"url": "http://www.cross.bg/terasata-tzentura-mlada-1614059.html", "text": "/КРОСС/ Млада жена падна от терасата на пететажен блок в центъра на Пазарджик. Инцидентът стана тази сутрин на ул. „Есперанто\" в града.Жената е откарана от екип на Спешна помощ в Областната болница, състоянието й е критично.На място има патрул на полицията, които извършват оглед. По първоначални данни става въпрос за битов инцидент, тъй като терасата е на последния етаж и е без парапет. ", "date": "2019.09.26", "title": "Млада жена падна от терасата на пететажен блок в центъра на Пазарджик "}
{"url": "http://www.cross.bg/vakantziya-oktomvri-predi-1614058.html", "text": "/КРОСС/ Последните две седмици преди местните избори на 27 октомври депутатите излизат във ваканция.С 99 гласа „За\", 29 „против\" и 4 въздържали се\" парламентът реши да няма пленарни заседания от 16 до 25 октомври включително. Ще продължи обаче работата на парламентарните комисии.В приетото решение е записано още, че транспортните разходи на депутати през ваканцията ще се признават, само ако са свързани с участието им в заседанията на комисиите.Обикновено народните избраници излизат в предизборна ваканция дни преди вота, като се мотивират с ангажиментите си покрай изборите. ", "date": "2019.09.26", "title": "Парламентът излиза в предизборна ваканция "}
{"url": "http://www.cross.bg/botevgrad-pravetz-elektrozahranvaneto-1614060.html", "text": "/КРОСС/ Държавният Електроенергиен системен оператор /ЕСО/ уведоми ЧЕЗ Разпределение България за предстоящо изключване на електрозахранването в общините Правец и Ботевград. Причина за изключването са строително-монтажни работи, свързани с реконструкцията на съоръжения, обезопасяването на които ще засегне три подстанции в региона.Преустановяването на електрозахранването от преносната мрежа на ЕСО ще се извърши на 6 октомври /неделя/, между 14 и 16 часа. Засегнати от ремонтните дейности ще бъдат населените места: Ботевград, Правец, Разлив, Трудовец, Боженица, Брезовдол, Врачеш, Гурково, Краево, Липница, Литаково, Новачене, Осеновлак, Радокина, Рашково, Скравена и Трудовец.ЧЕЗ Разпределение е взела необходимите мерки, така че да неудобствата за клиентите да бъдат сведени до минимум. Компанията информира местните власти на населените места, областната управа, болницата и индустриалната зона в Ботевград, както и по-големите стопански клиенти. ", "date": "2019.09.26", "title": "ЕСО изключва електрозахранването в Правец и Ботевград"}
{"url": "http://www.cross.bg/zhyrnalisti-radioto-protesta-1614069.html", "text": "/КРОСС/ Нов протест в защита на свободата на словото в БНР . Организатор е Асоциацията на европейските журналисти в България. Акцията е следствие от безпрецедентното спиране на сигнала на програма \"Хоризонт\" за близо 5 часа - на 13 септември и временното сваляне от ефир на журналистката Силвия Великова.От Асоциацията на европейските журналисти в България организират протеста заради кризисната ситуация в БНР и заради опитите за цензура за каквито свидетелстваха и журналисти от радиото пред Съвета за електронни медии. Според организаторите на протеста институциите отказват да предприемат действия. Прокуратурата разследва единствено техническите причини за спиране на сигнала. След проверките стана ясно, че такава техническа причина не е имало, нито е била направена профилактика. Протестът е под мотото \"Да дадем сигнал\". След малко пред БНР ще бъде направена и жива верига, в която ще се включат 111 участници. Те ще застанат през няколко метра от тук до телевизионната кула и символично ще предават от ръка на ръка един транзистор.Според генералния директор на БНР цензура в радиото няма. Той не е упражнявал контрол върху свободата на словото и преди няколко дни в позиция той заяви, че ще съди всички, които са се упражнявали върху неговото име и върху професионални качества. Утре СЕМ ще обсъди искането за оставка на генералния директор на БНР - искане, което направиха от страна на ред колегията на радиото. По-късно днес следобед Комисията по бюджет и финанси и Комисията по медиите ще обсъди искането дали да бъде възложен одит на сметната палата на БНР за последните 2 години.  ", "date": "2019.09.26", "title": "Журналисти протестират с жива верига пред БНР"}
{"url": "http://www.cross.bg/radev-zani-bulgariya-1614062.html", "text": "/КРОСС/ Президентът Румен Радев проведе официална среща с главния редактор на списание„Икономист\" Зани Бедос - една от най-влиятелните личности в сферата на глобалните финанси, съобщиха от прессекретариата на държавния глава. Срещата се състоя в Ню Йорк в рамките на Глобалния бизнес форум на Майкъл Блумбърг. В началото на 90-те години Зани Бедос е била част от екипа от „Харвард\", който осъществява реформите в Полша.С президента Радев обсъдиха икономическата ситуация в България, Европейския съюз и света, новите реалности в енергетиката и климатичните промени, бъдещето на автомобилната индустрия. Основен акцент в разговора беше търсенето на успешни световни икономически и финансови модели, които могат да бъдат приложени в България. Румен Радев и Зани Бедос се обединиха около мнението, че демографията е изключителен проблем за българското общество и следва да е основен приоритет в контекста на икономическото развитие.Успоредно с това българският държавен глава участва и на форум на високо равнище, организиран от ЮНЕСКО и посветен на темата за бъдещето на образованието ", "date": "2019.09.26", "title": "Радев пред „Икономист“: Демографията е основен проблем за България "}
{"url": "http://www.cross.bg/suvet-dopulnenie-zakonoproekt-1614063.html", "text": "/КРОСС/ Националният съвет за тристранно сътрудничество ще проведе заседание днес от 14:00 ч. в Гранитна зала на Министерския съвет, съобщиха от правителствената пресслужба.Националният съвет за тристранно сътрудничество ще обсъди Законопроект за изменение и допълнение на Закона за данък върху доходите на физическите лица № 954-01-41, Законопроект за изменение и допълнение на Кодекса на труда № 954-01-55 и Законопроект за изменение и допълнение на Кодекса за социално осигуряване № 954-01-57.", "date": "2019.09.26", "title": "НСТС ще обсъди доходите на физическите лица"}
{"url": "http://www.cross.bg/radev-vizi-trump-1614067.html", "text": "/КРОСС/ Румен Радев и Доналд Тръмп са обсъдили облекчаване на визовия режим. Президентът Радев настоя българското правителство да започне да работи по-интензивно.Според президента Радев сделката за новите изтребители е силен гарант, който би помогнал за евентуалното отпадане на визите. Темата е била обсъдена по време на официалния прием, даден от американския президент в Ню Йорк.„Успоредно със сделките за въоръжените сили да отпаднат и визите. За това също говорихме с президента Тръмп.  Очаквам много по-интензивна работа от българското правителство и от българската дипломация\", заяви Радев.„Това е законодателство и няма как да се обвързва със сделка. Законът е еднакъв за всички. Само ще припомня, че румънците купиха 16 самолета и все още имат визи\", поясни външният ни министър Екатерина Захариева.В момента само 5 държави от Европейския съюз пътуват с визи. България е изпълнила всички изисквания без едно - процентът на отказаните визи.„Съгласна съм само с това, което каза преидента, че не отговаря на добрите отношения между САЩ и България, българските граждани да пътуват със визи\", категорична е Захариева.И на срещата с президента Тръмп, и на вечерята с Майк Помпео Америка и България са потвърдили, че гледат в една посока. ", "date": "2019.09.26", "title": "Радев и Тръмп обсъдиха облекчаване на визовия режим"}
{"url": "http://www.cross.bg/vychkov-sveti-tzurkvata-1614064.html", "text": "/КРОСС/ Сбогуваме се с професор Юлиан Вучков. Погребението ще е в църквата \"Свети Седмочисленици\".Проф. Вучков се отиде в неделя на 83-годишна възраст. Той е български есеист, публицист, театрален, литературен и телевизионен теоретик, критик и доктор на науките.Той е създал няколко телевизионни предавания, в които е бил коментатор и водещ. Той е автор на около 150 публикации в печата и на повече от 20 книги в областта на художествената култура и етиката. ", "date": "2019.09.26", "title": "Прощаваме се с проф. Вучков в църквата „Свети Седмочисленици“ "}
{"url": "http://www.cross.bg/plovdiv-kandidati-kmetove-1614065.html", "text": "БСП ще представи своите кандидати за кметове, които ще участват в местни избори 2019. Събитието ще се състои на 27 октомври, петък, от 10:30 часа в зала „Съединение\" на Регионалния исторически музей Пловдив. В първия ден от предизборната кампания БСП Област Пловдив ще обяви посланията на всички свои представители, който влизат в надпреварата. С изключение на две общини - Родопи и Перущица, където са формирани местни коалиции, във всички останали общини социалистите са под №56 - БСП ЗА БЪЛГАРИЯ. На представянето утре са поканени множество успешни,  действащи кметове на населени места, на които БСП отново залага. Пловдивските кандидати за кмет и районни кметове също ще бъдат презентирани заедно с останалите 17 кандидати на общини в Пловдив област.", "date": "2019.09.26", "title": "БСП представя кметовете в Пловдив област в зала Съединение"}
{"url": "http://www.cross.bg/kylata-lenta-stryma-1614066.html", "text": "/КРОСС/ Временно се ограничава движението в изпреварващата лента, при км 59 на АМ \"Струма\", в посока ГКПП \"Кулата\" поради ПТП. Трафикът се пренасочва в активната и аварийна лента и се регулира от \"Пътна полиция\".Необходимо е шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.09.26", "title": "Катастрофа блокира трафика по АМ Струма преди ГКПП Кулата"}
{"url": "http://www.cross.bg/rysiya-indiya-pytin-1614053.html", "text": "/КРОСС/ Разделението на „пая\" между страните от Западния свят нараства и тъй като триенето се превръща в откровен грабеж, солидарността в отношенията между „приятелите\" бързо се разтапя.„Разделяй и владей\" е стара римска стратегия, но кой би помислил, че западният свят ще свърши тази работа за Русия. В резултат на това, докато бившите съюзници се опитват да паразитизират един над друг, Путин възстановява позицията на Русия дори в условията на санкции и информационна война.„Западните ограничителни мерки за руската икономика вече не действат\", пише китайският вестник «Хайцзян».„Но контраатаката на Путин, преминавайки тихо и незабележимо, успешно се справи с много съюзници на Вашингтон в политически план. Русия се възползва изцяло от общия хаос и започна да пробива отбраната на Запада на всички фронтове.Днес петте най-големи сателита на Америка (Германия, Франция, Япония, Индия и Турция) търсят постоянен контакт с Русия „Преценете сами\", предлага китайското издание.„Достатъчно е да вземем случая с малайзийския боинг\", за да разберем - „русофобията се излива отвсякъде\".В същата година, когато се случи трагедията, САЩ веднага обявиха, че имат «недвусмислени» сателитни снимки на бедствието, намеквайки, че Москва е замесена в това.Веднага след това международната група заяви, че ако е така, тогава Русия „очевидно\" стои зад всичко.„Но минаха пет години и Съединените щати не могат да предоставят никакви доказателства, поради което Холандия и Австралия, които изпитват липса на подкрепа, в момента се бавят. Те заявиха, че нямат преки доказателства, сочещи вината на Русия.И следователно тези две държави не успяха да подкопаят авторитета на Москва, което оставя само един сценарий за тях - да положат оръжието си и да вдигнат бяло знаме».„Благодарение на случая с отравянето на Скрипал\", добавя китайското издание.„Британците се опитаха да убедят целия свят, че Сергей Скрипал и дъщеря му са отровени именно от Русия. Нещо повече, направи се предположение, че зад опита за покушение се е използвал нервнопаралитичният газ, произвеждан само в Руската федерация. Изведнъж обаче, на 23 май, всички бяха изписани от болницата.И това въпреки факта, че Лондон обяви точността на откритата формула, което всъщност би трябвало да означава еднозначно увреждане на мозъка».Освен това се оказа, че формулата на това вещество е в публичното пространство през всичките тези години и всеки е можел да го направи, а Великобритания, която винаги говори за себе си като за честна и отговорна страна, само показа с действията си, че работата явно не е чиста.Обвиненията изглеждат особено абсурдни, тъй като самата Юлия Скрипал в първото си изявление след възстановяването си обяви твърдото си намерение да се върне в родината си.„Ако Юлия вярва, че руснаците са замесени\", пита китайският експерт.„Защо тогава тя е толкова нетърпелива да се върне у дома си?\" А самият той отговаря: „Защото нахалните лъжи на Великобритания вече са разкрити пред целия свят\".Но това не е всичко. Според изданието: „неспособни да издържат на натиска от САЩ, Германия, Франция, Индия и Япония също се втурнаха да търсят алтернатива в лицето на Русия\".Меркел каза на срещата с Путин, че „задълбочаването на приятелството с Москва е в съответствие с основните интереси на Германия\". Президентът на Франция обяви, че Москва и Париж са установили „нов модел на сътрудничество\". А министър-председателят на Индия Моди сподели след срещата за 12-милиарден договор за оръжия.„Дори сериозното предупреждение на САЩ към Индия да не купува ракетните системи С-400 от Русия, нямаше желания ефект.Оръжията, атомната енергия на Индия и много друго, правят Делхи силно зависим от Русия. Такава зависимост, че дори САЩ нямат сдържаща сила, която може да прекъсне въжетата, с които Путин върза Моди за себе си\".Путин смекчи позицията си относно териториалните спорове с Япония, като изрази желание да продължи да търси решение, което да удовлетвори стратегическите интереси не само на страните, но и на народите. Което драстично засили икономическото сътрудничество между страните, показвайки възможността за подписване на мирен договор. Освен Германия, Франция, Япония и Индия, Турция също не иска да развали отношенията с Русия поради американския натиск.„В края на май\", според публикацията, „Анкара заяви, че ако САЩ не спрат да действат срещу своя съюзник, Турция ще бъде принудена да предприеме строги мерки\".В резултат на това в хода на своята съпротива срещу Америка Русия успя да «измъкне „осем съюзници\" на САЩ, обобщава китайското издание.Германия, Франция, Япония, Турция, Индия, Англия, Австралия и Полша, в резултат се оказаха пред Путин «на колене».Така, възползвайки се максимално от настоящата ситуация и подкопавайки отбраната на САЩ, Русия успешно проведе тотална контраатака. ", "date": "2019.09.26", "title": "„Хитрият ход” на Путин"}
{"url": "http://www.cross.bg/maritza-iztok-petkova-energiya-1614048.html", "text": "/КРОСС/ Малко над 600 млн. лв. са задълженията на ТЕЦ \"Марица-изток\" 2 към БЕХ. Други задължения нямат\". Това заяви пред БНР министърът на енергетиката Теменужка Петкова. По думите ѝ това е и причината да се иска увеличение на капитала.„Увеличението на капитала на ТЕЦ \"Марица-изток\" 2 касае централата. Искаме да капитализираме част от задълженията, които ТЕЦ \"Марица-изток\" 2 има към Българския енергиен холдинг, да увеличим капитала. Така би постъпил всеки един и частен инвеститор в условията на пазарна икономика - тази теза ние защитаваме пред ЕК. Смятам, че има доста добър напредък. Надявам се до края на октомври да имаме решение на този въпрос\", обясни Теменужка Петкова в предаването \"Преди всички\".Основният проблем в ТЕЦ \"Марица-изток\" 2 е свързан с разходите за емисии, посочи енергийният министър и добави:„Централата работи много добре, тя е в много добро техническо състояние, но високите цени на емисиите повлияват върху финансовите параметри и резултат на ТЕЦ \"Марица-изток\" 2, а и на всяка една централа, която произвежда електрическа енергия от въглища. Цената на енергията в целия регион бележи покачване и една от причините е именно покачването на цените на емисиите в глобален мащаб\".„Въглищните централи заемат много важно място в електроенергийната система на страната. Повече от 46% от електрическата енергия се произвежда именно от тях, а през зимата този процент достига 60. Това определя стратегическото място и на комплекса „Марица-изток\", и на всички централи, които произвеждат електрическа енергия от въглища\", отбеляза Теменужка Петкова.Тя добави, че международният консултант, нает от БЕХ, работи по анализ на адекватността на системата:„На базата на този анализ ние ще представим пред ЕК и механизма за капацитет, който е предназначен да гарантира сигурността на доставките, както и ликвидността на пазара на електрическа енергия не само в България, но и в региона\".Анализите на нашия икономически консултант показват, че ТЕЦ \"Марица-изток\" 3 и „КонтурГлобал\" към настоящия момент е възстановил напълно първоначалната инвестиция със съответната норма на възвръщаемост, съобщи министърът. По думите ѝ в разговори с „КонтурГлобал\" ще бъде намерено балансирано решение, което да удовлетворява и двете страни.„„КонтурГлобал\" е важна централа. Разчитаме и сме сигурни, че тя ще продължи да работи и ще работи при условията на пазара, както всички останали участници в него. Това ще покажат преговорите, които предстоят\".Днес министър Теменужка Петкова ще се срещне с ръководствата на централите от комплекса \"Марица-изток\" и синдикатите, с които ще обсъдят мерките за бъдещата работа на ТЕЦ-овете ", "date": "2019.09.26", "title": "Над 600 млн. лв. са задълженията на ТЕЦ \"Марица-изток\" 2 към БЕХ "}
{"url": "http://www.cross.bg/obshta-stroitelni-kontrol-1614092.html", "text": "/КРОСС/ Да се разшири кръгът на участниците в строителството, носещи административно-наказателна отговорност за нарушения на Закона за устройство на територията и подзаконовите нормативни актове по неговото прилагане. Това е едно от предложенията в публикувания за обществено обсъждане вчера проект за изменение и допълнение на закона. Предвижда се на такава да подлежат и проектантите, лицата, упражняващи технически надзор по част „Конструктивна\", и консултантите - физически или юридически лица.Това съобщи министърът на регионалното развитие и благоустройството Петя Аврамова пред парламентарната Комисия по регионална политика, благоустройство и местно самоуправление в отговор на въпрос за мерките за повишаване качеството на строителството, на влаганите строителни продукти и завишаване на контрола върху строителния процес.С промени в Устройствения правилник на ДНСК се засилва административният контрол от страна на нейните органи - новосъздаденият отдел „Строително-продуктов контрол\" има за задължение извършването на проверки за качеството на влаганите материали в строежите.По заповед на началника на ДНСК се извършват проверки на място на строежите от I, II и III категория, като се проверява и осъществен ли е контрол на влаганите строителни продукти съгласно изискванията на ЗУТ. Те са с цел завишаване контрола върху дейността на лицата, упражняващи строителен надзор. Ще се извършват от регионалните дирекции за национален строителен контрол, като началниците им ще представят доклади за резултатите от тях на всеки три месеца.С цел повишаване качеството на строителството се подготвя изменение на Наредба № 2 от 31 юли 2003 г. за въвеждане в експлоатация на строежите в Република България и минимални гаранционни срокове за изпълнени строителни и монтажни работи, съоръжения и строителни обекти, с която ще се увеличат минималните гаранционни срокове. Това ще доведе до по-стриктно изпълнение на задълженията от страна на строителите и надзорните лица.В ход е и инициатива за партньорство между ДНСК и „Научноизследователски строителен институт\" ЕООД при МРРБ. Ще се извършват съвместни проверки и контролни изпитвания в лабораторията на института на проби от влаганите строителни продукти, както и от местата за техния добив и производство.С безвъзмездна финансова помощ от Оперативна програма „Региони в растеж\" на обща стойност 418 664 063 лв. се финансират 29 договора за рехабилитация на 505 км републикански пътища, от които 272 км второкласни и 233 км третокласни, информира още регионалният министър.От финансираните проекти 10, с обща дължина 189 км, са в строителство. 13 обекта с обща дължина над 216 км са завършени и въведени в експлоатация. По други три с обща дължина 40 км са завършени строително-монтажните работи и предстои издаване на разрешение за ползване. Предстои да започне рехабилитация на още 3 проекта с обща дължина над 60 км.Търговската експлоатация на тол системата ще започне не по-късно от 1 март следващата година. Монтирани са 100 нови рамки и са преоборудвани 100 съществуващи с автоматични устройства за записване на трафик. До месец февруари трябва да се преоборудват още 95 съществуващи рамки, като процесът вече започна, коментира още Петя Аврамова в отговор на въпрос. Тя допълни, че предстои обсъждане на окончателните параметри на обхвата на пътищата с тол такси и на тарифата в Обществения съвет и нотификация пред Европейската комисия. Изпълняваме графика стриктно и ще спазим всички срокове, които законодателят е определил, заяви проф. Олег Асенов - член на Управителния съвет на АПИ.През месец ноември 2019 г. предстои да бъде обявена третата процедура по ОПРР за повишаване на енергийна ефективност на обществени сгради и в жилищния сектор в 28-те по-малки общини, съобщи още министър Аврамова. Индикативният бюджет е 13,5 млн. лв., като окончателният размер ще бъде определен при публикуване на Насоките за кандидатстване, допълни заместник-министър Деница Николова. ", "date": "2019.09.26", "title": "Проектанти, лица, упражняващи технически надзор, и консултанти ще носят административно-наказателна отговорност за нарушения на ЗУТ"}
{"url": "http://www.cross.bg/hiryrgiya-my-pleven-robotizirana-1614081.html", "text": "/КРОСС/ XI Европейски Конгрес по роботизирана хирургия стартира днес у нас. България за първи път е домакин на медицински форум от толкова висок ранг, благодарение на усилията и под егидата на МУ-Плевен. Уникално изложение на високотехнологично медицинско оборудване от водещи световни производители - с роботизирани системи, симулатори за обучение и хирургични апарати, ще даде начало на форума, който ще се проведе от 26 до 28 септември в аудиториите на СУ „Св. Климент Охридски\".Над 350 специалисти и студенти по медицина от цял свят вече са в България за участие в Европейския Конгрес по роботика SERGS 2019 София. По време на конгреса участниците ще станат свидетели на първото у нас излъчване на живо на 2 операции в 3D формат. Едната ще бъде робот-асистирана интервенция, която ще бъде извършена от екипa на проф. д-р Григор Горчев от МУ-Плевен, а втората - фокусирана ултразвукова хирургия на живо чрез прилагане на ХАЙФУ технологията от екипа на доц. д-р Добромир Димитров от МУ-Плевен.XI Европейски Конгрес по роботизирана хирургия ще се проведе под мотото „Beyond Borders - Отвъд границите\", носещо посланието за „прескачане на границите\" на стандартното мислене, на класическата медицина и конвенционалната хирургия. Пленарни лекции ще изнесат водещи хирурзи от САЩ и Европа, а за първи път в европейския форум по роботика ще вземе участие и т.нар. Световен Отбор (SLS World Team) от топ хирурзи на Световната асоциация по лапароендоскопска хирургия.„Международен конгрес по роботизирана хирургия в София - това е сбъдната мечта за мен и проф. Горчев. Щастливи сме, че от днес България ще бъде домакин на събитие от такъв висок ранг. Едни от най-известните имена в областта на роботизираната хирургия пристигат в София и ние сме безкрайно развълнувани за това, което предстои. Българската медицина заслужава повече такива форуми и водещо място на картата на световната хирургия и ние няма да се уморим да работим в тази посока\" - сподели проф. д-р Славчо Томов, ректор на Медицински университет - Плевен и член на Съвета на Европейската асоциация по роботизирана гинекологична хирургия.МУ-Плевен спечели домакинството на SERGS 2019: XI Европейски Конгрес по роботизирана хирургия преди четири години в Париж след сложна конкурсна процедура. Проф. Славчо Томов, Ректор на МУ-Плевен, член за втори мандат на Съвета на Европейската Асоциация по роботизирана гинекологична хирургия SERGS, е председател на научния комитет на форума. Проф. д-р Григор Горчев, Почетен Ректор на МУ-Плевен, е президент на конгреса в България. ", "date": "2019.09.26", "title": "Роботизирана 3D хирургия на живо за първи път в България "}
{"url": "http://www.cross.bg/zatvora-polfriiiman-doma-1614056.html", "text": "/КРОСС/ Предсрочно освободеният от затвора Джок Полфрийман ще остане в дома за временно настаняване в Бусманци докато няма решение на съда, последвано от искането на главния прокурор, каза заместник-вътрешният министър Стефан Балабанов, цитиран от БТА. Той допълни, че друга причина австралиецът да не бъде освободен е неговата персонална сигурност.До снощи във вътрешното министерство не са постъпвали документи от австралийските власти, които да позволят свободното придвижване на Полфрийман и напускането му на дома за временно настаняване.Заместник-правосъдният министър Николай Проданов коментира, че дори при напускането на затвора, австралиецът се е държал агресивно, като с това се потвърждавало и поведението по време на престоя му в затвора. Проданов допусна, че съставът на апелативния съд освободил Полфрийман от затвора е бил подведен от някои факти - например завършеното от него дистанционно висше образование. За това нямало никакви документи освен електронни справки, които можело лесно да бъдат манипулирани. ", "date": "2019.09.26", "title": "Полфрийман остава в дома за настаняване в Бусманци до окончателно решение на съда "}
{"url": "http://www.cross.bg/parka-obshtinski-raiion-1614095.html", "text": "/КРОСС/ През месец март тази година в парка зад хотел \"Санкт Петербург\" в Пловдив  бе извършена поголовна сеч на вековни дървета и след намерения парка да бъде заграден за достъп на живущите от квартала, а в последствие и застроен, жителите от район \"Северен\"  в Пловдив организираха спонтанен протест в защита на зелената площ и успяха да усоетят намеренията на частния инвеститор. Гражданската инциатива бързо успя да се разрасне, като жителите успяха да се самоорганизират, за да  изчистят и облагородят зелената площ, която от години вече не се поддържа от никого. Те засяха над 60 млади фиданки на мястото на незаконно изсечените по-рано близо 70 дървета, сред които и вековни такива. Хората от квартала, начело с председателя на инициативния комитет за спасяването на парка Асен Костов и зам. председателя Стойчо Андреев в продължение на близо 3 месеца не преставаха да се срещат с институции и да информират всички пловдивчани за схемите, които са се разигравали на бившия общински терен през недалечното минало.Съдът остави без движение жалбата на инвеститора срещу мълчаливия отказ за изграждане на паркинга. Към настоящия момент обаче паркът по-скоро е заприличал на \"джунгла\", както хората от квартала възмутително отбелязват. Тъй като казусът остава нерешен от предишната общинска власт инциативният комитет реши да излъчи независими кандидат за кмет на район Северен, както и кандидати за общински съветници, които бяха издигнати от Демократична България. Един от лидерите на протеста, в лицето на Асен Костов, който е надпартиен кандидат за кмет на район Северен, присъства в съдебната зала заедно с водача на листата Йордан Иванов и кандидатите за общински съветници от Демократична България в лицето на Добромира Костова и Милена Найденова от Зелено Движение. В съдебното заседание присъства и Стойчо Андреев, който е кандидат за общински съветник от гражданската квота като представител на протеста в Кършияка. ", "date": "2019.09.26", "title": "Протестът в Кършияка спечели делото в Пловдив срещу изграждането на паркинг в парка зад хотел Санкт Петербург"}
{"url": "http://www.cross.bg/hari-botsvana-printz-1614090.html", "text": "/КРОСС/ Британският принц Хари пристигна на посещение в Ботсвана, оставяйки съпругата си, херцогинята на Съсекс Меган, и 4-месечния им син Арчи в РЮА, предаде ДПА. Кралската двойка е на 10-дневна визита в Африка - първата им официална обиколка като семейство.След пристигането си в Ботсвана принц Хари се присъедини към 200 ученици, включили се в засаждането на дървета в горския резерват Чобе. Херцогът на Съсекс е засадил баобаб - дърво, сериозно застрашено в Африка, според публикация в Инстаграм, придружена от снимка на коленичилия до разсада Хари, поздравяващ с \"Дай пет\" едно от децата. Семената са отгледани от учениците в рециклирани консервни кутии от мляко с наторена почва от приют за слонове, се посочва още в публикацията. \"Ако се грижите за природата, тя също ще се грижи за вас\", е споделил принц Хари.", "date": "2019.09.26", "title": "Принц Хари засади баобаб в Ботсвана "}
{"url": "http://www.cross.bg/tehnologiya-transfyzionna-hepatiti-1614052.html", "text": "/КРОСС/ Въвеждат иновативна технология в България за кръводаряването, която ще даде по-голяма сигурност на хората, които се включват в такива благородни инициативи. Тя позволява прецизно и бързо да бъде изследвана дарената кръв за хепатити и ХИВ. Това каза министърът на здравеопазването Кирил Ананиев, който присъства на представянето на технологията в Националния център по трансфузионна хематология.Технологията е най-съвременният метод за повишаване на качеството и безопасността на кръвта и кръвните съставки. Предвидени са 6 апарата, с които ще се работи, като два от тях ще останат в столицата, а останалите ще бъдат в регионалните центрове по трансфузионна технология в страната.Финансирането за апаратурата е от Министерството на образованието и науката и е на стойност 5 млн.лв. ", "date": "2019.09.26", "title": "Иновативна технология ще изследва прецизно дарената кръв за хепатити и ХИВ "}
{"url": "http://www.cross.bg/hora-politik-tzennosti-1614061.html", "text": "/КРОСС/ Време разделно за много хора. Мислещи в черно и бяло, на фили и на фоби. Светогледът на които е ограничен от личните им вярвания. Забавно е. И поучително. Как капаците на очите не позволяват да се види общата картина.Още от 1990 година се интересувам от политиката и винаги, ако не на сцената, съм на първия ред поне. Илюзии не си правя. Да, политиката е много, много мръсна работа и затова трябва да се прави от чисти хора. Да си политик, включва и умението да си гъвкав, да правиш компромиси, дори понякога със себе си. Да се нагаждаш и да си мълчиш.За тези избори получих доста предложения за включване в листи на партии. Реших, че е по-важно да имам свободата да казвам каквото мисля. А и си харесвам работата. Няма да си сложа ключалка на устата заради личното удобство. Защото свободата ухае прекрасно.Явно не ставам. За политик поне. Защото има нещо по-ценно от политическата кариера и постовете във властта. А това е самоуважението и чувството сутрин, че можеш да се погледнеш без срам в огледалото. И да си доволен от решенията си, без значение как са те закопали..Няма случайни политици. Няма такива, които не умеят да мълчат. И никой не би допуснал такива. Сегашната политическа система е така направена, че без външна подкрепа, спонсориране или вътрешно финансиране от мафията или определени олигарси, никоя партия не може да пробие. А всеки политик, който се опитва да тръгне срещу системата, го спират още на ниво местна организация.Аз . Включително за грешки на политици или хора, които харесвам. Понякога трябва КОРЕКТИВ. Човек, който да казва по време на триумфа на цезаря, да помни, че е смъртен.Защото свободата да можеш да казваш каквото мислиш, няма и не може да има цена. Не че не греша, всеки го прави. Но имам силата да признавам, когато видя грешките си.Днес България е заложник отново на великите сили. От едната страна е Козяк, от другата Москва. Като всяко лоби е стигнало до безумни крайности. Моето мнение е, че трябва да се махнем от ЕС и НАТО, защото ще се самоунищожим, ако останем там. Техните ценности не са българските ценности. С техните закони и действия, България се самоунищожава. Аз съм за православната вяра, за това да сме в съюз с хора, близки до нас, за традициите, за семейството, толерантност към различните дотам, че да не бъдат преследвани, но не и дотам да ме карат да бъда като тях и да ги гледам постоянно. Това са моите ценности. А западната цивилизация отдавна ги е изоставила. А историята и човечеството помнят какво се е случило с народите, тръгнали срещу Бог и вярата си.И вярвам, че българите имаме вярата си. Ценностите си като народ. Че с малко усилие можем да се върнем към това, което ни е спасявало през вековете. И затова не са ни нужни политици.НУЖНО Е ДА ПОВЯРВАМЕ В СЕБЕ СИ, ДА ПОГЛЕДНЕМ В ДУШАТА СИ И ДА ПОСТАВИМ  ", "date": "2019.09.26", "title": "10 000 души кандидати за властта!!! "}
{"url": "http://www.cross.bg/iioan-bogoslov-svetetza-1614054.html", "text": "/КРОСС/ Днес българската православна църква почита апостола и евангелист Йоан Богослов. Всички, които носят името Йоан, празнуват своя имен ден.Йоан Богослов е един от учениците на Исус Христос и автор на последното от 4-те Евангелия. Според житието на светеца той е доживял до 100-годишна възраст, като до края на живота си е работил върху Евангелието за живота и делото на Христос.Йоан Богослов е имал седем ученика и живеел в град Ефес. Преди смъртта си той им наредил да изкопаят кръстообразна могила, в която да го заровят след смъртта.Светецът обаче легнал в могилата, докато все още е бил жив. Жителите на град Ефес решили да го спасят, но когато разровили гроба му, тялото на Йоан Богослов го нямало.След смъртта на светеца на гроба му се стичали стотици хора, които молели Христовия ученик за помощ.Всяка година от мястото, на което е погребан, излиза ситен прашец, за който се вярва, че носи изцеление. Вярващите от години събират тази лечебна прах, за да лекуват всякакви болести.Според поверието на всеки 26 септември - денят на кончината на светеца, трябва да се възпява неговата памет, а той да продължи да помага на хората.Вярва се, че Йоан Богослов може да лекува от всякакви болести - душевни и телесни, и е необходимо единствено да му се помолим. ", "date": "2019.09.26", "title": "Йоан Богослов лекува всякакви болести - душевни и телесни "}
{"url": "http://www.cross.bg/tromsyo-amonyak-pozharnikarite-1614055.html", "text": "/КРОСС/ Повече от 100 жители в радиус от 300 метра от горящия кораб в пристанището на Тромсьо са евакуирани заради опасност от взрив на амоняк.Пожарът е избухнал в сряда на обяд, но въпреки опитите на пожарникарите да бъде изгасен до вечерта. той се е разгорял още по-силно.Полицията в Тромсьо в четвъртък сутринта съобщи в Туитър, че поради продължаващия пожар, преминаването през прилежащата към пристанището територия е затворено, тунел и редица улици в района също са блокирани.Гасенето на пожара се усложнява от факта, че на борда има резервоари с амоняк, които могат да избухнат, както и че съдът е започнал да се накланя поради голямото количество вода, което се използва от пожарникарите.Горящият роболовен траулер, е построен през 1991 г. в Норвегия. Той е с водоизместимост - 2878 тона, дължина 64 метра, а общият екипаж - 46 души. Корабът е специализиран в риболов на атлантическа треска в североизточната част на Атлантическия океан. ", "date": "2019.09.26", "title": "Голям пожар гори на руски кораб край бреговете на Норвегия"}
{"url": "http://www.cross.bg/remontirat-mantinelite-po-am-trakiya-1614057.html", "text": "/КРОСС/ До 16 ч. днес движението от км 63 до км 64 на АМ \"Тракия\" в посока София се осъществява в активната лента поради ремонт на мантинели в средна разделителна ивица. Участъкът е сигнализиран с пътни знаци. Шофьорите е необходимо да карат със съобразена скорост и повишено внимание.Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ. ", "date": "2019.09.26", "title": "Ремонтират мантинелите по АМ Тракия"}
{"url": "http://www.cross.bg/horata-eksperti-oblastta-1614097.html", "text": "Актуални теми по въпросите, свързани с аутизма ще представи Първата международна конференция „Аутизмът не е присъда!\", която ще се проведе от 11 до 13 ноември в Театро (бивш Модерен театър) в София. Специално за форума в България пристигат водещи световни експерти в областта, които не само ще споделят своя опит и знания в областта, но и ще дадат работещи  решения за разбирането на сложния аутистичен свят.В програмата се включват сертифицирани поведенчески специалисти, речеви патолози, ерготерапевти, специализирани в прилагането на приложния поведенчески анализ в училищата. Техните лекции ще разглеждат важни проблеми, свързани с трудностите на хората, засегнати от проблемите на аутизма в различни направления като изграждането на професионални и житейски умения, вербално поведение и планиране на двигателните дейности.Един от акцентите на конференцията ще е лекцията, представяща мултидисциплинарен модел в помощ на хората с аутизъм и трайните резултати, които се постигат чрез прилагането му. Темата ще бъде представена от Чад Хъникът (M. Ed, BCBA), Тери Роуел (OTR/L), Лорън Рос (M.A. CCC-SLP) и Кейти Лифорд (M. Ed), които имат богат опит в диагностиката и лечението на аутизма.Хората с аутизъм трудно разбират чувствата на другите и трудно преценяват реакциите им, което води до недоразумения и социална тревожност. Друго тяхно затруднение в успешната им социализация е приемането на езика в буквалното му значение, което води до неспособност да разберат мотивацията на хората, например дали се шегуват, или говорят това, което мислят. Какви могат да са решенията на тези проблеми, ще разгледа практическата част на конференцията. Сред темите, които ще бъдат обсъдени по време на работните сесии, са:Диагностика и оценкаДостъп до образованиеНаемане на работаОпит или подкрепа за семейството и заинтересованите страниЕзик и комуникацияДушевно здравеНови технологии и аутизъмСъбитието е насочено не само към експерти, терапевти и родители, но и към всички, които искат да получат актуални експертни знания в областта на аутизма.Конференцията „Аутизмът не е присъда!\" се организира в партньорство с Агенция Кросс, сп. Здравен журнал, сп. Кенгуру, Болен здрав, Здравен навигатор, Здраве Нет, Розали, По-здрави днес, Първите 7, MedicalNews, Madamsko, Аз, жената, Здравето има значение.", "date": "2019.09.26", "title": "Можем ли да разберем светa на аутистите?"}
{"url": "http://www.cross.bg/vazhno-bulgarite-kmetut-1614042.html", "text": "/КРОСС/ Според българите полът и възрастта нямат значение за кмета на тяхното населено място.  Важно е да бъде честен. Най-много би ги отблъснало в един кмет да бъде корумпиран. Едва 8% от българите смятат, че са подходящи да бъдат кмет, а 12% посочват, че ще се справят по-добре от настоящия кмет на тяхното населено място.В контекста на предстоящите местни избори „Тренд\"  зададе поредица от въпроси, които отразяват нагласите на българите по отношение на идеалния за тях кмет.На въпрос дали мъж или жена е по-добре да бъде кмет на тяхното населено място, то в най-голям дял - 48% посочват, че  полът няма значение. 36% обаче са на мнение, че е по-добре мъж да бъде начело, докато едва 10% биха искали жена. За жените в по-голям дял няма значение полът на кмета на населеното им място за сметка на мъжете.41% са на мнение, че възрастта няма значение, но 40% от българите посочват, че кметът начело на тяхното населено място трябва да бъде млад. Регистрират се ниски стойности при опцията „възрастен\" - 14%. В Столицата в най-голяма степен възрастта няма значение, докато в областните и малките градове смятат, че кметът трябва да бъде млад.Един от ключовите въпроси по отношение на тази тема е свързан с качествата, които кметът трябва да притежава. 24% от българите смятат, че кметът трябва да бъде честен. 14%  са на мнение, че не трябва да бъде корумпиран, а същият процент от българите посочват, че трябва да познава хората и нуждите им. 10% посочват, че сред качествата, които кметът трябва да притежава са да бъде деен, енергичен, работлив. За българите е важно  кметът да бъде също умен, отговорен, с опит.Основното нещо, което би отблъснало в един кмет според 23% от българите, е да е корумпиран. 9% биха се отблъснали от това да лъже, да е неискрен, да е измамник, а 8% да бъде арогантен, показен, високомерен. Сред останалите качества, които биха отблъснали в един кмет, са безотговорност, да не работи за нуждите на хората, нехаен, ако не работи за града и хората и т.н.Според 72% от българите е много важно и по-скоро важно кметът да е роден в същото населено място, докато само 21% са на обратното мнение.За 69% е важно кметът на тяхното населено място да има деца, а 23% посочват, че за тях изобщо не е важно или по-скоро не е важно. Прави впечатление, че дори при най-младата възрастова група (18-29 г.) в по-големи дялове е важно кметът на населеното им място да има деца.Сходни данни се регистрират и по отношение на владеенето на чужд език/ езици. 71% са на мнение, че по-скоро е важно и много важно кметът да знае чужд език. За живеещите в Столицата в най-голяма степен това е важен индикатор.Управленският опит се явява важен фактор за 88% от българите, като едва 7% посочват, че не е важно. Разпознаваемостта също се оказва важен индикатор, който не е маловажен за българите. 79% от българите посочват, че за тях е много важно и по-скоро важно кметът на населеното им място да бъде известен/разпознаваем. Опитът в частния сектор/ бизнес е важен индикатор за 50% от българите, за 36% изобщо не е важно или по-скоро не е важно.По отношение на партийната подкрепа, то 42% посочват, че е важно кметът на тяхното населено място да бъде от партията, която подкрепят, докато за 39% това не е важно. Видно е от данните, че за по-младите хора това не е от такова значение, но с увеличаване на възрастта този фактор нараства.В проучването беше зададе въпрос, дали българите смятат лично себе си за подходящи за позицията кмет. Едва 8% са на мнение, че са подходящи, докато цели 78% са на противоположното мнение. 14% не могат да преценят. Мъжете в по-голям дял смятат себе си за подходящи за сметка на жените. 12% посочват, че ще се справят по-добре от настоящия кмет, 9% са на мнение, че ще се справят по-зле. Близо 70% са на мнение, че тази работа не е за тях. ", "date": "2019.09.26", "title": "Добрият кмет: Местен, честен, свестен"}
{"url": "http://www.cross.bg/putya-zaginali-karat-1614040.html", "text": "/КРОСС/ За четвърта поредна година Агенция „Пътна инфраструктура\" подкрепя инициативата „EDWARD\" по повод 26 септември - Европейски ден без загинали на пътя. Всички знаци с възможност за дистанционно изменение, собственост на АПИ, са с апел към шофьорите ще карат внимателно и разумно, защото безопасността при пътуването е най-важна. Тази година мотото е „Обичам семейството си! Да го пазим на пътя!\".Инициативата е на Европейската мрежа на службите на пътна полиция - TISPOL. Тя e част от Европейската седмица на мобилността, като целта е да се ограничат до минимум жертвите на пътнотранспортни инциденти. Целта е участниците в движението да мислят на първо място за безопасността, докато шофират, вървят пеш или карат велосипед. Да са наясно с рисковете, на които може да изложат своя и живота на останалите участници в движението и как всеки може да допринесе за намаляване на рисковите ситуации на пътя.През годините в Европейския ден без загинали на пътя, България показва добри резултати. През 2017 г. е загинал един човек, а през 2016 г. и 2018 г. в деня на операцията у нас няма нито един смъртен случай при ПТП.  ", "date": "2019.09.26", "title": "АПИ участва в инициативата „EDWARD“ - Европейски ден без загинали на пътя"}
{"url": "http://www.cross.bg/tyrizum-kompaniyata-tyristi-1614038.html", "text": "/КРОСС/  През последните десетилетия компанията се фокусира върху непрекъснатите сливания и придобивания, както и в разширяването на своето присъствие на пазара.През 2007 г. бе закупен един от най-големите й конкуренти на британския пазар - MyTravel Group.През 2010 г. руският „Интурист\". През пролетта на 2019 г. руската „Библио-Глобус\". В резултат на това в бюджета на компанията се появи дупка, а дълговете надхвърлят 2 млрд. паунда.Не помогнаха и преговорите с китайски инвеститори и ръководството на компанията обяви фалит.Предполага се, че около 600 000 туристи ще имат определени проблеми при своите пътувания. Според Financial Times британските авиационни власти са обявили най-голямата в мирно време операция в историята на страната за репатриране -160 000 човека са в чужбина с ваучери на „Томас Кук\".Около 140 000 туристи трябва по някакъв начин да се върнат в Германия. Около 20 000 служители на компанията и на нейните партньори ще останат без работа. В Турция през следващата година може да се появи недостиг на около 650 000 туристи от Великобритания и другите западноевропейски страни.Ръководството на „Интурист\" и „Библио-Глобус\" вече заяви, че фалитът няма да засегне техния основен собственик. Според пресаташето на руския съюз на туристическата индустрия Ирина Тюрина такъв голям фалит може да доведе до намаляване на търсенето на услугите на туроператорите и да допринесе за поредната криза на доверие в пакетния туризъм., каза тя.Въпреки увеличения брой на хората по света, които имат възможност самостоятелно да купуват онлайн самолетни билети и да си резервират хотел, пакетните турове си остават много популярни. Семействата с деца, както и по-възрастните пътници, предпочитат да прехвърлят организацията на своите пътувания на специално обучени хора.Проблемът е, че „Томас Кук\" и другите големи туроператори забравиха заветите на Томас Кук. Който лично съставяше програмите за пътуване, и второ, постоянно измисляше нещо ново: или пътуване до литературните места в Шотландия, или планински турове в Швейцария, или пътувания до светите места в Палестина. Асортиментът на големите туроператори е кратък и скучен.През лятото Турция-Гърция-Испания-Италия, през зимата Тайланд и ако няма терористични атаки и Египет. Плюс няколко големи световни столици, плюс малко екзотика като Куба или Гоа. И това е всичко. Не е изненада, че компаниите, които организират необичайни турове за малки групи и дори разработват индивидуални пътувания, стават все по-популярни.Преди това беше много по-скъпо от масовия туризъм, но сега благодарение на интернет разликата не стана толкова голяма. Масовите европейски и руски туристи от своя страна станаха по-придирчиви. Ниската цена на тура не е в състояние да оправдае оскъдните „шведски маси\" и недостатъчно забавната анимация. В резултат на което големите компании попаднаха в порочен кръг.Техният бизнес модел е предназначен да продава голям брой от един и същ тип евтини еднотипни масови турове, в които те вземат големи групи туристи с големи самолети, а след това ги транспортират до големи хотели с големи автобуси. А хората искат поне да има малко илюзия за индивидуалност и капка изключителност.Разбира се, преждевременно е да се каже, че масовият туризъм ще изчезне като явление през следващите години. Големите туристически компании все още ще са на пазара и за тях все още ще има непретенциозни туристи, доволни от ол инклузива в Анталия или три пъти храна на ден. Но туристическият пазар също ще се промени в посока на по-голяма индивидуалност на предложенията и необичайност на програмите. Може би, преминавайки през фалита, „Томас Кук\" ще се възроди и ще стане един от пионерите на този нов прекрасен туризъм.  ", "date": "2019.09.26", "title": "Сривът на „Томас Кук\" ще промени световния туризъм"}
{"url": "http://www.cross.bg/iiotova-iliyana-politika-1614079.html", "text": "/КРОСС/ Конференцията „Има ли ЕС потенциал да бъде самостоятелен глобален играч?\" откри вицепрезидентът Илияна Йотова в София. Събитието бе организирано от Института за икономически и международни отношения и Фондация „Фридрих Еберт\". В изложението си Илияна Йотова върна лентата години назад в историята на европейския проект. 20 години трябват от идеята за европейска конструкция до сътрудничество в областта на дипломацията през 1970 г. и още 20 години, за да порасне това сътрудничество във „външна политика и обща сигурност\" с Договора от Маастрихт през 1992 г. През 2010 г. чак се създава Европейската дипломатическа служба.Вицепрезидентът посочи, че държавите членки имат много резерви по отношение на общи външнополитически решения, които се приемат като компромис, а не като консенсус. Вицепрезидентът Йотова не очаква много и от новия представител на ЕС за външна политика предвид общите послания, отправени от новия председател на Еврокомисията Урсула фон дер Лайен относно неговото портфолио. Илияна Йотова постави въпроса дали не е настъпил моментът за преосмисляне на договорите за ЕС, за да се постигне реална обща външна политика.Вицепрезидентът акцентира и върху начина, по който се взимат решенията в ЕС, като една от причините за трудното постигане на общи позиции. „В речта си за състоянието на Съюза през 2018 г. Жан-Клод Юнкер подчерта силната необходимост от бързи и адекватни решения в областта на външната политика и политиката за сигурност. И начинът за него: квалифицирано мнозинство, а не единодушие при гласуване. Привърженик на тази идея е и предният състав на ЕП\", заяви вицепрезидентът. Йотова посочи, че и новият председател на ЕК Урсула фон дер Лайен също е защитник на тази идея.„Европа трябва да защитава своите интереси и да има проактивна политика за своите граждани. Ролята на държавите членки остава основна, но ЕС дава рамка и незаменими средства. Трябва да вървим на два крака - да укрепваме европейските средства и инструменти и да се мобилизират държавите членки да действат координирано  заедно на международната сцена\", заяви Илияна Йотова.Ако ЕС иска да действа като силен глобален играч, следва да подреди преди всичко собствената си къща, убедена е Илияна Йотова. Вицепрезидентът посочи примери, че това не е сторено - липсата на Европа при решаването на конфликтите в Близкия изток и последствията от Арабската пролет, мигрантската криза, сигурността на границите и опазването на Шенгенското споразумение, сътрудничеството с трети държави и т.нар. транзитни държави, източник на нелегална миграция.Вицепрезидентът определи ядреното споразумение с Иран от 2015 г. като една от най-успешните външнополитически инициативи на ЕС.Липсва и общоевропейска позиция по въпроса с бъдещо разширяване на ЕС, което е в пряка връзка с визията и вариантите за развитие на съюза. „С днешна дата Източното партньорство не може да стане емблема за успешна външна политика на ЕС\", посочи Илияна Йотова. Вицепрезидентът постави въпроса за знаците, които изпраща Европейската комисия по въпроса за разширяването, след като дава ресора на Унгария, която все по-често се изолира от общите европейски политики. „Погледнете европейската карта и ще констатирате че без тясно сътрудничество със Западните Балкани, Европа не може да бъде световен лидер в политическо, в икономическо отношение, в сигурността\", подчерта Илияна Йотова. Вицепрезидентът постави на обсъждане и въпроса за общата европейска отбрана. По думите на Илияна Йотова лидери в този дебат са отново Франция и Германия, а другите страни членки липсват. „С оглед на факта, че сумарно държавите членки заемат второ място след САЩ по разходи за отбрана, с по-голяма важност стои въпросът не колко повече да харчим, а да разпределяме средствата по-умно. Изследване на Европейския парламент показва, че годишно се губят над 26 млрд. евро поради дублиране на способности, както и заради фрагментиране на производството и на пазара на отбранителна продукция. Ако ЕС създаде условия за обединяване на военнопромишления комплекс ще спестяваме 30% от разходите.Илияна Йотова заяви, че външната политика на ЕС следва да избяга от ограниченията на тесните национални интереси и да бъде адаптивна спрямо динамиката на средата. „Старата традиционна политика на статуквото, заседнала в XX век няма как да носи позитиви. Не може да не отчитаме новата тежест на Русия, на Китай в глобалните дела, особено в района на Близкия изток, в Африка\", посочи вицепрезидентът Йотова.Вицепрезидентът определи все по-често проявяващите се вътрешни разделения като потенциална заплаха за ЕС, с оглед рисковете пред бъдещото му развитие като единна общност. „Необходимо е Европа е да преодолее различията между Севера и Юга, между Изтока и Запада. Европа ще остане твърде малка, ако се дели\", убедена е Илияна Йотова. ", "date": "2019.09.26", "title": "Илияна Йотова откри в София конференция за външната политика на Европейския съюз"}
{"url": "http://www.cross.bg/vremenna-nerabotosposobnost-prava-1614044.html", "text": "/КРОСС/ През последните седмици на дневния ред на обществото отново е поставен проблемът с неправомерното ползване на отпуск поради временна неработоспособност. Задълбоченият дебат по този проблем е важен, защото решението му изисква комплексен подход и вземане предвид становищата на всички заинтересовани страни, отчитайки техните права и интереси.Става въпрос за случаи, при които болничните листове са издадени при формално спазване на предвидения в закона ред, но без реално работниците или служителите да са с влошено здравословно състояние и да се нуждаят действително от ползване на отпуск за временна неработоспособност. Хипотезите на използване на тази незаконна и неприемлива практика са различни и всяка от заинтересованите страни може да изложи типизирани или конкретни примери за това. Без съмнение ощетени са всички. През първите три работни дни това е добросъвестният работодател, който не само заплаща обезщетението за временна неработоспособност, но може да извърши и разходи за извънреден труд. Ако периодът на временна неработоспособност продължи по-дълго, ощетен е и НОИ, който заплаща остатъка от болничния, а и в крайна сметка се засягат интересите на всички граждани, които внасят социални осигуровки. В по-глобален мащаб ощетено е обществото и гражданите, чиито средства за осигуровки изтичат за заплащане на подобни недължими обезщетения.В търсенето на възможности за решаване на проблема с неправомерно издавани болнични листове се предлагат различни мерки като например нормативно намаляване на размера или срока на изплащане на паричното обезщетение за болест. Обсъждат се и предложения за промяна в сегашния режим като паричното обезщетение за първите (от един до три) дни на неработоспособността да се изплаща от НОИ, вместо от работодателите или изобщо да не се изплаща.Широката дискусия има ключово значение за обсъждане на възможни решения на този въпрос. Подкрепям провеждането на обществен дебат при зачитане интересите на всички заинтересовани страни, включително намирането на баланс между интересите на бизнеса, държавата и правата на работещите. Става въпрос за легитимни интереси, които трябва да бъдат отчетени.Като обществен защитник съм длъжна да напомня, че при обсъждането на този важен социален проблем не бива да забравяме за интересите на гражданите, чиито права следва да останат гарантирани. Това е дебат, който се отнася до конституционно установени права на работещите и институцията на омбудсмана не може да бъде безучастна. За мен като омбудсман, водещият мотив при намиране на решение следва да бъде запазване на конституционно закрепени права на гражданите в социалната сфера, така че те да бъдат обезщетени при настъпване на осигурителния риск - временна неработоспособност. Като защитник на правата и интересите на гражданите следва да обърна внимание, че решение, при което не се изплаща обезщетение в първите три дни от болничния, практически няма да реши проблема със злоупотребите, а само ще утежни положението на болния във времето, когато има най-големи разходи за лечение и така работещите са застрашени от оставане без доходи в труден за тях момент.Наред с това, съгласно чл. 6, ал. 3 от Кодекса за социално осигуряване, всички работещи са задължени да участват в осигурителните вноски за различните социални рискове. Това задължение за осигурените лица е свързано с предоставеното им от законодателя право да ползват парично обезщетение за временна неработоспособност като компенсация за загубата на доходи от заплата. Предложението първите три дни да бъдат за сметка на работещите граждани ги поставя в положение да плащат осигуровки, а да не получават обезщетение при загубена работоспособност, което оценявам като неприемлива възможност. Отнасям се с разбиране към факта, че темата е важна за работодателите, за чиято сметка е обезщетението през първите три дни. Злоупотребата с права и тяхното упражняване, ако това накърнява права или законни интереси на други, не бива да се толерира. Справедливо е да се отбележи, че неправомерното използване на болнични листове натоварва неоснователно както работодателите, така и осигурителната система и води до значителни  загуби за тях и за държавата. В този смисъл ключов въпрос при решаването на проблема следва да бъде упражняването на по-ефективен контрол както при издаването на болничните листове, така и по отношение спазване на режима, определен от здравните органи за работник в състояние на временна неработоспособност. Необходимо е, при всеки конкретен случай на съмнение, заинтересованите страни активно да използват всички налични законови механизми, включително и чрез ангажиране на институциите, натоварени със съответните контролни правомощия в тази област. Вземайки предвид горните съображения, като омбудсман и защитник на правата и интересите на гражданите, призовавам към конструктивен, експертен диалог между представители на всички заинтересовани страни за предприемане на мерки, които да препятстват злоупотребите, но без да се допуска отнемане на установени права на работещите и осигуряващи се граждани, предназначени за обезпечаването им в трудни за тях моменти.", "date": "2019.09.26", "title": "Позиция на омбудсмана относно обезщетението за временна неработоспособност"}
{"url": "http://www.cross.bg/remontirat-putya-sofiya-botevgrad-1614043.html", "text": "/КРОСС/ До 17:00 ч. днес движението по път I-1 Ботевград - София в района на Витиня, от км 212 до км 215, ще се осъществява поетапно в една лента поради ремонтни дейности на асфалтовата настилка.Участъкът е сигнализиран с пътни знаци.Шофьорите е необходимо да се движат с повишено внимание и събразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.09.26", "title": "Ремонтират пътя София-Ботевград"}
{"url": "http://www.cross.bg/internet-klienti-elektro-1614045.html", "text": "/КРОСС/ В сезона на летните отпуски 292 хиляди битови клиенти на „ЧЕЗ Електро България\" АД използваха банките, интернет, терминални устройства или мобилния си телефон, за да платят сметките си за ток. Броят на транзакциите за периода юни - август е 873 928, с което достигна близо 19% от общия брой плащания през тези месеци и отбеляза ръст с 10% спрямо същия период на миналата година. Статистиката регистрира и ръст от 15% при интернет плащанията - близо 625 000, спрямо юни - август на 2018 г. Чрез директен дебит са осъществени 183 743 плащания, а 65 241 са извършени по банков път.Безкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво продължава да нараства броят на клиентите на ЧЕЗ, които предпочитат да бъдат обслужвани от разстояние. Средно на месец 280 000 клиенти на „ЧЕЗ Електро България\" АД се възползват от предлаганите от Дружеството 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard, които дават на клиентите и достатъчно сигурност.Подробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България\" АД, на телефонна линия 0700 10 010, на info@cezelectro.bg, както и на сайта на компанията www.cez.bg, секция „За клиента\".", "date": "2019.09.26", "title": "292 хиляди битови клиенти на ЧЕЗ Електро платиха безкасово сметките си за ток през лятото"}
{"url": "http://www.cross.bg/bulgariya-svyat--1614049.html", "text": "/КРОСС/ Преди броени часове в стилната и изискана обстановка на бална зала “Диамант” – хотел “Рамада” в столицата се проведе финалът на националния конкурс “Мис България Свят 2019”. В рамките на конкурса бяха избрани претендентките от България за международните финали на най-големите конкурси за красота – “Мис Свят 2019” и “Мис Вселена 2019”.Новите 7 победителки на България бяха наградени с корони инкрустирани със злато, скъпоценни камъни, диаманти и плакети, изготвени специално за събитието от централите Мис Свят Лондон и Мис Вселена Ню Йорк.Освен спечелените титли, международни участия включващи едномесечен престои на най-значимите световни събития.Всички победителки ще бъдат наградени с едноседмична почивка по избор в Беларус, Турция или Кипър.Титлата \"Мис Свят България 2019\" грабна Марго Купър. Марго е българка – родена, израснала и учила в Русия. Тя ще представи страната ни на най-престижния и най-стар ежегоден конкурс за красота в света – Miss World.Сцената на конкурсът Мис България Свят 2019 се превърна в културна платформа обединяваща художници, музиканти, композитори и изявени дейци в името на красотата.Културни прояви, част от които изложба с творби и пластики на българския скулптор и художник Ставри Калинов.Изложба с детско и младежко творчество на деца и юноши от Сдружение „Духовно огледало“ с председател Татяна Костадинова – бивш заместник-министър на образованието и науката.Класика от „Българският Франк Синатра“ Васил Петров. Поп изпълнения и златните хитове на легендарните звезди на българската естрада Братя Аргирови. Фънк и джаз от духовният оркестър “Джуниър Бенд”.Хип-хоп ритми от гръцката звезда Панос Коки са малка част от изненадите на събитието. След миналогодишните екранни половинки Деси Стоянова и Александър Кадиев, тази година в ролята на водещи ще влязат Ева Кикерезова и Ники Кънчев.За да оценяват най-красивите българки място сред журито се очаква да заемат: Луиза Григорова, Юлияна Дончева, Братя Аргирови, Ивет Григорова, Васил Петров, Ставри Калинов, Костадин Кръстев – Коко, Мистър България Свят 2019 Оливър Стайков , футболистът Стивън Езе и Мис България Свят 2017 Вероника Стефанова.Гала-спектакълът премина в традиционни три части. В откриващата част, под специална хореография, изготвена от хореографът на събитието – Атанас Месечков, участничките представиха български народни танци, облечени във фолклорните носии на “Ариес уникат”.В официалния тур претендентките за титлите се представиха в изтънчените вечерни тоалети на дизайнер Стоян Радичев. А в най-деликатния тур, гостите имаха възможност да видят еклсклузивната колекция бански облекла на гръцката марка „Sugarfree“.За комфортното и уверено дефилиране по време на цялостния ревю-сектакъл участничките бяха обути в марката „Passion Shoes“.За безупречната бляскава визия на претендентките, включваща грим и прическа се погрижиха квалифицирания екип коафьори на “V&A Glamour” и гримьорите от „Radiant Professional Make Up“.В продължение на 5 дни, звездните лимузини на „LimosBg“ ще разкарват красавиците на специално организирани за тях мероприятия. Хотелски к-с Рамада и “Victoria Spa” ще се погрижат за всички участнички с уютни помещения за отмора и СПА кът. Изискано 4-степенно меню, селектирани хапки и Уелкъм дринк от “Better Half” и “Ledenika” ще допринесът за настроението на всички присъстващи.Тази година каузата на конкурса е подчинена на децата в нужда. Затова органзация Бок Стар Моделс и х-л Рамада ще подкрепи деца в неравностойно положение от ,Дом за сираци „Св. Николай“ начело със сйеромонах Йоан.  Конкурсът се излъчва на живо в над 290 държави от цял свят и приковава вниманието на над 2 милиарда зрители по света (вторият най-гледан телевизионен формат след Оскарите). Ежегодно във форума участие взимат над 130 представителки, победителки от националните селекции на държавите си. Сигурни сме, че Марго достойно ще представи България на най-престижния конкурс в света.", "date": "2019.09.26", "title": "Титлата \"Мис Свят България 2019\" грабна Марго Купър "}
{"url": "http://www.cross.bg/tzentur-solodobiven-provadiya-1614046.html", "text": "/КРОСС/ Министърът на културата Боил Банов ще посети най-стария солодобивен център в Европа - Провадия-Солницата (5500 - 4300 г. пр. Хр.). Министър Банов ще провери хода на реставрационните и консервационните работи и ще се запознае с най-новите резултати от теренното археологическо проучване през настоящия сезон в центъра утре, 27 септември (петък), от 11:00 ч. на територията на  „Провадсол\" АД край Провадия. Дейностите се извършват с подкрепата на Министерството на културата.Археологическият комплекс, който включва солодобивен център,  некропол и укрепено селище, се проучва от 2005 г. от интердисциплинарен екип на Националния археологически институт с музей към БАН и Историческия музей в Провадия, с участието и на други български и чужди специалисти. Ръководител на екипа е чл.-кор. проф. Васил Николов (НАИМ-БАН).Проучванията продължават едновременно с теренната консервация и реставрация на трите каменни укрепителни системи от периода 4700-4300 г. пр. Хр. По време на теренното проучване обектът традиционно се посещава от голям брой хора, а в Деня на отворените врати тази година, 22 септември, са били отчетени над 1600 посетители от цялата страна, както и от Франция, Белгия, Северна Ирландия, Швейцария, Финландия.Праисторическият солодобивен и градски център предоставя информация за откритата тук преди 7500 г. и практикувана до днес технология за получаване на сол чрез изваряване на разсол (солена изворна вода), за фортификацията и икономиката на района по долното течение на Провадийска река и край Варненските езера. Необходимостта от отбрана и опазване на най-голямото богатство на онази епоха - солта, довежда до построяването на каменна крепост с отбранителни стени, високи 4 - 5 м., около 4700 г. пр. Хр. Трите етапа на праисторическата каменна крепост Провадия-Солницата (4700 - 4300 г. пр. Хр.) представят нововъведения в крепостното строителство, които доскоро се считаха за открития на много по-късно време. ", "date": "2019.09.26", "title": "Боил Банов ще посети най-стария солодобивен център на Европа до Провадия"}
{"url": "http://www.cross.bg/shht-staat-love-1614047.html", "text": "/КРОСС/ Алтернативната рок банда De Staat пристига в България за да представи най-доброто от динамичната си дискография. Познатите с масивния си сингъл „Kitty Kitty\" ще се качат на сцената на Sofia Live Club по покана на Reel Feel, които обещават едно нетипично изживяване с пулсиращата музика на холандския колектив. Вечерта на 27 октомври ще открие Shht - белгийската банда, която винаги изненадва публиката.De Staat е хамелеон. Нетипична, пулсираща банда, в която се усеща влиянието на всички от Talking Heads, Rihanna и Nine Inch Nails до Radiohead, Michael Jackson, Run-DMC и Soulwax. Те не се страхуват да излязат от границите на рок жанра. Банда, за която няма „кутия\" и единственото, което преследва е опияняващата смесица от стилове.  Масивният им сингъл Kitty Kitty е най-добрият пример за това. Лабиринт от емоции, електронна бас-линия, в които се преплитат теми от глобалната политическа сцена.„До голяма степен тази песен е свързана с пристигането на Тръмп. Това е сбор от думи и изречения, които просто изникваха в главата ни по време на политическата кампания - става дума за създаването на групи в обществото и съществуването им в собствен балон\" - споделя групата.\"Kitty Kitty\" е последвана и от песента „I Am Out Of Your Mind\". Едно от най-шумните им, гръмки парчета досега.Идеално допълнение за вечерта са белгийците Shht, които, също като De Staat, трудно могат да бъдат поставени в рамка. Те са нещо като космически рок за нашето поколение, представяйки редица модерни и дигитални идеи на публиката. На 27 октомври феновете ще имат удоволствието да чуят дебютния албум на Shht - \"Love Love Love\", който предстои да излезе един ден преди участието им в Sofia Live Club.Вдъхновени от артисти като Mr. Oizo, Kanye West, The Beatles, Ariel Pink и други, Shht дават най-доброто от себе си в този албум, обхващайки теми като екзистенциализъм, вселената, религията и животът в целия му абсурд.През последната година Shht си създадоха име благодарение на заразителните им участия на живо. С „Love Love Love\" момчетата показват, че са готови да пренесат уникалната си енергия от сцената в студиото, докато в същото време се опитват да запазят абсурдното, странното и изненадващото в себе си.Bандата Shht ще видим на 27 октомври в Sofia Live Club в пълен състав - Michiel Renson, Mathijs Steels, Wouter Van Asselbergh, Nathan Ysebaert и James de Graef.  Веднага след тях на сцената ще излязат  музикантите от De Staat - вокалистът Torre Florim, Vedran Mircetic (китара), Jop van Summeren (бас китара), Rocco Hueting (клавиши) и Tim van Delft (барабани).Билетите за концерта на De Staat са на цена от 30 лева в мрежата на Eventim. ", "date": "2019.09.26", "title": "De Staat с участие в Sofia Live Club  "}
{"url": "http://www.cross.bg/kompanii-tyrizma-angelkova-1614025.html", "text": "/КРОСС/ Още 4 компании на \"Томас Кук\" в Европа спряха да работят днес. Това са фирмите на туроператора в Полша, Холандия, Германия и Австрия, стана ясно по време на брифинг на министъра на туризма Николина Ангелкова.4-те дъщерни компании на британския туроператор са уведомили днес Министерството на туризма за прекратяване на дейността си с днешна дата.„В момента у нас има 5940 туристи, докарани от тези компании\", каза Ангелкова, цитирана от „24 часа\".\"Откриваме гореща телефонна линия за справяне с последиците от спирането на дейността на тези турооератори. Представителите на Министерството на туризма заминаха за морето, за да съдействат на място, в случай че хотелиери искат от тези туристи да им бъде платено в брой\", каза Ангелкова.Тя обясни, че всички разходи за тези туристи ще бъдат платени незабавно от британския гаранционен фонд. 58 са общо хотелите в България, на които британския туроператор дължи пари за ползвани услуги през юли и август. Те са най-вече в Златни пясъци и Слънчев бряг, а също и в Свети Константин и Елена и Дюни.\"Стартираме дебат за промяна в закона на туризма, по силата на който чуждите туропераотори, работещи в България, ще трябва да сключват допълнителна застраховка за покриване на щетите в подобни случаи. Възможно е да вкараме тези промени между първо и второ четене на проекта, който в момента е в парламента\", каза още Ангелкова ", "date": "2019.09.26", "title": "Още 4 компании на „Томас Кук“ в Европа прекратиха дейност "}
{"url": "http://www.cross.bg/trifonov-clavi-cled-1614027.html", "text": "/КРОСС/ Тeлeвизиятa нa Cлaви Трифoнoв тръгвa cлeд мecтнитe избoри, cъoбщи TrаffiсNеws. Шoумeнът вeчe cъбирa eкип, в кoйтo кaни извecтни журнaлиcти. Cрeд вoдeщитe нa прoгрaми cъc cигурнocт щe e и Милeн Цвeткoв. Нeгoвoтo прeдaвaнe „Чacът нa Милeн Цвeткoв\" бe cвaлeнo oт Нoвa тeлeвизия минaлoтo лятo. Cлeд тoвa ce чухa cлухoвe, чe Милeн имa пoкaнa oт „Бългaрия oн eър\", a пoкрaй eврoизбoритe тoй ce пoявявaшe пo интeрнeт кaнaлa нa „Дeмoкрaтичнa Бългaрия\".Ocтрият му eзик oбaчe e дoпaднaл нa Трифoнoв и Цвeткoв вeчe e чacт oт eкипa му, cъoбщихa зaпoзнaти c прoeктa. Oчaквa ce тoй дa вoди aвтoрcкo прeдaвaнe, в кoeтo, кaктo oбикнoвeнo, ce рaбoти пo нeгoвитe лични cтaндaрти.В мeдийнитe cрeди ce гoвoри, чe Мирoлюбa Бeнaтoвa и Гeнкa Шикeрoвa cъщo щe бъдaт пoкaнeни oт Трифoнoв в тeлeвизиятa му.Двeтe рaзcлeдвaщи журнaлиcтки нaпуcнaхa Нoвa ТВ cлeд кaтo тя cтaнa coбcтвeнocт нa брaтятa Кирил и Гeoрги Дoмуcчиeви. Cлeд тoвa и двeтe нaмeрихa нaчин кaк дa влязaт във фoкуca нa oбщecтвeнoтo внимaниe.Гeнкa Шикeрoвa излъчи в Yоutubе cвoe рaзcлeдвaнe зa cъмнитeлни дoгoвoри в Бългaрcкaтa aгeнция зa бeзoпacнocт нa хрaнитe /БAБХ/, cвързaни c oбщecтвeни пoръчки зa чacтни eкaриcaжи, кoитo дa oбeзврeждaт трупoвe c мoбилни инcтaлaции, измecтвaйки двaтa държaвни eкaриcaжa.Зaрaди нeгo глaвният прoкурoр рaзпoрeди пълнa прoвeркa нa БAБХ. Oщe прeди рaзcлeдвaнeтo дa e приключилo шeфът нa Aгeнциятa пo хрaнитe Дaмян Илиeв бeшe увoлнeн вчeрa пo нacтoявaнe нa прeмиeрa.Мирoлюбa Бeнaтoвa пък влeзe oтнoвo пoд cвeтлинaтa нa прoжeктoритe прeди ceдмицa c изпoвeдтa cи във Фeйcбук зa нoвoтo cи aмплoa - шoфьoр нa тaкcи.Cпoрeд мeдийни нaблюдaтeли, двeтe ce впиcвaт в нoвия прoeкт нa Cлaви Трифoнoв. Кoгaтo Дългия oбяви, чe cпирa шoутo cи пo Би Ти Ви cлeд 19 гoдини нa eкрaн, кaтo причинa пocoчи, чe oт мнoгo врeмe нacaм тoй и eкипът му нe ce чувcтвaт чacт oт мeдийнaтa cрeдa у нac.пocлeдният \"удaр\" нa Шoутo нa Cлaви бe изнeceнaтa инфoрмaция зa нaдвзeтитe cубcидии oт cтрaнa нa пoлитичecкитe пaртии. Изнeceнaтa инфoрмaция прeдизвикa пoлитичecкa рeaкция cъc cкaндaл, кoйтo прeля в прoмянa нa нaрeдбaтa и фoрмулaтa нa Миниcтeрcтвo нa финaнcитe и зaдължeниe нa пaртиитe дa върнaт нaдвзeтaтa cубcидия.Нa 31 юли в пocлeднoтo издaниe нa \"Шoутo нa Cлaви\" Трифoнoв caм oбяви, чe cлeд 15 ceптeмври щe тръгнe нoвият му тeлeвизиoнeн прoeкт, нaрeчeн \"Ceдeм ocми\".Мaлкo пo-къcнo публикувa и учрeдитeлнa дeклaрaция, cпoрeд кoятo нa 5 oктoмври щe бъдe cъздaдeнa пaртиятa му \"Нямa тaкaвa държaвa\". Coциoлoгичecкaтa aгeнция \"Aлфa Риcърч\" пък oтрeди нaд 8 нa cтo пoдкрeпa зa фoрмaциятa нa Cлaви в cвoeтo пocлeднo прoучвaнe.Зaceгa нe e яcнo кaк тoчнo щe ce рeaлизирa тeлeвизиoнният прoeкт нa Трифoнoв. Oщe в caмoтo нaчaлo cлeд oбявявaнeтo му ce чу cлух, чe тoй щe купувa „Eврoкoм\", кoйтo oбaчe вce oщe нe e пoтвърдeн.Мнoзинa ca нa мнeниe, чe цeлтa нa прoeктa e дa oтпуши клaпaтa нa oбщecтвeнoтo нeдoвoлcтвo, кaтo ce дaдe възмoжнocт нa хoрaтa дa глeдaт и cлушaт тoвa, кoeтo иcкaт. И зaтoвa нa Трифoнoв му трябвaт извecтни лицa, кoитo минaвaт зa бунтaри в oбщecтвeнoтo прocтрaнcтвo.Oщe oтceгa oбaчe в coциaлнитe мрeжи вървят кoмeнтaри, чe пoлитичecкият и мeдиeн прoeкт нa Трифoнoв мoжe дa ce oкaжaт чacт oт cцeнaрий, в кoйтo тoй e caмo изпълнитeл. ", "date": "2019.09.26", "title": "Ето кога тръгва телевизията на Слави Трифонов и кои ще са в нея"}
{"url": "http://www.cross.bg/eurbus-hakerski-kompaniyata-1614039.html", "text": "/КРОСС/ Европейският аерокосмически гигант \"Еърбъс\" е станал жертва на серия от хакерски атаки, които са засегнали доставчици на компанията, включително производителя на двигатели \"Ролс Ройс\", съобщава БГНЕС.Хакерите са търсили технически тайни на компанията, твърди източник от службите за сигурност пред агенцията.През последните 12 месеца \"Еърбъс\" е станал жертва на четири големи хакерски атаки, заявяват разследващи. Според АФП заподозрян за извършването им е Китай. ", "date": "2019.09.26", "title": " Хакери удариха \"Еърбъс\""}
{"url": "http://www.cross.bg/arabski-kosmonavt-izletya-1614029.html", "text": "/КРОСС/ С изстреляната от космодрума „Байконур\" в Каззахстан в космоса излетя първият арабски космонавт, който ще стъпи на Международната космическа станция.Ракетата „Союз\" ще транспортира тричленния екипаж, в който влизат Хазаа ал Мансури от Обединените арабски емирства, американец и руснак. ", "date": "2019.09.26", "title": " Първият арабски космонавт излетя към МКС "}
{"url": "http://www.cross.bg/sofiya-mikre-varna-1614034.html", "text": "/КРОСС/ Тежка катастрофа между две автомобила затвори пътя София - Варна. Два автомобила са се сблъскали челно в отсечката между селата Микре и Сопот. Двама души са загинали, а един е транспортиран в болница, съобщиха от МВР пред NOVA.В посока Варна автомобилите се пренасочват през уличната мрежа на село Микре, а в посока София през общинския път Микре - Угърчин - Сопот. ", "date": "2019.09.26", "title": "Тежка катастрофа на пътя София - Варна"}
{"url": "http://www.cross.bg/dnes-sa-vuzmozhni-zatrydneniya-na-prodazhbata-na-e-vinetki-1614035.html", "text": "/КРОСС/ Днес - между  12 ч. и 15 ч., са планирани тестове на захранването на единия от двата центъра за данни на Националното тол управление - т.нар. елки на тол системата. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните тестове препоръчваме на водачите внимателно да планират пътуването си по републиканската пътна мрежа и да купят електронната си винетка своевременно.Предстоящите тестове се правят веднъж на два месеца.", "date": "2019.09.26", "title": "Днес са възможни затруднения на продажбата на е-винетки "}
{"url": "http://www.cross.bg/polfriiiman-protest-osvobozhdavaneto-1614037.html", "text": "/КРОСС/ Протест срещу освобождаването на Джок Полфрийман. Близки и приятели на убития Андрей Монов организират недоволството при пилоните на Националния дворец на културата.Междувременно искането на главния прокурор Сотир Цацаров за ново разглеждане на предсрочното освобождаване на Полфрийман се прехвърля между институциите заради процедурни пропуски. ", "date": "2019.09.26", "title": "Протест срещу освобождаването на Полфрийман"}
{"url": "http://www.cross.bg/obrazovanieto-prezidentut-yunesko-1614036.html", "text": "/КРОСС/ Образователната и научна инфраструктура трябва да бъде развивана равномерно в света. За това призова президентът Румен Радев в изказването си на форум на високо равнище, организиран от ЮНЕСКО и посветен на темата за бъдещето на образованието. Събитието се състоя в рамките на 74-ата редовна сесия на Общото събрание на ООН в Ню Йорк. Във форума направиха изказвания също генералният директор на ЮНЕСКО Одри Азуле, президентът на Португалия Марсело Ребело де Соуза, премиерът на Норвегия Ерна Солберг.Президентът открои необходимостта от сближаване на държавите в областта на науката и образованието. „Ако науката и качественото образование продължат да биват развивани само в тесни географски граници, никога няма да постигнем равенство и устойчиво развитие\", заяви държавният глава.Румен Радев посочи, че България полага големи усилия за създаването на образователна и научна инфраструктура, която да задържи младите таланти, постигнали успехи в научната сфера. Затова страната ни работи активно за създаването на Югоизточния европейски международен институт за устойчиви технологии, подкрепян и от Европейската комисия.Образованието означава прогрес, мир и устойчиво развитие, затова проблемите на съвременното образование и визията за неговото развитие трябва да бъдат на приоритетно място в дневния ред на политическите лидери, заяви още Румен Радев. По думите на президента, образованието трябва да изгражда ясна представа за бъдещето. Появата на нови професии и темпото на промените в съвременния свят са толкова бързи, че все по-често образованието изостава от нуждите на реалния живот, заяви още президентът. ", "date": "2019.09.26", "title": "Президентът на форум на ЮНЕСКО"}
{"url": "http://www.cross.bg/borisov-koreya-repyblika-1614031.html", "text": "/КРОСС/ Премиерът Бойко Борисов проведе среща с министър-председателя на Република Корея Ли Нак-йон в Правителствения комплекс в Сеул. В рамките на разговора премиерът Борисов отбеляза, че визитата на корейския му колега Ли Нак-йон през октомври 2017 година е дала силен тласък на двустранните отношения. Българският министър-председател изрази увереност, че настоящото  посещение ще даде възможност да бъде направен преглед на постигнатото и да се очертаят нови конкретни направления на сътрудничество.Република Корея е наш приоритетен икономически партньор в Азия и усилията ни са насочени към привличане на корейски инвестиции и балансиране на търговията, заяви премиерът Борисов. Според него е налице взаимен интерес партньорството между България и Република Корея да бъде стратегическо, включително с оглед на активизирането и задълбочаването на отношенията между азиатската държава и Европейския съюз. Разчитаме, че правителството на Република Корея ще бъде наш партньор в усилията да постигнем реални резултати в сферите с голям потенциал за взаимодействие, изтъкна министър-председателят Бойко Борисов. По думите му перспективни за сътрудничество са високите технологии, машиностроенето, транспорта, образованието. В сферата на информационните и комуникационни технологии компании от двете страни също биха могли да си сътрудничат, включително в научно-изследователската и развойна дейност. Премиерът Борисов изрази надежда корейски фирми да последват опита на други водещи в това отношение държави и да открият в България свои развойни центрове. От взаимен интерес са също възможностите, които корейските строителни фирми имат за инвестиции в областта на пътната инфраструктура в България. Министър-председателят Борисов посочи, че те биха могли да се включат в редица инфраструктурни обекти у нас чрез механизма на публично-частното партньорство. Българският премиер акцентира и върху интереса на страната ни да привлече повече туристи от Република Корея. Борисов изтъкна и значението на българо-корейската междуправителствена комисия за икономическо сътрудничество, която е важен инструмент за взаимодействие.", "date": "2019.09.26", "title": "Борисов: Корея е наш приоритетен икономически партньор в Азия "}
{"url": "http://www.cross.bg/voiina-seyl-sili-1614018.html", "text": "/КРОСС/ 1371 г. - В Битката при Черномен армията на османския султан Мурад I разгромява обединените сили на сърби и българи.1580 г. - Сър Франсис Дрейк и неговата експедиция акостират в Плимут след 33-месечно околосветско пътешествие. Те стават първите британци, обиколили Земята.1687 г. - Партенонът в Атина е частично разрушен след експлозия причинена от бомбардировките на венецианските сили срещу Османската армия.1907 г. - Английската колония Нова Зеландия става доминион - самоуправляваща се държава в състава на Британската империя, признаваща върховната власт на английския крал.1918 г. - Започва последното голямо сражение през Първата световна война - битката за Аргон.1934 г. - Най-големият пътнически кораб на компания „Кунард лайн\" ­ „Куин Мери\", е пуснат на вода1950 г. - Войски на ООН завземат отново Сеул от севернокорейците.1957 г. - Спектакълът „Уестсайдска история\" на Ленард Бърнстейн започва да се играе на Бродуей.1960 г. - В Чикаго е проведен първият телевизионен предизборен дебат между кандидатите за президенти Ричард Никсън и Джон Кенеди.1960 г. - Фидел Кастро произнася най-дългата реч в историята на ООН - 4 часа и 29 минути, с която обявява подкрепата на Куба за СССР.1961 г. - Боб Дилън прави дебют.1962 г. - Обявено е създаването на Арабска република Йемен.1969 г. - Издаден е предпоследния студиен албум на Бийтълс - Abbey Road.1983 г. - Студената война: съветският военнослужещ Станислав Петров предотвратява потенциална ядрена война, като приема, че предупреждението за ракетно нападение от страна на САЩ е компютърна грешка и не изпълнява предписанията за ответна реакция.1984 г. - Китай и Англия постигат споразумение за преминаването на Хонконг под китайско управление от 1997 година.1988 г. - Атлетът Бен Джонсън връща своя златен медал за бягане на 100 м на XXIV летни олимпийски игри в Сеул заради положителни допинг проби.1989 г. - Европейската общност приема план за подпомагане на Полша и Унгария - програма PHARE.1996 г. - Правителството на България подготвя протокол за присъединяването на страната към Световната търговска организация. ", "date": "2019.09.26", "title": "26 септември в историята"}
{"url": "http://www.cross.bg/rozhdenitzite-na-septemvri-1614019.html", "text": "/КРОСС/  Иван Бойков, изп. директор на Камарата на строителите в България, зам.-председател на КРИБИван Голев, писател, бивш главен редактор на сп. \"Гео\"Камен Костадинов, бивш депутат от ДПСЛюси Иларионов, актьор и режисьорМария Игнатова, телевизионна водещаМетоди Андреев, бивш председател на комисията по досиетата", "date": "2019.09.26", "title": "Рождениците на 26 септември"}
{"url": "http://www.cross.bg/bolshoii-teatur-don-1614021.html", "text": "/КРОСС/  На 19.10 от 19 ч. почитателите на балетното изкуство ще имат възможността да гледат балета „Дон Кихот\" от Лудвиг Минкус. В него участват звездите на Болшой театър Екатерина Крисанова и Иван Василиев.Крисанова ще изпълни ролята на Китри, а Василиев ролята на Базил.Участват и солистите на балетната трупа на Софийската опера: Цецо Иванов, Катерина Петрова, Марта Петкова, Георги Аспарухов, Еленко Иванов, Матю Уитъл и Ивана Харизанова.Диригент е Павел Клиничев, който също е от Болшой театър.Първата постановка на балета е на Мариус Петипа в Мариински театър, последвана от версията на Александър Горский в Болшой театър.В репероара на световните сцени  „Дон Кихот\" е интересен за хореографите и не винаги следва буквално романа на Сервантес.Балетът е провокация и за изпълнителите със сложността на ролите и е вдъхновение за всички, които участват в него. Нежността, динамиката, силата, грацията и характера на „Дон Кихот\" са били винаги предизвикателство за всеки хореограф и балетен актьор. ", "date": "2019.09.26", "title": "В Софийската опера гостуват звездите на Болшой театър"}
{"url": "http://www.cross.bg/chasa-sofiyaot-provede-1614020.html", "text": "/КРОСС/  ***София.От 09:00 часа ще се проведе заседание на Народното събрание.***София.От 09:30 часа в хотел „Балкан\" ще се проведе пресконференция на тема: „Има ли ЕС потенциал да бъде самостоятелен глобален играч?\". Вицепрезидентът Илияна Йотова ще открие конференцията в 10.00 часа.***Раднево.От 14 часа в административната сграда на „Мини Марица-изток\" ЕАД, в град Раднево министърът на енергетиката Теменужка Петкова ще се срещне с представители на енергийните дружества и на синдикалните организации на КТ „Подкрепа\" и Конфедерацията на независимите синдикати в България.***София.От 12.00 часа в хотел „Интерконтинентал\" (зала „Опера\"), ще се проведе пресконференция на тема: „Исторически успех в областта на здравния туризъм\" с министъра на туризма на Република България Николина Ангелкова.***София.От 10:00 часа в Националния център по трансфузионна хематология (ул. \"Бр. Миладинови\" № 112), министърът на здравеопазването Кирил Ананиев ще присъства на представянето на NAT технологията за диагностика на дарената кръв в трансфузионната система в България.***София.От 11.30 часа в Института по роботика, заместник-министърът на образованието и науката Карина Ангелиева и представители от Европейската комисия ще посетят три от проектите за изграждане и развитие на центрове за върхови постижения и центрове за компетентност, които се финансират по Оперативна програма \"Наука и образование за интелигентен растеж\" 2014-2020.***София.От 12.00 часа зам.-кметът на София Дончо Барбалов ще посети Специализираната болница за активно лечение на онкологични заболявания /СБАЛОЗ/ ЕООД.***София.От 14.00 ч. ще се проведе редовен брифинг на Централната избирателна комисия.***София.От 09.00 часа, в хотел „Интер Континентал\" - София ще се състои форум на тема: „Децентрализация и регионализация в България: Уроци от международния опит и препоръки за България\", организиран от Организацията за икономическо сътрудничество и развитие. Заместник-министърът на регионалното развитие и благоустройството Деница Николова ще вземе участие във форума.***София.От 09.30 часа в парка пред НДК, посланичката на Швейцария Мюриел Берсе Коен ще открие изложбата на открито „Иновации за здраве\". Заместник-кметът на София Тодор Чобанов ще присъства на откриването.***София.От 07.30 часа пред сградата на ГДНП ще се проведе брифинг на \"Пътна полиция\" във връзка с Европейския ден без загинали на пътя.***София.От 09:00 часа в „София Тех Парк\", Лабораторен комплекс, зала 125, ще се проведе форум на тема „Какво може да направи персонализираната медицина за вас и какво можете да направите вие за персонализираната медицина\".***София.От 09:15 часа в зала „Мусала\", хотел „Хилтън\", Посолството на Великобритания в София и Националната комисия за борба с трафика на хора организират съвместно международна конференция на тема „Публично-частното партньорство в борбата с трафика на хора: Как правителството и бизнесът се справят с трафика на хора във веригите за доставки\".***София.От 10:00 часа в СУ „Св. Кл. Охридски\", Аудитория 137, ще се проведе Първи по рода си Европейски конгрес по роботизирана хирургия в България под егидата на Медицински университет - Плевен.***София.От 10:00 до 18:00 часа, в Интерпред-СЦТ ще се проведе конференция за кариерно преориентиране и пре-скрининг в България - SCALE UP Your Career.***София.От 17:00 часа в Руския културно-информационен център, зала 305 ще се състои литературна вечер по повод 60 години от рождението на поета, литературоведа, преводача, композитора Владимир Стоянов.***София.От 17:00 часа в Централен военен клуб (Малка зала), ще бъде представена книгата: „Тайни и загадки на „Тихия фронт\".***БургасОт 12.00 часа в Културен център „Морско казино\" президентът на Конфедерацията на независимите синдикати в България Пламен Димитров и Здравко Тошков - областен координатор на Регионалния съвет на КНСБ ще подпишат споразумение за подкрепа и сътрудничество с Димитър Николов за следващия четиригодишен мандат.***Габрово.От 09:30 часа, в залата на Габровска търговско-промишлена палата - ул. „Брянска\" № 30 /сградата на НТС/ ще бъде подписано Споразумение за сътрудничество между кандидата за кмет на община Габрово Таня Христова и Конфедерацията на независимите синдикати в България (КНСБ).***Кюстендил.От 10.00 часа на улица „Цар Освободител\", при паметника на Ильо войвода, ще се проведе съвместна операция на „Пътна полиция\" и БЧК по повод Европейския ден без загинали на пътя.***Пловдив.От 11.00 часа в регионалния пресклуб на БТА, ГЕРБ-Сливен кани останалите партии и кандидати в местните избори да подпишат споразумение за честна и почтена изборна кампания.***Трън.От 14:00 часа в заседателната зала на общината, Общинският съвет ще проведе редовно заседание.***Шумен.От 11.00 часа в Националния пресклуб на БТА в Шумен ще се състои пресконференция на ПП ГЕРБ.***Шумен.От 14.00 часа в Националния пресклуб на БТА в Шумен ще се състои пресконференция на Добромир Драев, кандидат за кмет на Шумен.***Шумен.От 18:00 часа, в рамките на честването на 160-годишнината от рождението на ген. Радко Димитриев, проф. Венелин Цачевски ще представи в Регионална библиотека „Стилиян Чилингиров\" автобиографичната книга „Радко Димитриев - пълководецът\" - респектиращ научен труд, базиран на документи от българските и руските архиви, на спомени и трудове на военни експерти. ", "date": "2019.09.26", "title": "Предстоящи събития на 26  септември"}
{"url": "http://www.cross.bg/gradysa-obyad-kilometra-1614030.html", "text": "/КРОСС/ Есенно, прохладно и дъждовно ще е времето в четвъртък. До обяд валежите временно ще спрат. След обяд ще завали отново почти в цялата страна. По-значителни количества очакваме над планинските райони на Западна и Централна България, както и в централните части на Южна България. Вятърът ще е по-осезаем от обяд нататък и през нощта. Скоростта му ще варира между 20 и 30 километра в час, в Дунавската равнина поривите ще са силни на моменти до 50 километра в час. Температурите няма да падат драстично - през деня ще са между 21 и 26 градуса.В планините ще вали в следобедните часове. Времето ще е ветровито и мъгливо. По високите части дневната температура ще достига 10 градуса, в ниското - около 17 градуса. Вятърът по откритите била ще духа със скорости до 50 километра в час. Около крайбрежието ще е мрачно и облачно със слаби превалявания през деня. Температурите ще са в интервала от 21 до 25 градуса, по-топло - по южното крайбрежие. Вълнението на морето - с височина на вълните около метър.Атмосферното налягане над страната ни ще се повишава. Над Балканите ще се настани антициклон, с който лятото ще се завърне. Температурите ще тръгнат нагоре и в началото на следващата седмица ще гонят 27-28 градуса. Ново захлаждане с по-ниски температури и поредната вълна валежи очакваме след сряда. ", "date": "2019.09.26", "title": "Лятото се завръща за уикенда"}
{"url": "http://www.cross.bg/sega-tryd-monitor-1614022.html", "text": "/КРОСС/в. Сега -  Лeкари поискаха санкции и за пациентите при фалшиви болничнив. Сега -  Депутатите си готвят предизборна ваканцияв. 24 часа -  69% от българите искат бъдещият кмет да има децав. Труд -  Изборите според номера на бюлетината в. Телеграф -  Нова България на 3500км от насв. Монитор - 10 000 напират към местната власт в големите градовев. Сега -Фалитът на „Томас Кук\" доведе до хаос в туризмав. Сега -  Промени в Закона за акцизите налагат на бизнеса нови високи разходив. 24 часа -  Борисов с черен пояс по таекуондо в Сеулв. 24 часа -  Президентът Румен Радев на 74-та сесия на ООН: Средата за сигурност се влошавав. Труд -  България и Турция вписват „Св. Стефан\" в ЮНЕСКОв. Труд - Посрещаме руския премиер Медведев в понеделникв. Телеграф - Броят триъгълници и крале в бюлетинатав. Телеграф -  Съдиите скочиха на Калпакчиевв. Монитор -  Чакаме инвестиции за милиарди от две корейски компаниив. Монитор -  Калпакчиев скрил от ИВСС конфликта си на интересив. 24 часа - Тончо Токмакчиев, актьор и кандидат за кмет на София от Партията на зелените: Поставил съм си за цел в следващите 4 г. София да стане град без пластмасав. Труд -  Председателят на Българската туристическа камара Георги Николов пред \"Труд\": Чакаме с 10% повече туристи в зимните ни курортив. Телеграф -  Румен Драганов, директор на Института за анализи и оценка в туризма: Томас Кук твърди, че ще си плати до центв. Монитор -  Румен Драганов, директор на Института за анализи и оценки в туризма: \"Загубите от \"Томас Кук\" ще паднат до 15 млн. евро\"в. Сега -  Внимавайте какъв съдия си пожелаватев. Сега - Училищното мляко се превърна в заложник на лобистки интересив. 24 часа - Страхил Делийски, политолог: Предизвикателство пред Мая Манолова е да убеди хората, че управление, съчетаващо ляво и дясно, ще е добров. Труд -  Сривът на „Томас Кук\" ще промени световния туризъмв. Телеграф -  Такси и пазарлъцив. Монитор -  Искаш да родиш - трябва да платиш ", "date": "2019.09.26", "title": "Преглед на вестниците "}
{"url": "http://www.cross.bg/trump-ykraiina-dnes-1614023.html", "text": "/КРОСС/ Американските демократи направиха САЩ за посмешище пред целия свят, в опита си да организират импийчмънт срещу президента Доналд Тръмп заради разговора му с президента на Украйна Володимир Зеленски, написа в Туитър говорителката на руското външно министерство Мария Захарова, цитирана от ТАСС и БТА.Захарова коментира публикуваната днес стенограма на телефонния разговор между Зеленски и Тръмп.Според говорителката по логиката на американските демократи основателят на \"Уикилийкс\" Джулиан Асанж е \"всъщност герой на САЩ\" и не е ясно защо демократите се почувстваха обидени от него, когато той разпространи не един, а хиляди материали от аналогичен характер, и започнаха да го преследват по целия свят.Най-високопоставеният демократ в американския Сенат Чък Шумър каза днес, че разпространяването на стенограмата от телефонния разговор Зеленски -Тръмп, проведен на 25 юли, е недостатъчно, предаде ДПА.Шумър посочи от трибуната на Сената, че разпространеното \"няма да успокои загрижеността ни, нито обществената загриженост\" и изтъкна, че Тръмп е провел няколко телефонни разговора това лято.\"Неговата администрация има напълно заслужена репутация за непочтеност, подправени факти и непълно разкриване на данни в съобщения за обществеността\", каза Шумър. Той призова да бъде позволено на подателя на сигнала за телефонния разговор да свидетелства, без да бъде \"сплашван\".\"Трябва да видим пълната нередактирана жалба на подателя на сигнала\", посочи Шумър.По-рано днес самият Доналд Тръмп заяви, че \"не е имало какъвто и да било натиск\", когато е обсъдил с украинския президент Володимир Зеленски възможността той да работи с личния му адвокат Руди Джулиани и с главния прокурор на САЩ за разследване на политическия му съперник, демократа Джо Байдън.Тръмп добави, че започналото в долната камара на Конгреса разследване дали да бъде отстранен от длъжност е \"най-големият лов на вещици в историята на САЩ, позорно нещо\".Председателката на Камарата на представителите на САЩ, демократката Нанси Пелоси, обаче заяви, че публикуваната днес стенограма от телефонния разговор потвърждава, че е необходимо да се извърши разследване дали Тръмп да бъде отстранен от длъжност, предаде Ройтерс.\"Публикуваната от Белия дом стенограма на разговора потвърждава, че президентът се е държал по начин, който подкопава честността на изборите ни, достойнството на длъжността, която заема, и националната сигурност\", се казва в изявление на Пелоси.В отговор Тръмп каза днес, че председателката на Камарата на представителите, задействала разследване за импийчмънт, губи времето си със \"скалъпена криза\", предаде Франс прес. Тръмп заяви това по време на среща с премиера на Япония Шиндзо Абе в кулоарите на сесията на Общото събрание на ООН.\"Тя си губи времето с една скалъпена криза. Онова, което те приказват, няма никакъв смисъл\", допълни той и обвини демократите и медиите, че работят ръка за ръка.Шефът на Пентагона наблегнал върху важността на борбата с корупциятаМинистърът на отбраната на САЩ Марк Еспър съобщи, че е казал на украинския си колега в телефонен разговор, че е важно Киев да се справи с корупцията, но отказа да коментира решението на Белия дом да задържи изпращането на военна помощ за Украйна, предаде Ройтерс.Вчера демократите в Камарата на представителите на САЩ започнаха официално разследване дали Тръмп да бъде отстранен от длъжност, като го обвиниха, че е потърсил помощта на Украйна, за да злепостави съперника си демократ Джо Байдън с наближаването на президентските избори догодина.Еспър заяви, че е разговарял с украинския си колега Андрий Захороднюк преди една-две седмици и му е казал, че е важно Украйна да се справи с корупцията и че това е важна тема за правителството на САЩ.В телефонен разговор през юли президентът Доналд Тръмп поиска от украинския президент да разследва дали бившият вицепрезидент на САЩ Джо Байдън е спрял разследване на газова компания, в която е работел синът му, както показва публикуваната днес от администрацията на Тръмп стенограма на разговора.Разговорът се е състоял, след като Тръмп е наредил на правителството на САЩ да замрази близо 400 милиона долара американска помощ за Украйна. Впоследствие помощта беше отпусната.На въпрос дали решението на Белия дом да задържи пращането на военна помощ за Украйна е навредило на националната сигурност, Еспър отговори: \"Сега няма да навлизам в тази тема. Както съм казвал много пъти, опитвам се да държа Пентагона извън политиката, а очевидно днес само това е в новините.\"Еспър добави, че е казал още на Захороднюк, че е необходимо и европейските съюзници да помагат на Украйна и че този товар не трябва да се поема само от САЩ. ", "date": "2019.09.26", "title": "Москва за скандала с Тръмп: Демократите направиха САЩ за посмешище пред целия свят"}
{"url": "http://www.cross.bg/bolnichniya-dali-lekar-1614024.html", "text": "/КРОСС/  Анулиране на болничния лист, ако пациентът не се лекува в дома си и не отиде на контролен преглед - такова предложение направиха от сдружението на семейните лекари. Според тях така може да се намалят злоупотребите с фалшиви болнични листове, съобщи БНТ.С издаването на болничния, освен терапия лекарят може да назначи и допълнителни изследвания. Задължително определя и дата за контролен преглед на пациента. Идеята е, ако той не се яви и не представи резултатите от изследванията, лекарят да може да поиска анулиране на болничния.\"Да има все пак някаква санкция и да има отговорност. Отпуксите ги дава работодателя, не ги дава личния лекар или който и да било лекар\", коментира д-р Гергана Николова - общопрактикуващ лекар.Пациентите да носят отговорност и, ако не спазват режима в болничния лист, предлагат още медиците.\"Дали той е домашен леглови, дали той е домашен свободен, дали е с напускане или ненапускане на населеното място, там има определен режим, който трябва да се спазва. Ако този режим не се спазва това би трябвало да бъде основание за анулиране на болничния лист\", добави д-р Николова.Идеята на лекарите е работодателят да може сигнализира НОИ, ако се усъмни, че служител не спазва предписания режим.\"Това са интересни предложения, но аз се притеснявам да не би работодателите да трябва да се заемат с едни несвойствени за тях функции да следят хората, които са в болничен, дали наистина са болни или правят нещо друго\", коментира обаче Надя Василева - специалист по човешки ресурси.Подобен тип контрол според синдикатите може да осъществява Националният осигурителен институт.\"Мога да кажа това, което се случва в западноевроейските държави - по искане на работодател може да се направи проверка в дома на лицето\", обясни Ваня Григорова от КТ \"Покдрепа\".Ако предложенията на лекарите бъдат приети, синдикатите ще настояват бизнесът да да плаща 100% първите три дни от болничните. ", "date": "2019.09.26", "title": "Лекари искат анулиране на болничния, ако пациентът не се лекува в дома си"}
{"url": "http://www.cross.bg/godina-putya-evropeiiski-1614032.html", "text": "/КРОСС/ Денят 26 септември е обявен за Европейски ден без загинали на пътя. Той е част от седмицата на мобилността и се отбелязва в цяла Европа.Целта на проекта е да насърчи шофьорите, велосипедистите и пешеходците да мислят на първо място за безопасността.България се включва за четвърта година. През 2017 година на обявения за Ден без жертви на пътя в страната загива един човек. През 2016 и 2018 година на този ден, 26 септември у нас няма нито един смъртен случай при катастрофа. ", "date": "2019.09.26", "title": "Европейски ден без загинали на пътя"}
{"url": "http://www.cross.bg/organizatziyata-pocta-lagard-1614026.html", "text": "/КРОСС/ Мeждунaрoдният вaлутeн фoнд утвърди Криcтaлинa Гeoргиeвa кaтo cлeдвaщ шeф нa oргaнизaциятa, cъoбщи RTЕ.Caмaтa Гeрoгиeвa oбяви тoвa в coциaлнитe мрeжи. Пo-рaнo бeшe oбявeнo, чe тя cъc cигурнocт щe пoлучи пocтa.„Зa мeн e чecт дa бъдa избрaнa зa гeнeрaлeн дирeктoр нa МВФ. Глeдaм c нeтърпeниe към мoмeнтa, в кoйтo щe ce приcъeдиня към aнгaжирaния eкип нa oргaнизaциятa. Ниe cлужим нa 189 държaви. Зaeднo щe рaбoтим, зa дa изгрaдим пo-cилни икoнoмики. Трябвa дa пoдoбрим живoтa нa хoрaтa\", зaяви Гeoргиeвa.Тя пoлучaвa пocтa oт Криcтин Лaгaрд. Лaгaрд нaпуcнa oргaнизaциятa, зa дa cтaнe дирeктoр нa Eврoпeйcкaтa цeнтрaлнa бaнкa.Гeoргиeвa бeшe издигнaтa кaтo кaндидaт нa пocтa oт EC. ", "date": "2019.09.26", "title": "Кристалина Георгиева оглави МВФ"}
{"url": "http://www.cross.bg/shtastieto-rutze-dulgi-1613860.html", "text": "/КРОСС/ Щастието няма дълги ръце. То прегръща оня, който се доближи до него. - Сенека", "date": "2019.09.26", "title": "Щастието няма дълги ръце"}
{"url": "http://www.cross.bg/iioan-nego-vsichki-1613866.html", "text": "/КРОСС/ Житие на св. апостол и евангелист Йоан БогословВеднъж Господ Иисус Христос минавал покрай Генисаретското езеро. Видял двама брата - Яаков и Йоан - да кърпят заедно с баща си Зеведей рибарските си мрежи. Призовал ги да тръгнат подир Него. Те оставили баща си, мрежите, кораба и тръгнали веднага подир Него.Оттогава те били непрекъснато със Спасителя.Заедно със Симон Петърте присъствали при възкресяването на Иаировата дъщеря, а също и при преображението Му на планината Тавор. Пак със Симон Петър двамата братя били най-близко до Богочовека в Гетсиманската градина, когато Той се молел с къврава пот преди страданията Си на Голгота.На Тайната вечеря Йоан седял до Господа, Когато Иисус Христос казал, че един от учениците Му ще го предаде, Йоан се облегнал на гърдите Му и Го запитал какво говори.Като висял в страшни мъки на Голготския кръст, Господ Иисус видял до Себе Си пречистата своя Майка и \"ученика, когото обичал\".На пресветата Си Майка казал:- Ето син ти!А на ученика си Йоан:- Ето майка ти!Йоан взел при себе си св. Богородица като същинска своя майка и се грижил синовно за нея до блаженото й Успение.В първия ден на седмицата, преди разсъмване, Мария Магдалина дошла на гроба Господен. Потърсила, но не намерила в него тялото на Спасителя. И побързала да съобщи това на Петър и Йоан. Двамата ученици отишли веднага на гроба. Пръв дошъл Йоан, надникнал в гроба и го видял празен. Симон Петър също влязъл в него и го видял празен. Йоан също влязъл. Влязъл и пръв между учениците повярвал във възкресението на Христа.След възкресението Си Господ се явявал много пъти на Своите ученици. Явил се и при Генисаретското езеро. Пръв Йоан Го познал и казал на Симон Петър:- Господ е.След Възнесението господне Йоан живял в Йерусалим с другите апостоли. Молел се често с тях в храма. На Петдесетница заедно с тях получил благодатните дарове на Пресветия Дух.Оттогава проповядвал усърдно Евангелието и обръщал юдеи и езичници към Христовата вяра.Един ден тръгнал с апостол Петър за Йерусалимския храм. При храмовите врати човек, хром по рождение, почнал да проси от тях милостиня. Те нямали сребро и злато. Дали му това, което имали - изцерили го. Той станал и проходил.Това чудо привлякло към тях множество народ. Апостолите проповядвали пред всички истината за Спасителя - за живота Му, за изкупителните Му страдания и за възкресението Му. Зовели всички да се покаят и да се обърнат към Него, за да получат спасение.Повярвали и се кръстили хиляди.Първосвещениците и началникът на храма задържали двамата апостоли под стража. На другия ден били изправени на съд пред синедриона. Забранено им било да проповядват истината за Господа Иисуса. Но Петър и Йоан отговорили на съдиите си:- Съдете, дали е справедливо пред Бога - вас да слушаме повече, нежели Бога; защото ние не можем да не говорим за това, що сме видели и чули!Пуснати били на свобода под заплаха. Въпреки опасността обаче те продължили да изпълняват Христовата повеля. И числото на вярващите непрекъснато се увеличавало.До успението на света Богородица Йоан пребивавал в Йерусалим. След това се отправил с ученика си Прохор да проповядва словото Божие в Мала Азия.Двамата стигнали в град Ефес. Тук живели в голяма бедност. Условили се за слуги в едно семейство. Господарите им били езичници. Отнасяли се към тях строго, жестоко. Възлага ли им най-тежки работи. Наказвали ги немилостиво. Йоан и Прохор понасяли всичко търпеливо. Служели усърдно и покорно.Но скоро Бог им открил път към благовестничество.Починал един момък, син на Диоскорид, предстедател на градския съвет. Бащата бил така поразен от смъртта на сина си, че сам умрял внезапно. Целият град бил развълнуван.По Божие внушение св. апостол Йоан отишъл в дома на Диоскорид. Помолил се. И Бог възкресил сина и бащата. Като видели това чудо, някои нарекли Йоан магесник, а други - Бог и син Божи. Но св. Йоан обяснил на всички с чия сила извършил чудото. Повярвали и се кръстили също стопанката на къщата и възкресените баща и син. Те поканили апостола да се пресели с ученика си у тях, за да продължи да ги учи на Божия закон.Чрез това чудо евангелската проповед в Мала Азия получила големи успехи. Вярата в Христа Бога се разпространявала непрестанно. За това помагали и последвалите многобройни чудеса и особено добрия пример на апостола. Като поучавал с думи, той поучавал и с дела. Показвал със собствения си пример, какъв трябва да бъде християнинът. Обхождал той села и градове, проповядвал, откривал църковни общини, поставял епископи, презвитери, дякони. Призовавал всички да следват неговия пример.Римският император Домициан, като узнал за големите успехи на новата вяра в Мала Азия, заповядал да доведат апостола при него в Рим. Като го видял при себе си, той започнал да го мъчи жестоко: дал му да изпие чаша с отрова, хвърлил го в котел с кипящо масло. Йоан останал здрав и невредим. Изпълнили се над него думите на Господа: ако вярващите в Него изпият нещо смъртоносно, то няма да им повреди.Онези, които присъствали при изтезанието, започнали да викат:- Велик е християнският Бог!Императорът не се решил повече да мъчи апостола. Изпратил го на заточение на остров Патмос, разположен близо до бреговете на Мала Азия.Окован във вериги, апостолът пътувал с кораб за острова. При пътуването извършил много чудеса, които привлекли към истинска вяра всички пътници. С молитва той спасил един удавник. С молитва укротил морска буря. Изцерил с дума един болен. Веднъж, когато всички се мъчели от жажда, превърнал солената морска вода в сладка.След тия чудеса всички пътници пожелали да приемат от него свето кръщение. Войниците, които го придружавали, искали да го освободят и да го свалят на малоазийския бряг. Но Йоан не им позволил да нарушат повелята на императора. Така бил доведен той без вериги на остров Патмос.Престоят му на тоя остров послужил за спасение в Господа на тамошните жители.В продължение на няколко години апостолът им проповядвал Евангелието, изцерявал болни, изобщо вършел много чудеса. Давал на всички пример на кротост, незлобие и любов към Бога и ближния. Обръщал човеците към Христа както с благия се пример, така и боговдъхновеното си слово.До пристигането му на осторва всички жители били езичници. Вярвали в магии и бесовски сили. Лукави хора използвали общото суеверие, представяли се магесници. Тъй придобивали власт над народа и го изкориствали. Йоан разобличил лъжите им. Проповядвал истинския Бог и тъй отклонявал мнозина от идолопоклонството.Апостолът бил радостен и спокоен в далечното изгнание. Нищо не могло да го отлъчи от Господнята любов.Господ Иисус Христос възрадвал още повече своя любом ученик. Показал му в чудно откровение Своята слава. Един неделен ден му било дадено да съзерцава в небесно видение бъдещата съдба на Църквата и на целия свят. Показано му било величието на царството Божие.По заповед на Господа той описал това, което видял и чул. Тази свещена книга е известна под името Апокалипсис или Откровение. С нея завършива светата Библия.Когато умрял император Домициан и престола заел Нерва, гонението против християните утихнало. Това дало възможност св. Йоан да се върне в Ефес. Християните го посрещнали вън от града с най-голяма радост. При срещата го приветствали с думите:- Благославен е този, който иде в име Господне!До края на живота си апостолът останал в Мала Азия и продължил с ученика си Прохор започнатото спасително дело. Той проповядвал из всички области на Мала Азия, обхождал градове и села и насочил голямо множество хора към истинския път с думи, чудеса и личен пример. Мнозина от неговите ученици се прославили със светия си живот.Дори на старост апостолът не преставал да се труди, вдъхновяван от ревност по Божията слава и от любов към човеците.В един от градовете на Мала Азия видял едно момче, което имало благородни заложби. Прибрал го при себе си, поучавал го и го кръстил. Станало нужда да отпътува някъде надалече. Поверил го на местния епископ. Но епископът не оправдал напълно доверието на апостола. Той поучавал момъка, но не обръщал внимание на поведението му. Още не закрепнал във вярата и Божия закон, момъкът се увлякъл от лоши примери и се предал на пороци. Сближил се с развратни млади хора, образувал с тях разбойническа шайка, намерил потайно място в гората и започнал с тях да напада и ограбва пътници по друмищата.Апостолът минал отново през тоя град и запитал за момъка. Разказали му всичко за него. Той се натъжил твърде много. Повикал епископа и го укорил за неговата небрежност.- Върни ми - казал той - съкровището, което ти поверих да пазиш! Върни ми момъка, когото трябваше да научиш на Господния закон.Апостолът потеглил към оная гора и стигнал до разбойниците, които го хванали идовели при главатаря си. Оказало се, че главатар е самият момък, когото Йоан търсел.Като видял апостолът, момъкът се засрамил и побягнал от него. Йоан тръгнал подире му и викал:- Върни се, сине, при баща си! Не се отчайвай в Божието милосърдие! Аз ще взема на себе си твоите грехове - само ме послушай и се разкай! Бог ме прати да те намеря!Победен от думите на апостола, момъкът спрял, върнал се при него, спуснал се в нозете му и дълго тъй мълчал. Не смеел да дигне очи да го погледне. Така се срамувал от делата си ...Апостолът го дигнал, целунал го и го взел със себе си. Радвал се, както се радва добрият пастир, когато намери заблудилата се овца.Заловил се да го учи, отново го призовавал към покаяние. Сочел му безкрайното милосърдие на Бога, Който е готов да приеме всякога каещия се грешник. Момъкът се върнал към доброто благодарение на голямата обич, с която апостолът се грижел за него.По него време се появили разни ереси в Църквата. Еретиците тълкували лъжливо светата истина на словото Божие. Някои лъжеучители отишли до там, че дръзвали да отхвърлят истината за божественото достойнство на Спасителя.Християните молели настойчиво апостола да им предаде писмено учението, което чул от Божествения Учител. С него те възнамерявали да се борят срещу еретиците.Като наложил пост на вярващите в Ефес, Йоан взел със себе си своя ученик Прохор, изкачил се на висока планина и там прекарал три дни в пост и молитва. На третия ден апостолът заповядал на Прохор да пише всичко, което той ще му диктува. И тъй по внушение на Пресветия Дух ап. Йоан започнал своето Евнгелие с думите: \"В начало беше Словото, и Словото беше у Бога, и Бог беше Словото\".Постепенно Прохор записал всичките думи на това Евангелие, което се отличава от първите три с висотата на учението за Бог Слово. Затова и светият евангелист е наречен \"богослов\".Това Евангелие е написано около 102 г., когато апостолът е бил вече в дълбока старост.Когато силите му вече тъй отслабнали, че не можел да говори продължително, той повтарял на учениците си само думите:- Деца, обичайте се едни други!Те го питали:- Учителю, защо ни повтаряш така често това?Той отговорил:- Това е заповед на Господа. Тя едничка ще ви замени всички други!Като почуствал приближаването на смъртта, Йоан взел със себе си няколко ученици, в това число и любимия си ученик Прохор, и излязъл с тях извън града. Спрял се на подходящо място и им заповядал да изкопаят гроб. Дал им последни наставления, благословил ги, легнал в гроба и предал душата си на Бога.Всяка година на 8 май из гроба му излизал тънък прах, който изцерявал от болести пристъпващите с вяра към него. Поради това паметта на св. апостол и евангелист Йоан Богослов се празнува и на 8 май.С дълбока почит към светата му памет Църквата му пее:\"Величието ти, девствениче, кой ще изрече?Защото източваш чудесата и изливаш изцеления,и се молиш за душите ни като богослов и приятел Христов\".Освен Евенгелието и Откровението, св. Йоан е написал още три послания. В тях се чувства същия дух на кротост и пламенна любов към Бога и ближните, с които бил проникнат целия живот на светия апостол. Напомня се постоянно за милосърдието на Бога, Който прощава греховете на хората поради Своята благост и поради пролятата за цялото човечество кръв на Господа иисуса Христа. ", "date": "2019.09.26", "title": "Преставяне на св. ап. и ев. Йоан Богослов "}
{"url": "http://www.cross.bg/tema-bulgariya-komentar-1614017.html", "text": "/КРОСС/ Тема: Случаят \"Полфрийман\" - глас от съдиите;Тема: Идеи за София - Йорданка Фандъкова преди началото на предизборната кампания;Тема: Предизборни казуси - говорителят на ЦИК Александър Андреев;Тема: България и инвестициите - коментар на Николай Василев;БТВ, \"Тази сутрин\"Тема:  Златните момичета без злато! Ощетена ли беше България на световното първенство в Баку? в студиото, Илиана Раева;Тема:  На живо: Как в Сотиря посрещат решението да отпадне намаляването на присъдата за най-тежките престъпления?Тема:   В европейския ден без жертви на пътя - как да намалеят тежките катастрофи?Тема:  Ще има ли импийчмънт на американския президент и как Доналд Тръмп реагира назапочналото разследване? коментар на бившия посланик в Америка Елена Поптодорова;Тема:  Райна Кабаиванска за голямата цена и силата на българския талант;Тема: Освобождаването на Джок Полфрийман - протести за справедливост или случай за политическа употреба? Разговор с Волен Сидеров.Тема: От Орбан до Борисов и от Будапеща до София. Говори Георги Марков.Тема: Куче нахапа жестоко Марешка Бардем. За ужаса от първо лице - разказва участничката в \"Игри на волята\".Тема: Вандализъм в кадър. Кой чупи лампи от улично осветление?Тема: Наказания след смъртта на ринга. И още - има ли състезания \"на черно\"?Тема: По-малко вино въпреки по-добрата реколта на грозде. Ще има ли достатъчно българска продукция от избите на пазара и ще поскъпне ли виното - прогнозите на експертите в „На твоя страна\".Тема: \"Да послушаме кино\". Хилда Казасян в \"Здравей, България\". ", "date": "2019.09.26", "title": "Теми и гости в сутрешните блокове "}
{"url": "http://www.cross.bg/isys-velichkov-nikolov-1614050.html", "text": "/КРОСС/ „Започваме пълна ревизия на всички лицензирани боксьори\". Това заяви Венцислав Николов - член на УС на Българския професионален боксов съюз пред NOVA. Повод за проверката стана смъртният случай на боксовия ринг в Албания на Борис Станчов. В последствие стана известно, че Станчов се е състезавал с лиценза на своя братовчед Исус Величков.Треньорът му твърди, че не е знаел, че починалият боксьор ползва лиценза на неговия братовчед Исус, въпреки че се е обръщал към него с името Боби Джи. Заради скандала с подменената самоличност на професионалния състезател, в сряда боксовият съюз отне лиценза на мениджъра на Величков - Венцислав Георгиев.„Лицензите се дават въз основа на три документа - медицински изследвания, лиценз и разрешение за участие. Тези документи се издават от мениджъра, след като той получи нужните документи. Българският професионален боксов съюз работи единствено на базата на документи\", заяви Венцислав Николов.„Боксьорите представят лична карта. Самите те спадат килограми, мажат се с различни неща. Когато се качат на ринга ние знаем, че това е Исус Величков. Той е представил лична карта и така ние знаем, че това е той\", каза още Николов.„Медицинските прегледи се проверяват в момента от следствените органи. Прегледът е направен в Луковит. Там е прегледан е Исус Величков, а е с тези изследвания е играл Боби Джи. Ако се открият нарушения при прегледите, виновните ще си понесат отговорността\", посочи той. ", "date": "2019.09.26", "title": "След трагедията: Пълна ревизия на всички лицензирани боксьори у нас"}
{"url": "http://www.cross.bg/katzane-letishteto-grad-1614051.html", "text": "/КРОСС/ Петдесет и шест души пострадаха при твърдо кацане на самолет \"Боинг\" с 344 пътници и десетчленен екипаж в град Барнаул, административен център на руския Алтайски край. Това съобщи за ТАСС регионалният клон на транспортното управление към федералния Следствен комитет, предаде агенцията.В болница е настанена една жена от общо 56 пътници, потърсили медицинска помощ. Останалите са прегледани на летището и насочени за домашно лечение.Боингът на компания \"Азур еър\", пътувал от виетнамския град Камран за Барнаул, аварира на летището при кацане поради запалване на една от опорите на колесника. Огънят бе загасен, а пътниците - евакуирани по надуваеми стълби, допълва ТАСС.Правоохранителните органи са започнали проверка по случая. ", "date": "2019.09.26", "title": "56 души са ранени при аварийно кацане на самолет в Русия"}
{"url": "http://www.cross.bg/bardem-zhestoko-ranata-1614041.html", "text": "/КРОСС/ Куче нахапа жестоко участничката от „Игри на волята\" Марешка Бардем.Възстановявам се от шока, от ужаса, от раната. Инцидентът стана във Велинград. Бях на почивка с приятелки. Вечерта излязохме на разходка. Едно от момичетата си хареса едно куче. Започнахме да го галим. Заговорихме се със собственика на животното и то явно изревнува. Скочи и захапа ръката на приятелката ми. Нападна и мен. Хвана ме за врата и ме захапа. Закараха ме в спешното. Пия антибиотици, но раната се възпали, разказа пострадалата Бардем.В такива случаи пострадалият трябва да се обърне към инфекциозното отделение, за да се направят необходимите ваксини. Раните на Бардем са инфектирани. Не може да я зашием, докато не се оправи инфекцията, каза в ефира „Здравей, България\" д-р Луай Канхуш от МБАЛ „СВ. Анна-Варна\". ", "date": "2019.09.26", "title": "Куче нахапа жестоко участничка от „Игри на волята”"}
{"url": "http://www.cross.bg/tomas-bulgariya-tochno-1614033.html", "text": "/КРОСС/  В момента туристите на „Томас Кук\" в цяла България са точно 3950, тоест около 4 хиляди човека. Вчера извозихме доста голямо количество от тези клиенти. Хотелите, които в момента имат туристи от „Томас Кук\" в Слънчев бряг са точно 33, във Варна са 21. Вчера имахме доста дълга среща с колеги от „Астрал холидейс\", с представителите също на „Томас Кук\" и с някои от нашите съплайъри  и се взе решение, че ние ще извозим туристите за сметка на „Астрал Холидейз\" и ще си претендираме пред съответните инстанции. Не можем да оставим клиентите на улицата. Това каза в сутрешния блок на БТВ „Тази сутрин\" Христо Галбачев, основен партньор и представител на „Томас Кук\" за България. По думите му загубите, които ще претърпи българският туроператор са за милиони. Гълбачев помоли всички засегнати по веригата да проявят разбиране в този момент и търпение, докато дължимото не бъде изплатено. Той отрече в България да са знаели предварително за гръмкия фалит. Нямахме по-рано предварителна информация и преди точно по-малко от един месец имаше официално съобщение от Питър Фанкхаузер, че в момента преговорите с китайския им инвеститор и с някои други са изключително позитивни и че „Томас Кук\" продължава, коментира Гълбачев. Най-важното е клиентите да продължат да вярва в нашата търговска марка. Ние сме един от най-старите туроператори в България. И най-важното е нашите партньори да проявят разбиране, каза още той.", "date": "2019.09.26", "title": "Туристите на „Томас Кук\" в цяла България са около 4 хиляди човека"}
{"url": "http://www.cross.bg/chast-pintan-fydzien-1614028.html", "text": "/КРОСС/ Завърши изграждането на основната конструкция на най-дългия мост за автомобилни и ж.п. превози в китайската провинция Фудзиен, съобщават от Китайската железопътна корпорация. Днес е положена последната част от съоръжението, която е дълга 17 м и тежи 473 тона.Строителството на моста с обща дължина 16,34 км започна през 2013 г. Планира се пускането му в експлоатация да стане през 2020 г. Мостът ще свързва един от най-популярните туристически острови Пинтан с континенталната част на провинция Фудзиен.Разположеният в Тайванския пролив остров Пинтан е най-близката точка на континента до Тайван. Там е изградена пилотна зона за развитие и насърчаване на търговията и културния обмен през Тайванския пролив.След пускането му в експлоатация времето за пътуване от административния център на Фудзиен Фуджоу до Пинтан ще отнеме половин час вместо сегашните два часа и половина.Експертите подчертават, че осъществяването на проекта е много трудно заради неблагоприятните метеорологични условия, силния вятър, високите вълни и честите тайфуни.Мостът представлява конструкция на две нива. В горната част ще бъде разположен високоскоростен шестлентов автомобилен път, по който колите ще може да се движат с до 100 км/ч. Долната част е предназначена за високоскоростно железопътно трасе, по което влаковете ще се движат с 200 км/ч. ", "date": "2019.09.26", "title": "Китай построи най-дългия мост за ж.п. и автотранспорт"}
