{"url": "http://www.cross.bg/tzvetanov-politikata-tazi-1599953.html", "text": "/КРОСС/ Г-н Петков, как ще коментирате т. нар. „Апартамент гейт\", апартаментите на властта и последвалите оставки в кабинета? Аз , преди години, може би 6-7, предупредих, че на г-н Цветанов, лакомията ще му изяде главата. За съжаление, днес сме свидетели на нещо, което трудно може да го осмисли нормалният българин.В едни, меко казано, спорни и съмнителни сделки, от които остава привкуса за лично обогатяване, в резултат от участието във властта, ние научаваме всъщност от чужбина. т. е., нямаме в парламента политически сили, които се интересуват от тези неща, нямаме в КОНПИ представителство на политически сили и експертиза, която да следи тези процеси, нямаме смущения в данъчните служби, че имоти се продават на доста по-ниски от на пазарните оценки цени. И всичко това идва отвън, включително някакъв представител от БСП, твърде гордо казва: Ние нямаме нищо общо с тази информация, тя дойде отвън. Това е първото смущаващо. Второ, не може да не сме възмутени от тази наложила се практика.Аз ще се спра на г-н Цветанов, да имаш 6 апартамента, при положение, че си служил в Седмо управление на Държавна сигурност и останалото време си бил държавен чиновник. И проверката да покаже на българския безобиден гражданин, че всъщност ти това го имаш от тъща си. Това е обидно за цивилизацията.За съжаление, тогава, на тази тема говорихме само ние от „АБВ\", останалите си замълчаха. Кой ги мотивира да си замълчат и с какви аргументи, това е друг въпрос. Но това, този цинизъм в политиката, той отвращава хората и той гони българските младежи оттук. Българските младежи, в които ние, българското общество сме инвестирали за образование и здраве, сме инвестирали по 3-4 хил. лв. и ги изпращаме да реализират добавена стойност зад граница, обикновено на територията на страните-членки на Европейския съюз.И трето, няма как да имаме такъв тип самооблагодетелстващи се хора от властта и да се чудим, защо българинът мрази властта, защо българинът мрази институциите си. Точно заради това, точно заради неспособността на тези институции да гарантират хигиена и да покажат на обществото, кое как е, до ден-днешен данъчните не се заинтересуваха, всъщност какво е направила фирмата, която продава апартаменти на тези по-занижени цени.Защото по този начин тази фирма си е спестила плащане на данъци към държавата, т. е., ощетени сме всички ние. Освен, че са обогатени няколко човека от властта, ощетени сме всички ние, българските граждани.И тези неща не станаха парламентарен дебат, тези неща не бяха изнесени в Народното събрание, услужливо не бяха коментирани в Народното събрание и се остави само и единствено на средствата за масова информация. Това е един абсурд, който лично аз не мога да проумея.Г-жа Елена Йончева, сякаш повтори Вашите тези днес. И БСП се забави с оценката си за т. нар. „Апартамент гейт\". Има още две неща, които ми се струва трябва ясно да прозвучат. Забавянето на ръководството на БСП. Защото аз съм убеден, че членовете на БСП са възмутени, както сме възмутени ние с Вас и както всеки нормален български гражданин. И обяснението на забавянето на реакция на ръководството на БСП има три варианта. Първият вариант е, че тях ги е страх, някой да не повдигне въпроса за собствените им имоти.За техните апартаменти? Точно така. Имоти, общо казано. Вторият момент, който може да ги накара да си мълчат три дни, те още мълчат, впрочем е това ,че информацията, „ударът\", в кавички, идва отвън и то от медия, която има пряка релация с Щатите. И те не знаят, кой, откъде? Т. е., техните задгранични ръководители и покровители не са им дали линия на поведение. На тях не им е ясно, кой удря Цветанов и защо? И по тази причина, те са смутени, и си мълчат.Нямат опорни точки? Да, не са въоръжени с опорни точки.И третият възможен вариант на мълчанието е страх от Цветанов и „Цветановщината\", зависимост, за която аз говоря от доста време. Някои хора ми се сърдят, но никой не е опровергавал, по същество. И оттук нататък трябва ясно да кажем, че САЩ се явяват фактор, който стимулира корупцията в България.Когато твой фаворит е човек, който не може да обясни произхода на 6 апартамента, след това се сдобива със седми, който, грубо казано, струва около 1, 6 млн. лв., които той няма как да обясни, откъде е взел, защото 1, 6 млн. за 10 години активно участие в политиката, това е по 160 000 лв. на година, т. е. той е спестявал по 15 000 лв. на месец. Това са абсурди, които се стимулират от САЩ, защото той присъства там на закуски, на балове, на вечеринки. Т. е., за САЩ това нещо трябва да бъде поощрено и то, така, приветствано на най-високо ниво, от страна на самите САЩ.Същият арогантен пример е с паспортите. Прокуратурата изпоарестува българската маса народ, заради това, че се продават граждански паспорти. Очевидна стана политическата му връзка. Купихме самолети „Ф-16\" и вече за продажбата на паспорти и гражданство никой не говори. САЩ трябва да си дадат сметка, че тиражирайки такова нещо, те всъщност стимулират корупцията, продажността на българския политически елит. Не всички са продажни, далеч съм от тази мисъл, но видимо фаворитите на САЩ са затънали до уши.И оттук, на въпроса Ви, лично аз съм доволен, че г-жа Йончева днес повтори искането на „АБВ\", Цветанов - вън от политиката, защото това е решението. Само че, БСП продължава да е неадекватна.Голямото, генералното решение е създаване на извънредна парламентарна анкетна комисия, която да разследва всичко това - зависимостта на Цветанов с фирмата, законът, който е внесен да облагодетелства фирмата, по дати да изследва, колко струва квадратният метър, пазарна стойност, при какви обстоятелства са закупени тези жилища, какво е платено реално, какви заменки са правени?Това може обективно да го направи парламентарна извънредна анкетна комисия, под ръководството на представител на опозицията, ако има такава в парламента. Защото иначе, пак ще ни назначат някой проверяващ, който предния път показва, че тъщата му е дала 6 апартамента, този път вероятно ще е баджанакът или шуренайката, те ще са му дали седмия.И всъщност ще продължим да задъхваме обществото си с корупция, да го давим в тинята на корупцията ина политическата и нравствена нищета, и всъщност да не предлагаме никакво решение.Така че, г-жа Йончева просто трябваше да продължи настояванията си, така както го направихме вчера от „АБВ\". „АБВ\" предложи силно решение, публично решение пред очите на обществото, което може в някаква степен да защити националното ни достойнство, при така стеклата се кал върху парламента, парламентаризма и политиката.А какъв ход има оттук нататък премиерът, според Вас? Дали ще има кураж да поиска оставката и на Цветанов, така както поиска и прие тази на Цечева и на зам.-министъра на спорта? Ако той не отстрани Цветанов от политиката, обществото ще отстрани Борисов от политиката, и отстраняването ще бъде много болезнено. Борисов има нюх и усет за тези неща.Отстраняването на Цветанов би създало друга атмосфера в политиката и това е изцяло в ръцете на Борисов. Така че, ако той добре разбира ситуацията, в която е накиснат, буквално, от самия Цветанов, той трябва да намери радикално решение. Иначе, ще покаже едни зависимости, които вероятно не му и приличат, но с които ще се самоубие, политически, без право на възкръсване.  ", "date": "2019.03.24", "title": "Румен Петков: Този цинизъм в политиката отвращава хората"}
{"url": "http://www.cross.bg/erdogan-miting-dolina-1599956.html", "text": "/КРОСС/ Близо 1,6 милиона души се събраха на истанбулския площад „Йеникапъ“. Те участваха в съвместния митинг на управляващата Партия на справедливостта и развитието и Партията на националистическото движение. Той се провежда преди местните избори в Турция на 31 март.Президентът Реджеп Таийп Ердоган, кандидатът на ПСР за кмет на Истанбул и бивш премиер Бинали Йълдъръм, както и лидерът на ПНД Девлет Бахчели отправиха призиви към събралото се множество на мега митинга.Държавният глава обяви, че ще бъде създадена биотехнологична долина в турския мегаполис, която ще открие 20 000 работни места.Ердоган подчерта, че в биотехнологичната долина в Тузла ще бъдат прозивеждани различни продукти – от ваксини до контактни лещи и лекарства за химиотерапия. Целият проект ще бъде на стойност 6 милиарда турски лири или около 1 милиарда долара.", "date": "2019.03.24", "title": "Милион и половина на митинг на Ердоган"}
{"url": "http://www.cross.bg/nato-sheshel-voislav-1599951.html", "text": "/КРОСС/ В центъра на Белград днес националистическата Сръбска радикална партия (СРП) на Воислав Шешел проведе протестен поход по случай 20-та годишнина от началото на въздушните удари на НАТО върху бивша Югославия. По време на акциите бяха запалени знамена на САЩ, ЕС и НАТО, информира скопският телевизионен канал “24 Вести“, цитиран от агенция \"Фокус\". Походът започна от улица \"Княз Михаил\" и завърши пред Президентския дворец.Участниците в похода бяха водени от лидера на СРП и осъден от Хагския трибунал Воислав Шешел, който в началото на митинга запали флаговете на Европейския съюз, НАТО и САЩ. Шешел каза, че със запалването на знамената \"той иска да покаже какво мисли за ЕС и НАТО\". ", "date": "2019.03.24", "title": "В Белград палиха знамената на ЕС, САЩ и НАТО  "}
{"url": "http://www.cross.bg/huawei-novite-zasnemane-1599952.html", "text": "/КРОСС/ Остават само няколко дни до официалното обявяване на новите Huawei P30 и P30 Pro, а в края на тази седмица компанията реши да ни даде да надзърнем зад завесата, след като публикува малко детайли за новите си флагмани.Появилите се снимки и описания в сайта на Huawei потвърждават доста от слуховете, които циркулираха напоследък, а именно - че новите модели ще притежават четири доста мощни камерни сензори.Става дума за 40-мегапикселова главна камера, леща, позволяваща до 10х приближаване, сензор с широк ъгъл на заснемане и time-of-ight камера за 3D разпознаване на околната среда.В материалите от сайта на Huawei виждаме и dual-view режим на заснемане, но не се упоменава как точно работи той. Това, което виждаме от снимките, е, че най-вероятно ще можем да използваме по две от камерите едновременно.Ще можем и да активираме лещите за широко заснемане, и лещата за приближаване, което би ни осигурило доста по-добър контрол над заснемането на малки обекти в далечина. При всички положения ще разберем останалите детайли на 26 март, когато е и официално представяне на телефоните.  ", "date": "2019.03.24", "title": "Huawei показа P30 и P30 Pro на сайта си"}
{"url": "http://www.cross.bg/hilyadi-velikobritaniya-miliona-1599960.html", "text": "/КРОСС/ Петиция с искане за отмяна на Брекзит и запазване на членството на Обединеното кралство в Европейския съюз събра над 5 милиона подписа, съобщи „Гардиън“.Тя получи най-широка подкрепа от всички петиции, публикувани някога на уебсайта на британския парламент. Предишният рекорд бе на подписка за провеждане на втори референдум за излизане на Великобритания от ЕС, която събра общо 4 милиона и 150 хиляди подписа през 2016 година.\"Правителството многократно е заявявало, че оттеглянето от ЕС е \"волята на народа \". Трябва да сложим край на това начинание като демонстрираме силата на обществената подкрепа за идеята да останем в ЕС. Референдумът може да не се проведе, затова гласувайте сега\", се казва в петицията.Събирането на подписи започна на 20 февруари. До 18 март тя събра 10 хиляди, до 20 март над 100 хиляди, а на следващия ден надхвърли 2 милиона.Според действащата във Великобритания процедура всяка петиция, която е събрала повече от 10 хиляди подписа, изисква официален отговор на правителството, а след достигане на 100 хиляди подписа тя трябва да се разгледа в парламента. В същото време няма гаранция, че исканията на поддръжниците на петицията ще бъдат удовлетворени.Правителството на Обединеното кралство и неговият ръководител Тереза Мей категорично се противопоставят на оттеглянето на известие за намерението на Великобритания да напусне ЕС, което Лондон изпрати в Брюксел на 29 март 2017 г., позовавайки се на член 50 от Договора от Лисабон за Европейския съюз.", "date": "2019.03.24", "title": "Петиция с искане за отмяна на Брекзит"}
{"url": "http://www.cross.bg/arena-italianski-noviya-1599959.html", "text": "/КРОСС/ Най-аплодираното италианско трио с пет платинени албума и две номинации „Грами” отново ще има концерти в България.Пиеро Бароне, Джианлука Джинобле и Иняцио Боскето ще пеят на 16 септември в Двореца на културата във Варна, на 18 - в Арена Армеец - в София.С новия си албум Musica италианците отбелязват 10 години от звездната си музикална кариера.Турнето им започна от Япония, където залите са разпродадени.Преди гостуването си у нас те ще преминат през Италия с голям концерт в Арена ди Верона, а през есента продължават към САЩ и Латинска Америка. Il Volo твори в съчетаването на традиционна опера, поп музика и класическа симфония, като дава нов поглед и живот на класиката.В новия им албум освен оригинални парчета, музикантите изпълняват кавъри на популярни италиански песни от миналото като Arrivederci Roma, Lontano dagli Occhi, La Voce del Silenzio.Тримата млади тенори са споделяли сцената със световни имена като Барбара Стрейзънт, Боно, Карлос Сантана, Пласидо Доминго. Имат зашеметяващи успехи в Америка, където участват в ТВ програми като American Idol, Good Morning America.Превръщат се в най-аплодираните италиански музиканти в света.", "date": "2019.03.24", "title": "Il Volo  отново ще има концерти в България"}
{"url": "http://www.cross.bg/priznavaneto-krim-vsichko-1599958.html", "text": "/КРОСС/ „Западът прави всичко възможно, за да не разбере светът какво е реалното положение в Крим, тъй като се бои от признаването на полуострова за руска територия”, написа в неделя в своята страница във Facebook говорителят на руското външно министерство Мария Захарова.По-рано държавният секретар на Съединените американски щати Майк Помпео, заяви, че ситуацията с признаването на Крим за руска територия се различава от признаването суверинитета на Израел над Голанските възвишения. По неговите думи, намерението на американския президент Доналд Тръмп да признае Голанските възвишения за израелска територия „напълно отговарят на реалната ситуация на място”. Помпео допълни, че Вашингтон са „заинтересовани да поддържат стабилността” в Близкия Изток и американците се явяват „сили на доброто в региона” с „благородни намерения”.„Ето затова Вашингтон и Брюксел правят всичко, за да не научи светът за реалното положение в Крим – в противен случай признаването ще стане автоматично. Ние всичко разбрахме и ще адаптираме информационната стратегия. Благодарим, господин Помпео”, заключи Захарова. „А що се отнася до паметта на американските „сили на доброто в региона” и „благородни намерения”, то те хранят стотици могили и масови гробове в Ирак, Либия, Сирия и други държави от региона”, написа още дипломата.", "date": "2019.03.24", "title": " Западът крие реалната ситуация в Крим"}
{"url": "http://www.cross.bg/zimbabve-tziklona-stenata-1599943.html", "text": "/КРОСС/ Властите в Зимбабве днес започнаха да евакуират жителите на град Чиманимани, който бе тежко засегнат от циклона Идай, тъй като придошлите води са отслабили язовирна стена, предаде ДПА. Районът е сред пострадалите най-тежко от циклона, който причини смъртта на над 145 души в Зимбабве, а стотици все още са в неизвестност. Бурята, която се развихри на 14 март, взе над 600 жертви в Мозамбик, Малави и Зимбабве. Службата за гражданска защита съобщава, че стената на язовир \"Манера\" във Вумба е отслабена и всички хора, живеещи в районите надолу по течението, са посъветвани да се евакуират и преместят на по-високи места. Има признаци, че стената поддава и са застрашени над 1000 семейства, допълва директорът на службата Нейтън Нкомо. В целия регион близо 600 000 души напуснаха жилищата си, а най-малко 1,7 милиона бяха засегнати от циклона, според различни агенции на ООН. Последиците от бурята стигат и по-далеч - според метеорологичната служба на Уганда циклонът ще повлияе климатичните системи по крайбрежието и дъждовният сезон може да настъпи по-късно. Сезонните дъждове в Уганда често започват в началото на март и приключват през май, но вместо това сега страната е обхваната от силна гореща вълна.", "date": "2019.03.24", "title": "Стотици хора са евакуирани в Зимбабве "}
{"url": "http://www.cross.bg/poveche-zima-tzyalata-1599944.html", "text": "/КРОСС/ Като кажем „март месец“, сякаш никак не му отиват думи като джинджифил, имуностимуланти, чай с мед и ехинацея.Истината обаче е, че точно в този преходен период организмът ни има най-голяма нужда от подкрепа, защото вече е много изморен след цялата зима и борбата с вирусите и грипа.Като допълнение към това слагаме и силно променливото време и температурите амплитуди от по 30 градуса в рамките само на 3-4 дни.Нищо чудно, че много хора, които успяха да се опазят здрави през цялата зима, сега са на антибиотик и сякаш не могат да „изплуват“ от морето с болести.Това е съвсем в реда на нещата, но не е приятно. Още повече, че съвсем скоро времето наистина ще стане пролетно и е редно да го посрещнем здрави, а не със запушен нос и кашлица.Затова не бързайте да прибирате имуностимулантите и да се отказвате от следващия корен джинджифил.", "date": "2019.03.24", "title": "Не прибирайте още имуностимулаторите"}
{"url": "http://www.cross.bg/izpit-zhyrnalistika-tazi-1599941.html", "text": "/КРОСС/ С писмен изпит по журналистика започва първата канидатстудентска сесия на Софийския университет (СУ) за учебната 2019/2020 г.В аудитория 272 на СУ започна писменият изпит по журналистика, за който 350 кандидати са подали заявление за явяване, уточняват от най-реномираното българско висше учебно заведение.Кандидат-студент изтегли темата \"За няколко лайка повече\", по която ще пишат всички явили се днес на изпита. Бяха изтеглени и две контролни теми: \"Улицата\" и \"На гости на света\".Проф. Ренета Божанкова, заместник-ректор на Алма матер, приветства всички кандидати с добре дошли в най-старото висше училище в България на първия изпит от кандидатстудентската кампания за тази година. Тя пожела в днешния пролетен и слънчев ден настроение, дълбока мисъл, равновесие на знанията и чувствата и изрази увереност, че кандидатите са подготвени за този изпит и ще покажат най-доброто, на което са способни, за да зарадват родителите и учителите си.\"Фактът, че сте тук показва, че сте направили първата крачка към един важен избор - избрали сте най-добрия университет у нас и най-добрия факултет\", посочи председателят на изпитната комисия по журналистика доц. Ефрем Ефремов.В балообразуването на бакалавърските програми по \"Журналистика\" и \"Връзки с обществеността\" влизат оценките от писмения и от устния изпит по журналистика. В специалност \"Книгоиздаване\" ще се взима само по-високата оценка от двата конкурсни изпита и има възможност по избор за кандидатстване в тази специалност с оценките от матурите по \"Български език и литература\", \"История и цивилизация\", \"Философски цикъл\" и чужд език.", "date": "2019.03.24", "title": "Бъдещите журналисти от СУ с изпит на тема \"За няколко лайка повече\""}
{"url": "http://www.cross.bg/mazhopitapniya-tova-apizh-1599942.html", "text": "/КРОСС/ Bтopoтo лeтищe в Eвpoпa пo бpoй пpeминaли пътници - фpeнcĸoтo \"Шapл дe Гoл\", cъвceм cĸopo мoжe дa пpeминe oт дъpжaвни в чacтни pъцe. Πътят ĸъм тoвa бeшe paзчиcтeн oт фpeнcĸия ceнaт, ĸoйтo минaлaтa ceдмицa глacyвa пpoмянa в зaĸoнoдaтeлcтвoтo, ĸoeтo дoceгa нe пoзвaлявaшe нa дъpжaвaтa дa изпycĸa мaжopитapния ĸoнтpoл в лeтищнaтa ĸoмпaния АDР. Taĸa дъpжaвнaтa ĸoмпaния, ĸoятo yпpaвлявa тpитe aepoпopтa в Πapиж c oбщ пътниĸoпoтoĸ oт нaд 105 милиoнa дyши пpeз 2018 гoдинa, вeчe e нa път дa cтaнe чacтнa.Kъм мoмeнтa фpeнcĸoтo пpaвитeлcтвo дъpжи 50.63% oт ĸaпитaлa нa дpyжecтвoтo, a ocтaнaлaтa чacт ce paзпpeдeля мeждy paзлични минopитapни aĸциoнepи. Cpeд тяx ca инcтитyциoнaлни aĸциoнepи (22.3%), ĸoмпaниитe Rоуаl Ѕсhірhоl Grоuр (8%), VІNСІ (8%), Сrеdіt Аgrісоlе (5.1%), индивидyaлни инвecтитopи (4.3%) и cлyжитeли нa ĸoмпaниятa (1.7%). Cлeд зaĸoнoдaтeлнитe пpoмeни oбaчe тo щe ce paздeли c мaжopитapния пaĸeт, ĸaтo вepoятнo щe зaпaзи минopитapeн.Cпopeд paзлични oцeнĸи Πapиж мoжe дa пoлyчи зa cвoя дял в ĸoмпaниятa oĸoлo 9.5 милиapдa eвpo cпopeд цeнaтa нa aĸциитe в мoмeнтa нa бopcaтa. Πлaниpaният пepиoд нa ĸoнцecиятa e 70 гoдини, ĸaтo тя щe oбxвaщa ocнoвнитe дeйнocти нa лeтищaтa - тъpгoвcĸи дeйнocти, пapĸинги, xoтeли, лyĸcoзни бyтици, ĸoитo пpeдcтaвлявaт 74% oт пpиxoдитe нa АDР. Hoвият cтoпaнин нa пapижĸитe aepoгapи oбaчe нямa дa имa дyмaтa пpи oпpeдeлянeтo нa тaĸcитe нaпpимep.Πpeд Фpaнция имa тpи вapиaнтa cпopeд мecтнитe мeдии: дa пpoдaдe дъpжaвния дял нa eдин игpaч, нa гpyпa oт ĸaндидaти или дa пpoдaдe caмo чacт oт дeлa cи. Eдин oт пoтeнциaлнитe ĸaндидaти e и в мoмeнтa aĸциoнep - Vіnсі Grоuр, ĸoятo имa cepиoзeн oпит в тoзи ceĸтop.Mиниcтъpът нa иĸoнoмиĸaтa нa cтpaнaтa Бpyнo льo Mep виждa \"нaй-дoбpия път\" зa paзвитиeтo нa лeтищeтo в oтдaвaнeтo мy нa 70-гoдишнa ĸoнцecия. Зaeднo c тoвa пpиxoдa oт cдeлĸaтa щe пoзвoли нa бюджeтa \"дa излeзe oт чepвeнo\" и щe ce ocигypят cpeдcтвa зa фoндa зa инoвaции. Cпopeд Жaĸ Дeлплa, иĸoнoмиcт и cпeциaлиcт в eвpoпeйcĸaтa aвиoиндycтpия, пpeз cлeдвaщитe 20 гoдини Πapиж имa шaнca дa yдвoи ĸaпaцитeтa нa cвoитe лeтищa, нo тoвa нямa дa cтaнe, дoĸaтo дъpжaвaтa пpитeжaвa мaжopитapния дял в ĸoмпaниятa. ", "date": "2019.03.24", "title": "Лeтищe \"Шapл дe Гoл\" e нa път дa пoпaднe в чacтни pъцe зa 70 гoдини"}
{"url": "http://www.cross.bg/orhideyata-horata-bila-1599945.html", "text": "/КРОСС/ Казват, че розата е кралицата на цветята...Според фън шуй орхидеята е символ на любовта и привличането на обич у дома.Легенда за орхидеите гласи, че имало едно време една невероятно красива богиня.На мястото, където нощувала в гората, тя оставила нежно було, което вятърът отнесъл, а на земята и по дърветата израснали нежни, ароматни цветя, подобни на веещи се воали, с прекрасни чашки и неземно красиви цветове. Може би точно така са се родили орхидеите.Според друго предание, орхидеята е момък, увлечен по една от девойките, придружаващи бог Дионисий.Момъкът толкова силно пожелал девойката, че не се посвенил да ѝ посегне.Девойката успяла да се отскубне и да избяга, а бог Дионисий, като разбрал, свикал зверовете и ги пратил да погубят момъка, но нещо в него се събудило, май била зараждащата се мъжка солидарност и го съжалил. Превърнал го в красиво цвете, чието име знаем - Орхидея.", "date": "2019.03.24", "title": "24 март: Ден на орхидеята"}
{"url": "http://www.cross.bg/surbiya-godini-slyzhiteli-1599946.html", "text": "/КРОСС/ Редица възпоменателни церемонии се провеждат днес в Сърбия по повод 78-дневната операция на НАТО срещу Съюзна република Югославия през 1999 г., чиято цел беше прекратяване на конфликта в Косово. Президентът Александър Вучич, премиерът Ана Бърнабич, представители на армията, църквата, дипломатическия корпус и граждани, ще почетат жертвите в Ниш.В Белград пред паметника \"Защо\" в знак на почит към загиналите служители на телевизия РТС венци положиха кметът на сръбската столица Зоран Радойчич, семействата на загиналите служители от държавната телевизия РТС, заместник-министърът на културата Славица Трифунович и генералният директор на телевизията Драган Буйошевич.На днешния ден преди 20 години след редица опити и предложения на международната общност за решаване на косовската криза НАТО предприе въздушни удари срещу СР Югославия, които продължиха 78 дни. Операцията започна по нареждане на генералния секретар на алианса Хавиер Солана, а същата нощ правителството в Белград обяви военно положение.През всичките тези години отделни официални лица изразяваха съжаление за „страничните жертви” по време на бомбардировките, при които по данни на Сърбия са загинали 2500 души и са ранени пет пъти повече, но никой досега не се е извинил за нападенията, смятани и досега за оправдани.", "date": "2019.03.24", "title": "Сърбия отбелязва 20 години от НАТО-вските бомбардировки"}
{"url": "http://www.cross.bg/nato-kosovo-tachi-1599948.html", "text": "/КРОСС/ Косовският президент Хашим Тачи написа в социалните мрежи, че „Армията за освобождение на Косово (АОК) на земята и НАТО от въздуха в обща борба за мир заставиха режима на Слободан Милошевич да капитулира\". Това написа във Facebook президентът на Косово Хашим Тачи по случай 20-ата годишнина от началото на бомбардировките на НАТО срещу Сърбия. Според него намесата на НАТО е сложила край на етническото прочистване.Косовският премиер Рамуш Харадинай каза, че преди две десетилетия е завършила „трагедията на косовския народ” и „сега има свобода и мир”. Председателят на косовския парламент Кадри Весели смята, че атаките на НАТО са прекратили геноцида в Косово. „Горди сме, че съюза с НАТО, който започна АОК, днес продължава армията на Косово”, пише Весели и заявява народът на Косово винаги ще бъде благодарен на лидерите на демократичния свят, воден от САЩ.", "date": "2019.03.24", "title": " Тачи: АОК и НАТО принудиха Милошевич да капитулира"}
{"url": "http://www.cross.bg/montana-subraha-motoristite-1599947.html", "text": "/КРОСС/ Стотици мотористи се събраха в Северозападна България, за да открият мотосезона.През вчерашния ден мотошествие имаше в град Козлодуй, където мотористите се събраха пред църквата за обичайното отслужване на молебен за здраве и безавариен летен сезон, след което направиха обиколка на града.През днешния ден рокерите се събраха в град Монтана. Мотошествието започна от клубното заведение на МС Монтана. Оттам те направиха обиколка на града, след което продължиха към Берковица.Със силен рев на моторите и усмивки по лицата, там мотористите също спретнаха обиколка на града и завършиха своето шествие в Клисурския манастир. Там също бе отслужен молебен за здраве и безавариен сезон.\"Имаше страхотна организация от страна на мотоклубовете \"Монтана\" и \"Планински братя\" Берковица. Полицията беше отбила на всяко кръстовище движението. Организацията беше страхотна, бяхме около 200 мотора и шествието мина безпроблемно\", заяви един от мотористите.", "date": "2019.03.24", "title": " Стотици мотористи се събраха в Монтана да открият сезона"}
{"url": "http://www.cross.bg/petkov-komisiya-anketna-1599950.html", "text": "/КРОСС/ Каквото за Цецка, това и за Цецко. Така лидерът на ПП АБВ Румен Петков коментира събитията около скандалните сделки с имоти и оставката на правосъдния министър. Петков бе категоричен, че по случая е било задължително БСП да настоява за анкетна комисия и вот на недоверие заради апартаментите.„Ръководството на БСП три дни си мълча. Адекватното действие е на часа, влизане в Народното събрание и искане за назначаване на парламентарна анкетна комисия, доминирана от опозицията и председателствана от опозицията, която да разследва случая, с един единствен мотив – произхода на средствата“, посочи Петков.В контекста на скандалния апартамент на Цветан Цветанов, Румен Петков разви накратко и аритметически алгоритъм:„Апартаментът, който има, струва 1,6 млн. лв. по груби сметки. Какво означава това - 160 хил. лв. на година за последните 10 години активен политически живот. Означава, че той е спестявал по грубо 15 000 лева на месец. Това мълчание, това неискане на анкетна комисия, означава да оставим тези, които ни обясниха, че тъщата му е дала 6 апартамента, сега да ни обяснят, че баджанакът му е дал седмия. Ръководството на БСП си мълча три дни, защото не знае какво да направи – как да слугува на Цветанов и да го пита едновременно – ти откъде взе 1.6 млн.“, коментира още Петков.Каквото за Цецка, това и за Цецко. Така лидерът на ПП АБВ Румен Петков коментира събитията около скандалните сделки с имоти и оставката на правосъдния министър. Петков бе категоричен, че по случая е било задължително БСП да настоява за анкетна комисия и вот на недоверие заради апартаментите.„Ръководството на БСП три дни си мълча. Адекватното действие е на часа, влизане в Народното събрание и искане за назначаване на парламентарна анкетна комисия, доминирана от опозицията и председателствана от опозицията, която да разследва случая, с един единствен мотив – произхода на средствата“, посочи Петков.В контекста на скандалния апартамент на Цветан Цветанов, Румен Петков разви накратко и аритметически алгоритъм:„Апартаментът, който има, струва 1,6 млн. лв. по груби сметки. Какво означава това - 160 хил. лв. на година за последните 10 години активен политически живот. Означава, че той е спестявал по грубо 15 000 лева на месец. Това мълчание, това неискане на анкетна комисия, означава да оставим тези, които ни обясниха, че тъщата му е дала 6 апартамента, сега да ни обяснят, че баджанакът му е дал седмия. Ръководството на БСП си мълча три дни, защото не знае какво да направи – как да слугува на Цветанов и да го пита едновременно – ти откъде взе 1.6 млн.“, коментира още Петков.", "date": "2019.03.24", "title": " Румен Петков: Каквото за Цецка, това и за Цецко"}
{"url": "http://www.cross.bg/boeing-katastrofata-etiopiya-1599949.html", "text": "/КРОСС/ Представители на American Airlines и други американски авиокомпании започнаха проверка на обновения софтуер на самолетите Boeing 737 MAX, направен след катастрофата в Етиопия. Тестовете се извършват в завода на авиопроизводителя в Рентън (Вашингтон), където пристигнаха представители на Асоциацията на обединените пилоти, включително и експерти на American Airlines.„В момента сме в режим на очакване и искаме да видим, какво предлага Boeing. Надяваме се на нещо по-добро, но в същото време не трябва да се бърза”, каза представителят на Асоциацията Джейсън Голдбърг.Преди две седмици Федералното управление по авиация на САЩ реши да спре полетите със самолети Boeing 737 MAX във връзка с катастрофата на 10 март в Етиопия, при която загинаха 157 души. Въпреки, че данните от двете черни кутии бяха разшифровани, все още точната причина за трагедията не е установена.", "date": "2019.03.24", "title": "Започнаха тестовете на обновения софтуер на Boeing 737 MAX"}
{"url": "http://www.cross.bg/strana-shtastieto-dokladut-1599933.html", "text": "/КРОСС/ Щастливи са хората от северните нации – по-щастливи от всеки друг в света. А цялостното щастие на една страна е почти идентично с щастието на неговите имигранти.Това са основните заключения на Световния доклад за щастието за 2018 г., публикуван миналата седмица. България се е изкачила с пет места и така страната ни вече заема 100-но място от 156 държави. Нареждаме се точно след Камерун и Сомалия.  Докладът беше изготвен за Програмата за устойчиво развитие на ООН. Повечето от страните в Топ 10 са социални демокрации, които „вярват, че това, което прави хората щастливи, са солидни системи за социална подкрепа, добри обществени услуги, дори нивото на данъците да е значително в тези държави.Докладът за тази година също разглежда въпроса как миграцията засяга щастието. Установено е, че щастието на имигрантите на една страна е почти идентично с това на населението като цяло, което показва, че хората се приспособяват към средното ниво на щастие в страната, в която емигрират.", "date": "2019.03.24", "title": "Искате да бъдете щастливи? Опитайте във Финладния"}
{"url": "http://www.cross.bg/germaniya-obyasnyavat-tyrizma-1599935.html", "text": "/КРОСС/ Труден сезон - такива са очакванията на родния туризъм за лято 2019. Хотелиери и представители на бранша по Южното Черноморие отчитат спад в ранните записвания на туристи от Германия, Русия и Англия.По-малкият брой резервации от бранша обясняват с успокояването на обстановката в Турция, Мароко и Египет. \"Това, което забелязваме, е че германците и руснаците имат спад. И не от тази година, а от миналата година започна спадът\", каза Николай Янков, директор на хотелски комплекс.А според Министерството на туризма причина за спада на резервациите е и фалита на авиокампании. \"Към момента следствие на фалита на \"Ер Германия\" наблюдаваме лек спад и от пазар Германия, но се надявам, че съответно записванията в последния момент ще бъдат добри и това ще доведе до по-ниски спадове\", коментира министърът на туризма Николина Ангелкова. Хотелиерите обясняват, че търсят нови пазари, за да компенсират отлива, информира NOVA. Категорични са, обаче, че цените няма да променят.За да задържат нивата на посещаемост, от бранша ще опитат да подобрят качеството на обслужването. Тук обаче удрят на камък заради липсата на квалифицирани кадри. \"Собствениците са виновни за кризата с екипа си, тъй като държаха хората на ниски заплати години наред и просто хората избягаха от страната\", обясни Борис Минчев,  управител на хотел.Затова и това лято ще им се наложи да внасят кадри, най-вече от Украйна и Молдова. Настояват обаче за облекчения - и документални и финансови - при наемането на работници за повече от три месеца.", "date": "2019.03.24", "title": "Туристическият бранш очаква труден летен сезон"}
{"url": "http://www.cross.bg/tzentrove-mesta-bezhanski-1599936.html", "text": "/КРОСС/ На територията и на трите населени места - Любимец, Елхово и Малко Търново, няма да се строят бежански лагери. Това обяви на извънреден брифинг зам.-министърът на вътрешните работи Красимир Ципов по повод на информация на БСП от днес, че предстои изграждането на подобни бежански центрове в тези населени места.\"За пореден път станахме свидетели на това как БСП с изключително елементарни спекулации се опитва да се заиграва със страховете на българските граждани\", коментира Ципов.Той уточни, че това, което предстои МВР да направи, е да проведе процедура по подготовката на площадки за временни кризисни центрове. Тези площадки ще бъдат извън населените места и са на територията на обекти на МВР. Изграждането им е предвидено в план, свързан със засиления тогава миграционен натиск на българско-турската граница, приет през 2016 г.Ципов уточни, че евентуалният престой на бежанците в тези центрове ще е за максимум 72 часа.", "date": "2019.03.24", "title": "Няма да се строят нови бежански центрове, успокои Красимир Ципов"}
{"url": "http://www.cross.bg/pavlov-tzvetanov-izbori-1599934.html", "text": "/КРОСС/ \"Не очаквам съществена промяна в изборния резултат на ГЕРБ след скандала с апартаментите на властта\", анализира ситуацията по апартаментгейт социологът Юлий Павлов. Според него обаче от политическата съдба на Цветан Цветанов зависят много неща оттук нататък.Павлов бе гост в предаването \"Неделя 150\" по БНР. Такъв тип скандали винаги разочароват избирателите и отблъскват част от тях от урните, посочи Павлов.Според него при избори за национален парламент такъв скандал със сигурност би довел до намаляване на резултата на ГЕРБ. На европейски избори обаче гласуват основно твърдите ядра, на които тези скандали не могат да влияят, смята той и добави също, че не трябва да се подценява и способността на Борисов да превръща дефекта в ефект. Юлий Павлов се съгласи с мнението на свои колеги, че евентуално оттегляне на Цветанов от дейността му ще има негативен ефект за изборите за ЕП. Според него най-вероятната възможност е Цветанов да не е шеф на щаба, но да продължи да работи за кампанията. „Този отлив на гласове, който няма да е много голям, е по-вероятно да бъде компенсиран даже с излишък от позитивната новина, а именно коалицията със СДС“, каза социологът.Той не очаква прилив на гласове за БСП от скандала с имотите: „Там не виждам откъде може да дойде пълна мобилизация на твърдото ядро, да не говорим за неговото разширяване“. Кампанията с компромати отблъсква хората от гласуване и намалява активността на европейските избори, категоричен бе още Павлов.", "date": "2019.03.24", "title": "На евроизбори гласуват твърдите ядра"}
{"url": "http://www.cross.bg/stroitelnite-predpriemachi-raztrevozheni-ot-apartament-geiit-1599937.html", "text": "/КРОСС/ В писмо до медиите Националната асоциация на строителните предприемачи изразява тревога от публичните дискусии за имотните сделки на определени политици. \"Считаме за недопустимо в големи политически битки да бъде въвлечено едно от малкото останали производства, създаващо работни места, внасящо в бюджета приходи и създаващо национална стойност!\"От браншовата организация посочват, че подкрепят прозрачността, законността, етичността и подчертават, че за тези принципи се грижат съответните държавни органи.", "date": "2019.03.24", "title": "Строителните предприемачи разтревожени от \"апартамент гейт\""}
{"url": "http://www.cross.bg/netanyahy-golanskite-izrael-1599939.html", "text": "/КРОСС/ Израелският премиер Бенямин Нетаняху съобщи, че ще обсъди във Вашингтон с президента на САЩ Доналд Тръмп изявлението му за Голанските възвишения, ситуацията в Сирия и по-нататъшния натиск върху Иран, предаде ТАСС. \"Ще разговарям с Тръмп за Голанските възвишения, за историческото му изявление, за Сирия, за продължаващия натиск върху Иран, за допълнителните санкции, които вече са наложени и ще бъдат наложени (на Иран), за безпрецедентното равнище на сътрудничество между нас в сферите на сигурността и разузнаването\", заяви Нетаняху, преди да отпътува за САЩ. В четвъртък Тръмп написа в Туитър, че САЩ трябва да признаят цялостния суверенитет на Израел над Голанските възвишения и Нетаняху същия ден нарече този демарш на американския лидер \"историческа стъпка\", припомня агенцията. Визитата на Нетаняху в САЩ ще протече в разгара на предизборна кампания в Израел. Изборите за Кнесет са насрочени за 9 април. За момента партията на премиера \"Ликуд\" е фаворит според социологическите изследвания. Преди да отпътува за САЩ, Нетаняху отново изтъкна колко са важни за сигурността на Израел неговите международни връзки, отбелязва ТАСС. \"Връзките ми със световни лидери - (президента на Русия Владимир) Путин, (премиера Нарендра) Моди от Индия, (президента на Бразилия Жаир) Болсонаро, който пристига тук идната седмица от Бразилия, (премиера Шиндзо) Абе от Япония, ръководството на Китай, с други лидери са много важен актив за държавата Израел. Обаче никога досега не сме имали подобна връзка между израелски премиер и американски президент - това е твърде ценен актив и е важно той да ни служи и занапред\", заяви Нетаняху. Премиерът на Еврейската държава ще говори във Вашингтон пред годишната конференция на Американско-израелския комитет по обществени въпроси (АЙПАК), добавя агенцията, цитирана от БТА и Новини.бг.", "date": "2019.03.24", "title": "Нетаняху ще обсъди с Тръмп Голанските възвишения, Сирия и Иран"}
{"url": "http://www.cross.bg/gradina-zoologicheska-minalata-1599938.html", "text": "/КРОСС/ Малко полярно мече рязко увеличи броя на посетителите в берлинската зоологическа градина \"Тирпарк\", съобщава ДПА.Пухкавото 4-месечно създание беше представено за пръв път на публика на 16 март. Оттогава зоопаркът привлече 42 хиляди посетители, което е двойно повече в сравнение със същия период на миналата година.Всички са влюбени в игривото бебе от женски пол, което още си няма име. От прекалено много игри и възбуда малкото на няколко пъти си падна на носа. Но вече лапичките му са укрепнали и в началото на април новият питомец на зоопарка ще се сдобие с име.Майката Тоня роди рожбата си на 1 декември миналата година. Бебетата й от предишните две години не оцеляха. Фриц умря от хепатит на четири месеца през март 2017 г., а през януари 2018 г. умря момиченцето й на 26 дена.Берлинчани имат голяма слабост към белите мечета, надявайки се някое от тях да наследи популярността на Кнут, който стана любимец на цялата планета, когато се роди през 2006 г. в другата столична зоологическа градина. Той също почина преждевременно през 2011 г.", "date": "2019.03.24", "title": "Полярно мече предизвика сензация в берлинска зоологическа градина "}
{"url": "http://www.cross.bg/brekzit-izbori-pravitelstvoto-1599940.html", "text": "/КРОСС/ Камарата на общините може да предизвика парламентарни избори във Великобритания, ако парламентът завземе контрола над процеса на Брекзит следващата седмица, ако при гласуванията депутатите подкрепят предложения, противоречащи на обещанията, с които е било избрано правителството, заяви днес британският министър за Брекзит Стивън Баркли, цитиран от Ройтерс и ТАСС.В крайна сметка логическият резултат е, че рискът от общи избори се увеличава, понеже потенциално може да се окажем в ситуация, при която паламентът нарежда на изпълнителната власт да направи нещо, противоречащо на онова, за което е била избрана, поясни министърът в неделната програма на телевизия Би Би Си \"Шоуто на Андрю Мар\".По думите на министъра извънредните избори ще бъдат, макар и не единственият, но вероятният изход, ако депутатите, например, поискат от правителството на Мей да осъществи т.нар. \"мек\" Брекзит - със запазване на членството на Обединеното кралство в митническия съюз на ЕС или в единния европейски пазар. При това Беркли подчерта, че за правителството няма да бъдат задължителни резултатите от т.нар. ориентировъчни (индикативни) гласувания по алтернативите за Брекзит, които се планира да бъдат проведени в парламента следващата седмица. Целта на гласуванията е да се намери изход от задънената улица, в която е навлязъл процесът на Брекзит, като се определи кои варианти са приемливи за Камарата на общините. Очаква се, че на депутатите ще бъде предложен избор от седем възможности, включително втори референдум, отмяна на Брекзит, напускане на ЕС без сделка или \"меки\" варианти на Брекзит. При това правителството продължава да смята, че за предпочитане е вариантът, при който парламентът да одобри споразуменията за условията на Брекзит, съгласувано с ЕС от премиера, посочва ТАСС. Ако сделката на премиера Тереза Мей за Брекзит е \"мъртва\", парламентът ще се опита да намери друга опция, продължава Ройтерс. Това открива набор от варианти, включително много по-мек развод, отколкото възнамеряваше Тереза Мей, нов референдум, оттегляне на документите за развода по Член 50 и дори парламентарни избори.В понеделник е предвидено депутатите да дебатират по правителствено предложение, което гласи, че парламентът е разгледал декларацията на Мей от 15 март, формулираща следващите стъпки на кабинета по Брекзит, включително плана за търсене на отсрочка. Те вероятно ще предложат промени (поправки) към това предложение, определящо алтернативните пътища към Брекзит.Очаква се тези поправки да включват предложение да се одобри сделката на Мей само ако бъде подложена на обществен вот. Макар че поправките не са юридически обвързващи, а само упражняващи политически натиск над Мей да смени курса, дапутати биха могли да използват една от тях, за да променят правилата на парламента, за да изземат контрола над процеса на Брекзит от правителството, допълва Ройтерс. Депутатите утре ще дебатират по правителствено предложение, ", "date": "2019.03.24", "title": "Обединеното кралство може да се изправи пред риск от избори"}
{"url": "http://www.cross.bg/stranitza-kyltyra-strategiya-1599931.html", "text": "/КРОСС/ \"Министерството на културата официално се отказва от поетия ангажимент да заделя занапред поне 1% от брутния вътрешен продукт за култура, а това става ясно от качения за обществено обсъждане Проект на Стратегия за развитие на българската култура 2019-2029 г.\", алармират от сдружение „Зограф“. Не по-малко скандално е, че текстът на проекта за Стратегия за развитие на българската култура, качена в Портала за обществени консултации www.strategy.bg , буквално „гъмжи” и прелива от груби правописни и пунктуационни грешки и вероятно е писан „на коляно” от анонимни чиновници, смятат в гражданското сдружение. Отказът на културното ведомство да включи в този важен рамков документ изискването за поне 1% от БВП да бъде именно за култура е плашещ, но още по-тревожно е, че Стратегията намира за нещо нормално трайното редуциране на бюджета за култура. Така например на страница 52 в документа е записано, че „основна пречка за оптималното функциониране на Национален фонд „Култура” е, че той не може да осъществи реално събиране на приходите, предвидени от закона, и разчита основно на ограничените бюджетни средства, които намаляват с всяка изминала година”.А за липсата на достатъчно обща култура на авторите на Стратегията говори и обстоятелството, че на страница 48 при изброяването на действащите в чужбина Български културни институти е посочен и „Български културно-информационен център – Скопие, Македония”, без да се има предвид, че конституционното име на западната ни съседка е Република Северна Македония, отбелязват от сдружение „Зограф“. А ето и няколко случайно подбрани изречения от дълго чаканата Стратегия за развитие на българската култура, които показват учудваща липса на писмена грамотност и незнание на правилата за употреба на пълния и краткия член: „В рамките на Европейския съюз е подчертан стремежа да се опазва общотоевропейско културно наследство и да се създават условия то да бъде достъпно за другите“. /страница 3/ „Със специалния Закон за народните читалища (ДВ, бр. 89 от 1996 г.) се урежда правния статут, учредяването, видовете, функциите, управлението и финансирането на читалищата“. /страница 14/ „По официални данни на НСИ към края на 2017 г. броя на читалищата в страната е 3321“. /страница 34/„В сферата на аудиовизията и медиите е необходимо да се има предвид приноса на филми, телевизия, видео“. /страница 40/ „Специални усилия трябва да се поставят върху това в този обмен да се ангажират хората и да се разшири диалога между тях“. /страница 83/ „Чрез предварителната оценка се цели подобряване на лкачеството на стратегическият документ и намалявне на неговата научна и информационна «несигурност». /страница 98/ „Междинните/Текущите оценки имат отношение към адаптивността и актуализацията на съответният стратегически документ, като служат за оценка на напредъка на осъществяваните политики/програми. При тях оценъчният процес има за цел да произведе консатоивен доклад, който съдържа подробен анализ на изпълнението на съответният документ, оценка на съответствието, ефикасността, ефективността, въздействието и устойчивостта на стратегическия документ, съобразно предварително определените цели, приоритети и мерки“. /страница 98/„На широка дискусия се поставят възожностите и перспективите свързани с разкриването на нови сценични пространства. Това е изключително динамичен процес, който намира своето изражение и в световен мащаб. Новите форми на изпълнителско изкуство предразполагат към разриването на такъв тип пространства и предоставянето им на творците сами да ги менажират и развиват. Това може да се превърне в успешна формула за развите на сектора като зяло“. /страница 27/ За съжаление, авторите на проекта на Стратегията не са наясно и с формите за множествено число на съществителните: „Към момента в областта на музиката и танца съществуват 14 държавни културни института, 1 общинска опера, 4 общински филхармонии, 7 камерни оркестрови ансамбли, общински хорови формации, 24 духови оркестъра и 20 фолклорни ансамбъла“. /страница 28/ Министерство на културата следва да отговори на въпроса какви хонорари за сметка на българския данъкоплатец са изплатени на авторите на пълната с правописни грешки Стратегия, категорични са в сдружение „Зограф“.", "date": "2019.03.24", "title": "Стратегия за развитие на българската култура - пълна с правописни грешки "}
{"url": "http://www.cross.bg/mesetza-kevr-nazad-1599932.html", "text": "/КРОСС/ По-високи глоби за крадците на ток. Електоразпределителните дружества настояват, ако някой се присъедини незаконно към мрежата, да му се начисляват сметки от шест до 12 месеца назад, а не за 3, както е в момента, съобщи Би Ти Ви.За миналата година от ЧЕЗ са установили над 6600 кражби на ток. В Южна България ЕВН е установила над 2700 злоупотреби, а „ЕнергоПро” – 3500. Очаква се предложенията да се гласуват от КЕВР в края на април.Това, което работната група е предложила, е електроразпределителните дружества да проверяват електромерите на всеки три месеца и да се дотаксува само от периода на последната проверка, тоест до 90 дни”, каза Пламен Младеновски, директор на дирекция „Електроенергетика и Топлоенергетика“ в КЕВР.Предлагаме тази санкция да бъде много по-драстична, както е в другите държави да бъде санкцията 12 месеца назад по пълната мощност, която е преминала за период от 24 часа, посочи Емил Георгиев, изпълнителен секретар на Федерацията на потребителите.", "date": "2019.03.24", "title": "ЕРП-тата искат двойно по-големи санкции срещу кражбите на ток"}
{"url": "http://www.cross.bg/nyama-zhelyazkov-rosen-1599921.html", "text": "/КРОСС/ „Целта на въздействието в този момент не е г-жа Цачева, а да се наруши предизборната готовност и мобилизация. Затова целият фокус е към г-н Цветанов“. Това заяви пред БНР министърът на транспорта, информационните технологии и съобщенията Росен Желязков. Според него няма съмнение, че скандалът е свързан с изборите. Целта е да се обезличат политиките и успеха на партията, обясни той. В интервю за предаването „Неделя 150“ Желязков прогнозира, че предстоят решения в ГЕРБ: „Тези решения със сигурност ще бъдат с поглед към въздействието и за обществото като цяло, и за избирателите на ГЕРБ конкретно. Нито премиерът Борисов, нито г-н Цветанов са хора, които ще заметат темата. Не очаквайте тази тема да утихне естествено. Тези решения ще бъдат взети в рамките на партията. Сигурен съм, че ще бъдат публични, отговорни, колективни и колегиални, защото ГЕРБ е показала, че има и опита, и практиките за това“. Желязков посочи и измеренията, които има скандалът: „Първо – темата, свързана с правовия ред и законността. Другите измерения, които са всъщност тези с целенасочено въздействие – това е общественото мнение от една страна. От друга страна – това е политическото въздействие в контекста на кампанията, която вече се усеща и се провежда за европейските избори с хоризонт местните избори. Непрекъснато се подклажда естествената непоносимост на българина към политиците по принцип и към темата за имуществени въпроси на политици. Става въпрос за казус, генезисът на който е от 2018 г., а точно сега излиза някак добре подредено. Той повлича правни и политически въпроси“. Желязков подчерта, че Цецка Цачева е изложила мотивите за оставката си много коректно и ясно. Нейното спокойствие говори за това, че тя има вътрешна и човешка убеденост, каза той и добави мнението си, че тя е достоен човек. Следващата седмица в ЕП предстои да бъде направен повторен опит да бъде включен в дневния ред пакетът „Мобилност“. Транспортният министър обясни какво може да се направи: „Обединени усилия, пълна мобилизация – това ще дойде при гласуването на дневния ред. Ние още тогава ще се опитаме да не допуснем влизането на тази точка за разглеждане. На 25 март, при гласуването на дневния ред, ще бъдат предприети съответните действия и ако на 27-и влезе това за разглеждане - за това да има множество предложения, в това число и компромисни текстове, за да се получи, ако не резултатът, който целим – да не бъде гласувано, то поне да се приемат текстове, по-близки до нашите компромиси. Втората крачка е да не се допуска набързо, по време на Румънското председателство, да минат междуинституционалните преговори между председателството, ЕК и ЕП и да влезе на второ разглеждане на 17 април“. Пакетът „Мобилност“ не трябва да мине в този вид, категоричен бе Росен Желязков и обясни: „Това е един гювеч, един миш-маш от законодателни предложения, за което съм сигурен, че ако влезе на заседание на 27 март, голяма част от членовете на ЕП няма да знаят за какво гласуват“. Целта е пакетът да остане за следващия ЕП, посочи министърът и обяви, че ако това не стане, вече се изследват възможностите за завеждане на дело в Съда на ЕС. По думите му ако се приемат неблагоприятните текстове, средните и малки компании ще са най-потърпевши. В коментар за БДЖ транспортният министър увери, че няма да има намаляване на броя хора, които ползват намаление при пътуване с влак, както и няма да се закриват линии към малки населени места. За концесията на летище София Росен Желязков каза очакванията си: „Президентът ще подпише указа – нямам основания да се съмнявам в това. В момента, в който бъде публикуван в нашия Държавен вестник, ще бъде удължен срокът, както изисква законът – със 7 дни. Предвиждаме 11 април подаване на оферти. Няма да бъде допуснато грам съмнение за непрозрачност“. ", "date": "2019.03.24", "title": "Росен Желязков: Борисов и Цветанов няма да заметат скандала!"}
{"url": "http://www.cross.bg/prokyratyrata-novi-yasno-1599924.html", "text": "/КРОСС/ Служител по сигурността на информацията в Окръжна прокуратура-Шумен, който е контактувал с разследван, бил уволнен дисциплинарно за нарушаване на Етичния кодекс и уронване престижа на съдебната власт.Уволненият служител поискал от Районния съд в Нови пазар да бъде върнат на работа, но и да му бъде присъдено обезщетение от 10 400 лева, но магистратите отхвърлили всичките му искания. От делото става ясно, че в края на 2017 г. постъпило искане до Шуменския окръжен съд за използване на СРС за два мобилни телефона на мъж, като част от водено досъдебно производство за фалшиви документи за регистрация на МПС.Служителят по сигурността на Окръжна прокуратура подготвил необходимата документация и проследяването започнало. По-късно проследяването на единия телефон било спряно, а на другия - удължено. След претърсвания в имоти на заподозрения били иззети и двата телефона. Тогава обаче станало ясно, че от единият номер има комуникация по Вайбър с \"Милицията\". Между двата абоната имало 25 взаимни обаждания, а проверката показала, че зад номера на \"Милицията\" стой именно служителя от прокуратурата. При започналата дисциплинарна проверка той обяснил, че непознат за него номер и човек го потърсил през Вайбър. Двамата се срещнали пред блока на Петър, а мъжът поискал информация по воденото досъдебно производство. Той я отказал, но продължили да си говорят за коли и авточасти.Това, според работодателя, е недопустимо с оглед служебното качество на служителя и действията му компрометирали съдебната система и прокуратурата. Затова и бил уволнен.  Служителят обаче смята уволнението си за неправомерно и затова го атакувал. Решението да се на Районния съд в Нови пазар не е окончателно и може да обжалва пред Окръжен съд-Шумен.", "date": "2019.03.24", "title": "Уволниха служител на прокуратурата заради контакти с разследван"}
{"url": "http://www.cross.bg/svilenski-georgi-razpredelyane-1599922.html", "text": "/КРОСС/ „Нещата, които се случват в държавата вече не ни изненадват“ това каза в интервю за предаването „Неделя 150” по БНР зам.-председателят на ПГ на БСП Георги Свиленски. По думите му, скандалът е огромен и се касае за парламентарни практики. „Българският парламент приемал ли е закони в интерес на дадена фирма, как ще си свърши работата комисията, която трябва да провери съответните случаи? Защото тя неведнъж е проверявала подобни случаи и винаги излиза с констатацията, че няма проблеми. В случая притесненията са, че тази комисия е назначена лично от г-н Цветанов“, коментира Свиленски. Той отрече БСП да има участие в този скандал. „Всички вие знаете, откъде дойде информацията. Със сигурност тя не е от България. И г-н Цветанов, и г-н Борисов трябва много добре да си направят изводите. Кои и защо, и защо точно сега дава тези сигнали”, изтъкна той, визирайки, че информацията за сделките с луксозните апартаменти първо се появи в „Свободна Европа“. Според Свиленски предсрочни парламентарни избори вече са неизбежни. „Няма кака в едно гнездо на оси да влезеш с добри намерения. Вътре, единствената цел, която се постига, е разпределяне на постове, разпределяне на позиции и ако може вследствие на това някой да получи някое жилище някъде“, каза още Георги Свиленски.", "date": "2019.03.24", "title": "Георги Свиленски: Нещата, които се случват в държавата вече не ни изненадват"}
{"url": "http://www.cross.bg/venetzyela-poleti-samoleti-1599928.html", "text": "/КРОСС/ Политически скандал се разразява в Гърция с полети на самолети от Венецуела до гръцки летища.Опозицията в Атина настоява за пълна информация по товара на тези полети и лицата, които са пътували в самолетите.Гръцките медии разпространиха информация за поне 8 полета на правителствени самолети на Венецуела до гръцки летища. Според разследване на телевизия \"Скай\" до летището в Крит има извършени поне три полета, другите са Атина и Кавала .Вестник \"Елевтерос типос\"се позовава на информация от Венецуела, че в тези полети са пътували високопоставени служители от правителството на Мадуро.Водещата опозиционна партия „Нова Демокрация“ настоява лично премиерът Ципрас да обясни в парламента в какви отношения се намира Атина с правителството на Мадуро.Социалистите продължават критиката с това, че позицията на премиера Ципрас към Венецуела, както и разрешението да се използват гръцки летища за полети на правителствени венецуелски самолети с неизвестни лица на борда, компрометират Гърция като европейска страна.Депутат от опозицията във Венецуела в интервю за гръцка медия изказа съмнение, че полетите може да пренасят незаконно злато.", "date": "2019.03.24", "title": "Гръцката опозиция чака отговори от властта за полети от Венецуела"}
{"url": "http://www.cross.bg/morski-darove-sertifikat-1599929.html", "text": "/КРОСС/ Властите в Гърция предупреждават да не се купуват морски дарове без сертификати за контрол. Избягвайте стока със съмнително ниски цени и без официални документи, препоръчват от Съюза на потребителите.В дните на Великденските пости в Гърция се увеличи търсенето и консумацията на морски дарове. Цените също се покачиха.Властите информират за зачестили случаи на продажба на морски дарове без необходимия контрол от санитарните органи. Особен риск представлява консумацията на миди, скариди и октоподи без санитарен сертификат.На пристанищата се извършват масови проверки. Спират също товарни автомобили, където откриват често некачествена стока, предназначена за пазара. Конфискуват всичко, което е без сертификат.От Съюза на потребителите предупреждават да се пазарува само от официални търговски обекти, където стоката е проверена. Задължително е клиентът да поиска сертификат за годност преди покупката, съветват гръцките власти.Всичко което се продава на съмнително ниска цена представлява риск ,съобщават медиите, които информират за внимание при покупки на калмари, миди, октоподи и скариди.Лекарите предупреждават, че консумацията на негодни морски дарове може да има тежки последици.", "date": "2019.03.24", "title": "Гърция предупреждава да не се купуват морски дарове без сертификат"}
{"url": "http://www.cross.bg/tervel-beshe-pylev-1599925.html", "text": "/КРОСС/ 13-ият мач на Тервел Пулев на професионалния ринг не се оказа фатален и българският боксьор записа своята 13-а победа Тя обаче се оказа една от най-трудните за Тервел, който едва за втори път не успя да нокаутира съперника си Мич Уилямс и след пълните 6 рунда трябваше да изчака съдийското решение.И тримата рефери обаче дадоха предимство на Тервел - 59:54, 57:56, 58:55 и така заслужено Пулев продължава перфектната си серия като професионалист за радост на многото български фенове в зала \"The Hangar\" в Коста Меса, Калифорния.За Тервел това бе един от по-слабите му мачове, но затова заслуга имаше и неудобният съперник, играещ с обратен гард. В началото Пулев бе по-предпазлив като два от първите три рунда бяха равностойни. В четвъртия се получи един спорен момент, при който съдията даде наказателна точка срещу Тервел за два удара при спряна игра, въпреки че такива отправяше и американецът.Това обаче само стимулира бронзовия олимпийски медалист, който оттам насетне доминираше на ринга и в крайна сметка безспорно компенсира наказателната точка.Това бе първи двубой за Тервел под ръководството на новия му треньор Кени Адамс, а след победата той продължава изкачването си в йерархията на полутежка категория.\"Много съм доволен от победата, защото беше срещу труден съперник, който не излиза да вземе парите или да завърши рундовете, а да ме победи\", заяви Тервел броени минути след успеха пред DIEMA SPORT. \"Удряше силно, беше подготвен, но мисля, че водех боя. Съдията в един от рундовете се опита да ми открадне рунда, даде ми официално предупреждение за нещо, което и двамата го правехме. Това си беше ясна подкрепа. Малко ми наруши тактиката, защото трябваше да накваксвам, да пласирам удари. Въпреки това се получи добре, публиката беше невероятна, в Калифорния имаше повече българи от американци. На грозните изпълнения на Уилямс дори американците го освиркваха.\"\"Човекът е много подготвен, удря силно, на дясната си ръка ги усещах, не удряше чисто, но ако беше ударил чисто, можеше и да ме свали.\"Пулев сподели повече и за всички промени около себе си, периодът в САЩ и новите хора в екипа му. \"Започнах с двама треньори, единият отпадна, Кени Адамс е предостатъчен. Другият американец беше Руби Фернандес, канят го всички големи боксьори в Америка.\"\"Съвсем различен е боксът в Америка, много от детайлите бяха нови за мен, дори да не си личи, подобрявам играта си. Дойдох 4 месеца по-рано, за да видя, дали мога да свикна с новия треньор. Кубрат нямаше смяна в треньорския щаб, така че дойде по-скоро преди мача. Трябва да починем, труден съперник, с усилия го победих.\"", "date": "2019.03.24", "title": "Тервел Пулев записа своята 13-а победа"}
{"url": "http://www.cross.bg/natisk-ploshtadki-tzentrove-1599923.html", "text": "/КРОСС/ Да се отмени обществената поръчка за подготовка на площадки за настаняване на мигранти в Странджанско. За това се обявиха днес от БСП. Поръчката е обявена на 15 март от Министерството на вътрешните работи и според публичната документация касае три площадки в Малко Търново, Любимец и Елхово, в които да бъдат изградени временни кризисни центрове от затворен тип.Според социалистите обаче това е необходимо, предвид факта, че в момента миграционен натиск не е на лице.Поръчката е за разполагане на спални контейнери за 3000 души 1600 от тях трябва да се разположат на площадката в Елхово, 1088 в Любимец, а настаняването на още 280 души трябва да бъде осигурено в Малко Търново. От БСП обаче искат поръчката на обща стойност 8,3 млн. лева без ДДС да бъде отменена.\"Ние не приемаме без да има необходимост да се изграждат подобни бежански центрове. Защото ни се струва, че в момент, когато миграционният натиск е на практика нулев по нашата граница, в момент, когато анализите не показват вероятност от нова бежанска вълна в обозримо бъдеще да се правят подобни проекти само, за да се усвоят едни средства, които са предоставени от Европейската комисия, И за пореден път едни средства да се разпределят между близки до властта фирми\", обясни Кристиан Вигенин, секретар на ПГ на партията.\"Другият проблем е, че от наша гледна точка това се прави тихомълком, без да бъдат информирани гражданите, без тяхното съгласие, като включително по тази тема не е информирана и местната власт\", заяви днес Вигенин.Зам.-министърът на вътрешните работи Красимир Ципов в писмена позиция по темата преди дни обяви, че не става дума за нови бежански лагери. Въпросните площадки щели да бъдат пуснати в експлоатация само, когато е налице миграционен натиск и когато е активиран плана за извънредна ситуация, пише още в позицията.Според нея кметовете и областните управители по места са информирани за поръчката, а средствата са европейски, отпуснати по фонд \"Убежище, миграция и интеграция\".  ", "date": "2019.03.24", "title": "От БСП се обявиха против изграждането на нови бежански центрове"}
{"url": "http://www.cross.bg/norvegiya-grazhdani-borda-1599930.html", "text": "/КРОСС/ Посолството на България в Осло няма данни български граждани да има на борда на круизния лайнер „Вайкинг скай”, който аварира край бреговете на Норвегия.За това съобщиха от пресслужбата на външно министерство. Плавателният съд аварира в събота с 1300 души на борда.По-голяма част от туристите са от САЩ и Великобритания. Евакуацията на пътниците премина успешно. Няма сериозно пострадали при инцидента. 17 души са хоспитализирани като предпазна мярка, съобщиха местните власти.С помощта на влекач корабът ще бъде насочен към пристанището Молде, разположено на около 500 километра северозападно от Осло. Три от четирите му двигателя бяха рестартирани по-рано. ", "date": "2019.03.24", "title": "Няма българи на авариралия край Норвегия круизен кораб"}
{"url": "http://www.cross.bg/apple-series-ochakvame-1599926.html", "text": "/КРОСС/ Apple Watch се превърна в най-продавания часовник на планетата и има доста причини за този му успех. Това е един от продуктите, при който Apple не пести иновативна мисъл и подобрява осезаемо с всеки следващ модел.Въпреки че най-вероятно няма да видим следващия модел преди есента, слуховете около Apple Watch Series 5 започват да набират скорост.По данни на XDA, Apple най-вероятно ще запази дизайна, който видяхме при Series 4 и ще заложи на технологични промени в \"невидимия\" хардуер. Според наскоро появил се патент, Apple планира да внедри нов метод на контрол, който прецизно разчита движенията на ръката. Така ще можем да скролваме в меню, да сменяме песни или да отговаряме на обаждания, без да се налага да ползваме свободната си ръка.Но най-много очакваме при функциите, предназначение за следене и анализиране на здравни показатели. Ако трябва да се доверим на скорошна статия в Bloomberg, Apple планира най-накрая да зарадва потребителите с функция за следене на съня.Очаква се базовият модел Series 5 да струва 399 долара и най-вероятно ще се появи през септември, когато очакваме да видим и следващите модели iPhone. ", "date": "2019.03.24", "title": "Какво да очакваме от Apple Watch Series 5?"}
{"url": "http://www.cross.bg/bulgariya-chasa-kosovo-1599927.html", "text": "/КРОСС/ Българският футболен съюз публикува специален информационен бюлетин за всички фенове, които ще присъстват на мача на България с Косово в понеделник.Днес \"лъвовете\" ще отпътуват за Прищина от летище \"София\" с директен полет в 14:35 часа. В 19:00 часа пък селекционерът Петър Хубчев и един от футболистите ще проведат пресконференция пред местните журналисти, а половин час по-късно, е тренировката на отбора. Националният ни отбор се връща обратно в България на 26 март. ", "date": "2019.03.24", "title": "БФС с важна информация за българските фенове преди мача Косово - България"}
{"url": "http://www.cross.bg/dolara-imoti-naskoro-1599914.html", "text": "/КРОСС/ Дженифър Лорънс, която наскоро бе провъзгласена за най-скъпоплатената актриса в света за втора поредна година, изглежда е решила да инвестира парите си в недвижими имоти.Звездата от „Игрите на глада“, която според \"Форбс\" е спечелила 46 млн. долара от юни 2016 г., наскоро продаде своя апартамент в Санта Моника, Калифорния. Нейната печалба от сделката е почти 280 000 долара. Имотът бе продаден миналия месец за 1,15 млн. долара. Актрисата е купила градския имот с две спални и две бани за 879 000 през 2006 г., много преди да спечели „Оскар“ за ролята си в романтичната комедия \"Наръчник на оптимиста\" през 2012 г. Сегашният й дом изглежда по-подходящ за възходящата й кариера. През 2014 г. актрисата плати над 7 млн. долара за жилище с площ от 5550 кв.м и пет спални в Бевърли Хилс с фитнес зала, гурме кухня и изкуствено езерце. Сега, според слуховете, Лорънс оглежда имоти в Манхатън. Според \"Ню Йорк пост\" тя наскоро разгледала двустаен мезонет в Трибека, който е на цена от 17 млн. долара и може да се превърне в най-скъпото й вложение досега.", "date": "2019.03.24", "title": "Дженифър Лорънс инвестира парите си в недвижими имоти"}
{"url": "http://www.cross.bg/tzacheva-beshe-tzetzka-1599910.html", "text": "/КРОСС/ Винаги, когато има подобен скандал, когато е замесено името на политик, личното ми виждане е, че трябва да се носи отговорност. Бях готова още в четвъртък с подаване на оставка. Беше коректно да изчакам министър-председателя г-н Борисов да се завърне в България от Брюксел, коментира в предаването на БНТ \"Денят започва с Георги Любенов\" министърът на правосъдието в оставка Цецка Цачева. Тя каза още, че в петък сутринта е поискала да бъдат извършени проверки и установени фактите дали има отношения с фирмата продавач, както и произхода на средствата. Цецка Цачева беше категорична, че оставката не е по искане на премиера, а двамата са споделили общата позиция. В интерес на ГЕРБ и на правителството е този акт, който аз извърших, каза Цачева и допълни, че се е консултирала с нотариуси и адвокати. Да оставим проверката да установи кое как е, призова тя. Цецка Цачева подчерта, че работи вече 10 години на политически пост и за тези години има някакви спестявания, не се притеснява от проверките. Тя заяви, че няма взаимовръзки с фирмата по линия на свързани лица. По думите ѝ не може да бъде пускано в пространството твърдението за лобизъм в законодателството, тъй като това е нещо, което трябва да бъде доказано. Според Цачева вероятно някъде нещо не е направила както трябва, но като юрист беше сигурна, че сделката е спрямо законите на страната.", "date": "2019.03.24", "title": "Цецка Цачева: Сделката е спрямо законите на страната"}
{"url": "http://www.cross.bg/razpredelenie-ptitzite-merki-1599913.html", "text": "/КРОСС/ ЧЕЗ Разпределение България и Българско дружество за защита на птиците /БДЗП/ стартират поредица от мерки за опазване на белия щъркел по проект „Живот за птиците“.Кампанията започва с идването на пролетта и завръщане на птиците в страната. Дейностите по проекта предвиждат за целия му период ЧЕЗ Разпределение България да монтира 900 платформи за повдигане на щъркелови гнезда, което ще намали инцидентите и ще минимизира заплахата за живота на щъркелите в резултат на досега с елементи от мрежата.Платформите ще спомогнат за опазване на околната среда чрез предотвратяване на пожари и ще съкратят броя на прекъсванията на електрозахранването, предизвикани от контакта на птиците с мрежата. Като част от мерките за защита на щъркелите, в началото на март, в рамките на проекта, беше монтирана камера в едно от щъркеловите гнезда в село Драгушиново, община Самоков.С нейна помощ отблизо ще бъде наблюдаван животът на щъркеловото семейство. Това е един от подходите за обстойно проучване на ежедневните навици на птиците.Проучването ще помогне за набелязване на конкретни мерки и стъпки, които биха били полезни за птиците, и на по-късен етап приложени от двете дружества. „Белият щъркел е една от най-обичаните птици в страната. Завръщането му по родните земи съвпада с настъпването на пролетта. Да опазим този важен и емоционален за хората символ е една от основните мисии на проекта „Живот за птиците“ и ние влагаме много усилия в нейното реализиране“, каза Мария Георгиева, ръководител сектор „Екология и пожарна безопасност“ в ЧЕЗ Разпределение България.Като част от кампанията, в края на март тази година, ЧЕЗ Разпределение и БДЗП ще обявят старта на конкурс за проект на рисунка на тема „Електрическите стълбове – дом на дивите птици“. Отличените художници и артисти ще получат възможност да претворят своите проекти върху разпределителни касети по главните улици на няколко града в страната.Проектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или „Живот за птиците“ е с бюджет 2,65 млн. евро. ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Финансиране от 1.85 млн. евро е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г. На живо може да гледате щъркеловата двойка от село Драгушиново ", "date": "2019.03.24", "title": "ЧЕЗ и БДЗП стартират поредица от мерки за опазване на белия щъркел "}
{"url": "http://www.cross.bg/lium-noviya-noel-1599957.html", "text": "/КРОСС/ Бившият член на групата \"Оейзис\" Лиъм Галахър ще завърши записите на новия си солов албумна 2 април, съобщи Контактмюзик.Четиридесет и шест годишният музикант слага последни ретуши на новата си тава, която ще последва дебютното му солово сиди от 2017 година - \"As You Were\".Лиъм не пропусна да опровергае за пореден път слуховете за възможното повторно сформиране на групата \"Оейзис\", която основа с брат си Ноел. Не е тайна, че двамата винаги са били в много лоши отношения. Лиъм определи Ноел като \"хипстър\", който не става за нищо.В записите на новия албум на Ноел участва 17-годишният му син Джийн, който свири на бонго барабани. Тавата се очаква да излезе на пазара през месец септември.", "date": "2019.03.24", "title": "Лиъм Галахър завършва записите на новия си албум на 2 април"}
{"url": "http://www.cross.bg/plod-yagodite-yagodi-1599893.html", "text": "/КРОСС/ Началото на пролетта настъпи и съвсем скоро ще можем да похапваме едни от най-вкусните плодове за сезона – червените! А именно: ягоди, череши и вишни.От трите изброени, ягодите са символ на любовта и страстта. Този сочен и леко кисел плод е изключително полезен, но и не трябва да се прекалява с него. Ето какво трябва да знаем за ягодите.Множество проучвания показват, че ягодите съдържат в себе си химикали, които предпазват образуването на ракови клетки в организма. Този сочен плод съдържа изумителните 129% от дневната стойност витамин C, от който се нуждае тялото ни.Ягодите имат ниско съдържание на мазнини и калории. Те са перфектният антиоксидант, като са богати на фитонутриенти, затова имат и противовъзпалителни свойства. Този плод ще ви стане още по-любим, когато разберете, че има анти-ейдж ефект.Въпреки всичките им ползи, трябва да внимаваме при приема на ягоди. Те съдържат фруктоза, която е вредна в големи количества. Също така те са силен алерген и не се препоръчват за хора, при които може да се отключат пролетни алергии.", "date": "2019.03.24", "title": "Пролет е, време е да хапнем ягоди!"}
{"url": "http://www.cross.bg/delchev-proverka-organite-1599955.html", "text": "/КРОСС/ Трябва да има сериозна проверка от органите на реда за това дали има нарушения при сделките с имоти на висши политици от ГЕРБ. Така коментира сагата с апартаментите, който се разрази през седмицата Димитър Делчев, председател на Движение „България на гражданите“.„Моят коментар е, че ние не знаем дали законът е спазен, защото законът би бил спазен, ако тези цени, за които чуваме, са реалните цени. И всъщност този въпрос подлежи на една много лесна проверка от органите на властта. Ще видим резултата от тази проверка. Искрено се надявам този път органите на реда да си свършат работата. Вече имаше подадени две оставки, според мен е абсолютно морален жест в един такъв случай всички замесени да си подадат оставките, тъй като това е практика в целия Европейски съюз“, твърди Димитър Делчев, председател на ДБГ, цитиран от ТВ \"Европа\".На предстоящите евроизбори Движение „България на гражданите“ ще се явява самостоятелно, а най-вероятния водач на листата ще е именно Димитър Делчев.", "date": "2019.03.24", "title": "Морално е всички, замесени в скандала с имотите, да се оттеглят"}
{"url": "http://www.cross.bg/mihail-klona-konstantinov-1599954.html", "text": "/КРОСС/ \"Политическата класа реже клона, на който седи. А под клона има блато с крокодилите, ще разберем кои са, когато си покажат главите\" това каза проф. Михаил Константинов в ефира на предаването ”Беновска пита” по Канал 3. Историята с апартаментите трябва да се развие, за да се разбере какво се крие всъщност. Това е частно сделка, може да изглежда странна, но докато не се окаже, че има търговия с влияние, тя е законна, допълни той. До изборите остават два месеца. Отива се към битка, която се води на непочтен език, прогнозира проф. Михаил Константинов. В момента, в който Елена Йончева стане европейски депутат, ще бъде подадено искане за сваляна на имунитета, както в българския парламент, смята той. Не е моя работа да съветвам Бойко Борисов. Според мен той малко повече жертва своите хора, отколкото тези от другата страна. Тук няма смисъл да се отстъпва, защото отстъплението няма края, заключи проф. Михаил Константинов.", "date": "2019.03.24", "title": "Проф. Михаил Константинов: Политическата класа реже клона, на който седи"}
{"url": "http://www.cross.bg/pamet-petuk-sedmitza-1599915.html", "text": "/КРОСС/ Хиляди хора се стекоха днес в новозеландския град Крайстчърч на бдение в памет на 50-те убити при терористичното нападение в две джамии в града преди малко повече от седмица, предаде АП.Според властите във възпоменателната проява са участвали близо 40 000 души. Тя се е състояла край сцената, подготвена за концерт на канадския певец и китарист Брайън Адамс, който след атаките беше отменен.На бдението бяха прочетени имената на жертвите, отправени бяха молитви, имаше песни и речи. Изявен ученик от местна гимназия, изгубила двама свои възпитаници при атаката, цитира в речта си Мартин Лутър Кинг и подчерта, че той е завладял хората с любов и солидарност.\"Мракът не може да бъде прогонен с мрак, а само със светлина. Омразата не може да бъде прогонена с омраза, а единствено с любов\", заяви младежът.След атентата в Нова Зеландия се състояха множество събития в памет на жертвите. В петък, седмица след трагедията, хората в цялата страна откликнаха на мюсюлманския призив за молитва.Следващия петък, 29 март, ще се състои национална възпоменателна церемония, съобщи канцеларията на министър-председателката Джасинда Ардърн, цитирана от Франс прес.Извършителят на нападението - 28-годишният австралиец Брентън Тарант, на когото са повдигнати обвинения в убийство - ще се яви в съда на 5 април. ", "date": "2019.03.24", "title": "Хиляди хора се събраха на бдение в памет на убитите в Крайстчърч"}
{"url": "http://www.cross.bg/leva-kilogram-poevtinyavat-1599919.html", "text": "/КРОСС/ Вносните домати са поевтинели през тази седмица с 0,4 на сто. Цената им на едро е до 2,27 лева за килограм. Цената на вносните краставици също е паднала – с 8,3 на сто, търгуват се до 2,20 лева за килограм по борсите. Това показва Индексът на тържищните цени /ИТЦ/. Той отразява цените на хранителните стоки на едро.Картофите поскъпват с 3,6 на сто и се продават по 1,14 лева за килограм на едро. Морковите се търгуват по 1,02 лева за килограм. Зелето поевтинява с 2,1 процента, до 1,37 лева за килограм.Леко поевтиняват мандарините – търгуват се за 1,62 лева за килограм на едро, бананите – за 2,13 лева, Лимоните – за 1,78 лева. По-евтини през седмицата са били е ябълките, с цена до 0,99 лв. Увеличена е цената на портокалите. Килограм на едро достигна 1,29 лв.Ябълките поевтиняват с 3,9 на сто, до 0,99 лв./кг. Цената на портокалите се повишава с 6,6 на сто, до 1,29 лева за килограм. Мандарините поевтиняват с 1,2 на сто и се търгуват по 1,62 лева за килограм. Бананите поевтиняват с 0,9 на сто, до 2,13 лева за килограм. Лимоните се продават по 1,78 лева за килограм.Краве сирене 5,94 лв./кг.кашкавал тип „Витоша“ – 10,16 лв./кг.олиото – 1,87 лева за литъркайма – 4,71 лв./кг.пилешкото замразено – 3,83 лв./кг.яйца – 0,19 лева за брой", "date": "2019.03.24", "title": "Вносните домати поевтиняват, картофите – поскъпват"}
{"url": "http://www.cross.bg/april-erdogan-obsudiha-1599916.html", "text": "/КРОСС/ Президентът Реджеп Ердоган ще отпътува на 8 април за Москва - третата му официална визита в Русия от началото на годината. От президентската канцелария в Анкара обаче не посочват повече подробности за посещението в руската столица.В същото време говорителят на Кремъл Дмитрий Песков съобщи, че на 8 април ще се проведе руско-турски съвет за сътрудничество на високо равнище, на който ще присъстват президентите на Русия и Турция Владимир Путин и Реджеп Ердоган.Путин и Ердоган се срещнаха в Москва през януари т.г., когато обсъдиха ситуацията в Сирия. Кризата в Дамаск обсъдиха и на среща в Сочи през февруари, когато към тях се присъедини и иранският президент Хасан Рохани.Русия и Иран са основни съюзници на сирийския президент Башар Асад, докато Турция подкрепя част от сирийските бунтовнически групировки.", "date": "2019.03.24", "title": "Ердоган ще бъде в Москва на 8 април"}
{"url": "http://www.cross.bg/plodove-tzitrysite-riska-1599918.html", "text": "/КРОСС/ Цитрусовите плодове са едни от най-полезните. Те са възхитителни източници на витамини, антиоксиданти, фибри, незаменими хранителни вещества, фолиева киселина, калий и още много други блага. Сред най-незаменимите цитруси са портокалите, лимоните, грейпфрутът, помелото, мандарините, кумкуатът, кивито.Изследванията показват, че редовната консумация на тези плодове може да намали риска от сериозни заболявания, като такива на сърдечносъдовата система, рак, хронични заболявания, камъни в бъбреците или различни дегенеративни изменения в мозъка и нервната система. Цитрусовите плодове са невероятно полезни и за вашата кожа.Кои са 10-те основни полезни свойства на цитрусите, заради които заслужават винаги запазено място на трапезата?Антиоксидантите и флавоноидите в цитрусовите сочни плодове подкрепят функциите на мозъка и подобряват проводимостта на нервните пътища, намалявайки риска от невродегенеративни заболявания, като болест на Паркинсон, болест на Алцхаймер.Голямата концентрация на минерали в цитрусите, както и тяхната сочност и наситеност с фибри действа диуретично. Това намалява риска от образуване на камъни в бъбреците и инфекции на уринарния тракт.Наличието на завидно количество фибри в цитрусовите плодове помага за редуцирането на мазнините в тялото, особено в коремната област. Чувствително добър резултат цитрусите дават в комбинация с яйца или кисело мляко.Изследване, публикувано в списание Journal of Agricultural and Food Chemistry открива, че редовното похапване поне по един цитрусов плод на ден намалява лошия холестерол и триглицеридите, като същевременно стимулира полезния холестерол.Концентрацията на фибри и антиоксиданти в цитрусите има благоприятен ефект върху храносмилателния тракт. Подпомагайки извеждането на токсините от стомаха и червата, цитрусите намаляват риска от рак, който би могъл да възникне на различни нива в храносмилателната система.Много жени имат проблем с абсорбцията на този така важен минерал. Високите нива на витамин С в цитрусовите плодове помага на тялото да усвои възможно най-много желязо, прието чрез храната.Портокалите например са съставени предимно от вода. В тази плодова течност се съдържат разтворени минерали, витамини, антиоксиданти, които я правят още по-полезна. В допълнение фибрите в пулпата на плодовете носят още блага на организма и подсилват действието на всички останали хранителни вещества.Голямото количество витамин С и антиоксиданти в цитрусите помагат на имунната система да работи добре. Не само че я подсилват, но и помагат за по-бързото преодоляване на възникнали вирусни инфекции.В основата на това магическо свойство на цитрусовите плодове е комбинацията от витамин С и антиоксиданти. Витамин С също е мощен антиоксидант, който стимулира синтеза на колаген в кожата, намалявайки бръчките и фините линии.Борите се с газовете, усещането за тежест и подуване в червата, запекът? Яжте повече цитрусови плодове. Те допринасят за балансирането на функцията на червата, благодарение на фибрите в състава си, както и големите количества вода.", "date": "2019.03.24", "title": "10 причини да хапвате цитрусовите плодове  "}
{"url": "http://www.cross.bg/iioncheva-minavat-tzvetanov-1599917.html", "text": "/КРОСС/ Настояваме зам.-председателят на ГЕРБ Цветан Цветанов да подаде оставка заради апартаментгейт, призова водачът на червената евролиста Елена Йончева на пресконференция на \"Позитано\" 20.\"Настояваме не само за оставките и на г-н Цветан Цветанов, но и за неговото напускане на българската политика\", бе категорична Йончева.\"Проблемът с апартаментите на властта не е само в закупени апартаменти с цени няколко пъти по-ниски от пазарните. Преди няколко дни Българската стопанска камара излезе с информация, че 42% от приетите закони минават през задния вход. Самите закони минават през задния вход, т.е. те обслужват частни интереси, частни фирми“, изтъкна на пред медиите Елена Йончева.42% от законите минават през задния вход, подчертава на няколко пъти водачът на червената евролиста.Сигналите за корупция на две трети от българските политици не се разследват, пише в доклад на ЕК - какво мисли премиерът за това, попита още тя.Премиерът Бойко Борисов трябва да е наясно, че неговото управление е затънало в корупция от докладите на ЕК и Държавния департамент на САЩ, изтъкна тя.", "date": "2019.03.24", "title": "Йончева: Настояваме Цветанов да напусне политиката!"}
{"url": "http://www.cross.bg/tretiya-federer-krug-1599920.html", "text": "/КРОСС/ Световният номер 5 Роджър Федерер се класира за третия кръг на турнира от сериите Мастърс в Маями. Той записа труден успех над квалификанта от Молдова Раду Албот. Швейцарецът взе  с 4-6, 7-5, 6-3 откриващия си мач от надпреварата.Трикратният шампион имаше нужда от два часа и 10 минути, за да сломи съпротивата на Албот. Той завърши двубоя с 38 печеливши удара и 41 непредизвикани грешки. „Радвам се, че намерих начин и се измъкнах. Очаквах да се изправя срещу много борбен тенисист, което и се случи. Изпитвам огромно уважение към този тип играчи, които търсят всевъзможни начини, за да победят“, коментира Федерер.В третия кръг той ще се изправи срещу Филип Крайнович. Сърбинът победи Стан Вавринка с 5-7, 6-2, 7-6(5).", "date": "2019.03.24", "title": "Роджър Федерер се класира за третия кръг на турнира от сериите Мастърс в Маями"}
{"url": "http://www.cross.bg/zavladeii-bulgariya-sveta-1599904.html", "text": "/КРОСС/ Кампанията на Националната академия за театрално и филмово изкуство „Учи в България, завладей света!“ стартира днес. Това е нейното трето издание.Тя е насочена срещу интелектуалната емиграция на младите българи.Водещи преподаватели от НАТФИЗ ще посетят градовете Кюстендил, Димитровград, Хасково, Стара Загора, Велико Търново и Сливен и  ще консултират бъдещите кандидатстуденти.", "date": "2019.03.24", "title": "Стартира кампанията на НАТФИЗ „Учи в България, завладей света!“"}
{"url": "http://www.cross.bg/aleksandra-petrova-postoyanno-1599906.html", "text": "/КРОСС/ Ако променят мисленето си, българите могат да бъдат щастливи. До такова заключение стигна психологът Александра Петрова в сутрешния блок на Нова телевизия .Според изследване на ООН щастието живее на север. Гражданите на Финландия се чувстват най-щастливи от начина си на живот, а топ 3 по усмивки допълват Дания и Норвегия. На противоположния полюс, на 97-мо място, е България. Страната ни е най-нещастна в Европейския съюз.Според Петрова общата тенденция е заразна, тъй като ако постоянно сме тревожни и се презастраховаме, виждаме прекомерно много негативите.Психологът отчете, че много малко българи са сигурни в системи като образователната и здравеопазването.По думите на психолога българите прекалено много се сравняваме и съмняваме. \"Ако се сравняваш постоянно ти или се обезценяваш, защото не можеш или нямаш, или търсиш превъзходство\", акцентира Александра Петрова.", "date": "2019.03.24", "title": "Българите трябвало да променим мисленето си, за да сме щастливи"}
{"url": "http://www.cross.bg/beny-chastitzi-osiris-rex-1599911.html", "text": "/КРОСС/ Космическата сонда на NASA, която беше изстреляна към астероида Бену, извърши първите наблюдения отблизо на изригващите от повърхността му частици, съобщи американската космическа агенция.Припомняме, космическият апарат OSIRIS-REx беше изстрелян през 2016 г. Той влезе в орбита около Бену на 31 декември. Една от задачите му е да събере проби от астероида и да ги донесе на Земята.Космическото тяло, което е малко по-широко от височината на \"Емпайър стейт билдинг\", може да съдържа непроменена материя от формирането на Слънчевата система.Бену се оказа по-назъбен, отколкото се предполагаше. Това наложи промяна в плановете за събиране на проби заради трудния терен.\"Откриването на изригванията е една от най-големите изненади в научната ми кариера\", споделя казва Данте Лорета, главен изследовател в екипа на OSIRIS-REx от Университета на Аризона, Тусон.\"Бену вече ни изненадва, а това е само началото на нашето вълнуващо пътуване\", допълва той.Изригващите от повърхността на астероида частици, открити на 6 януари, са едно от научните предизвикателства при неговото изучаване. Екипът на научната мисия увеличи честотата на наблюденията и през следващите два месеца откри още такива изригвания. Въпреки че много от частиците бяха изхвърлени от Бену, екипът проследи някои частици, които обикаляха около космическото тяло като сателити, преди да се върнат на повърхността му.След като бяха анализирани рисковете, учените прецениха, че частиците не застрашават OSIRIS-REx и може да пристъпят към изследване на необичайното явление и вероятните причини за него.", "date": "2019.03.24", "title": "NASA: Астероидът Бену ни изненадва"}
{"url": "http://www.cross.bg/otgovornost-zastrahovatelite-grazhdanska-1599905.html", "text": "/КРОСС/ През миналата година задължителната автозастраховка „Гражданска отговорност“ е поскъпнала средно с 30%, каза пред „Хоризонт“ финансистът Румен Гълъбинов. Част от приходите на застрахователите обаче ще погълнат задълженията по т.нар. зелена карта, обясни Гълъбинов.„Както се казва „Гражданската отговорност“ е дългоопашат бизнес, тоест пет години след възникване на събитието може да бъдат предявени претенции. Така сформираната печалба за миналата година е добра основа за предприемане на действия през настояща 2019 г. за извършване на някои необходими разходи, които застрахователите, специално по „Гражданска отговорност“, би следвало да го направят и те са свързани с ангажиментите ни по линия на „зелената карта“, осигуряване на достатъчно презстрахователно покритие“.Още за „Гражданска отговорност“ и печалбите на застрахователите може да чуете следобед в неделя в предаването „Хора, пътища, автомобили“ на „Хоризонт“.", "date": "2019.03.24", "title": "Застраховка „Гражданска отговорност“ е поскъпнала с 30% през 2018-а"}
{"url": "http://www.cross.bg/meso-kletki-poveche-1599890.html", "text": "/КРОСС/ Световното население расте, което прави изхранването му все по-трудно. Животновъдството е сред сферите в хранителната промишленост, които често предизвикват сериозни дебати. Освен от хуманна гледна точка, отглеждането на все повече и повече животни, за да се изхранват повече и повече хора става по-скъпо и дори вреди на околната среда.Учени от САЩ и Великобритания са на път да намерят решение на проблема, което може да се хареса на всички - отглеждано в лаборатория месо, съобщава БиБиСи. Учени от Университета на Бат например са успели да отгледат животински клетки върху съвсем обикновена трева.Сега те работят върху усъвършенстване на процеса, така че той да може да се използва в индустриален мащаб. Ако това е успешно, то ще бъде възможно един ден да има месни продукти, които са \"отгледани\" като растения и няма да е необходимо да се отглеждат и убиват животни.\"В бъдеще ще може да се вземе биопсия от прасе, да се изолират стволови клетки, които да се отгледат и да се сложат в биореактор, който да ги увеличи многократно. Прасето ще е все още живо и щастливо, а вие ще имат много бекон\", коментира Ник Шортън от Университета \"Аберъстит\", който също работи по подобни технологии.При сегашните методи \"култивираното\" месо е истинска, чиста мускулна тъкан. Тя няма текстурата и вкуса на първола или друг месен продукт, с който хората са свикнали. За да се получи това, учените трябва да добавят към мускулната тъкан мазнини и свързващи клетки. И всичко това трябва да може да се прави в много голям мащаб.\"Искаме да разработим биореактори и биопроцес за тях, чрез които да отглеждаме мускулни клетки в голям мащаб, който е икономичен, безопасен и висококачествен, за да можем да ги доставяме като култивирано месо на колкото хора желаят\", коментира Мариан Елис от университета на Бат, която ръководи проекта.Ако разработката е успешна, повече няма да има необходимост да се убиват каквито и да е животни. Вместо това ще са нужни единствено здрави клетки от тях, които след това ще се множат отново и отново. Елис казва, че повечето анализи посочват, че ако технологията навлезе, това ще доведе до осезаемо намаляване на парниковите газове, ще освободи много земеделска площ, ще намали консумацията на питейна вода и енергия. Освен това култивираното месо ще може да се продава лесно и ще предизвика интерес, осигурявайки нужния глад за месо, без да наранява животни.Учените вече работят и по комерсиализиране на технологията. Елис и Илтуд Дънсфорд са основали компанията Cellular Agriculture, която ще цели да събере науката и бизнеса в едно. Компанията смята, че ще са нужни поне пет години преди технологията да може да започне да придобива масовост.Основното предизвикателство ще е дали хората ще искат подобно месо. От една страна хората масово вярват, че всичко натурално е добро, а щом е от лаборатория, значи не е. Предварителните проучвания на компанията показват, че 20% от британците казват, че биха яли подобно месо без да се притесняват. 40% отговарят, че не биха яли, а останалите все още не могат да преценят. По-младите хора, по-богатите и тези в градовете са по-отворени към идеята.В САЩ са дори и по-напред с лабораторните ястия. Панираните пилешки парчета, популярни като нъгети, са смятани за едни от най-вредните храни. Въпреки това компанията Just е избрала именно тях, за да ги отглежда в лаборатория.Пред онлайн изданието CNET Just коментира, че използва клетки от перушината на живо пиле, които взима с биопсия. След това избира най-здравите клетки и ги размножава в биореактор и ги израхнва с растителни хранителни вещества. В рамките на две седмици има достатъчно месо за нъгет.В компанията има и екип от готвачи, които работят заедно с учените. Те помагат за избирането на правилния баланс различни клетки, за да се постигне добър вкус. Just е уверена в продукта си и вече започва да го предлага на хора, които да пробват неговите вкусови качества, които са много близки до \"истинските\" нъгети. Компанията вече започва да работи и по метод за отглеждане на говеждо месо.Само в САЩ вече има още няколко компании, които работят по свои култивирани месни продукти. Сред тях са SuperMeat и Memphis Meats, които също първо залагат на пилешкото, а втората работи и патешко месо. Тези месни продукти се нуждаят от разрешение на регулаторите, за да могат да се комерсиализират. Когато такова бъде получено, Just планира да предлага първите си продукти в избрани скъпи ресторанти в Азия и постепенно да разшири пазара си.", "date": "2019.03.24", "title": "Пържолите на бъдещето ще се отглеждат в лаборатория"}
{"url": "http://www.cross.bg/iiop-manxatun-gpada-1599907.html", "text": "/КРОСС/ Hю Йopĸ e e cвeтoвeн мeгaпoлиc, в ĸoйтo имa дocтa пoвeчe xopa c виcoĸи дoxoди, oтĸoлĸoтo в дpyги aмepиĸaнcĸи гpaдoвe и щaти. Mнoзинa oтивaт в тoзи гpaд в тъpceнe нa дoбpe плaтeнa paбoтa, ĸoятo ce пpeдлaгa нa пaзapa.Oĸoлo 30% oт житeлитe нa Hю Йopĸ пoлyчaвaт шecтцифpeни зaплaти. Cpeд тeзи, ĸoитo пoлyчaвaт гoдишнa зaплaтa $100 000 ca пpeдcтaвитeли нa тaĸивa пpoфecии ĸaтo бизнec aнaлизaтop, acиcтeнт мeниджъp, coфтyepeн инжeнep.B cъщoтo вpeмe cpeднaтa зaплaтa в Hю Йopĸ e $69 211. Зaтoвa cъc зaплaтa oт 100 000 дoлapa мoжeтe дa ce cмятaтe зa нaиcтинa бoгaт чoвeĸ. Bъпpeĸи тoвa, cлeд дaнъцитe, пpиxoдитe ви щe бъдaт пo-близo дo $65 000. Ocвeн тoвa, paзxoдитe зa живoт в Hю Йopĸ cъщo ca мнoгo виcoĸи.Eĸcпepтитe нa ВuѕіnеѕѕІnѕіdеr cъбpaxa фaĸти зa тoвa ĸaĸ биxтe живeли в Hю Йopĸ дopи cъc зaплaтa oт 100 000 дoлapa.Цeнaтa нa живoтa в Hю Йopĸ e c 129% пo-виcoĸa oт cpeднaтa цeнa нa живoт в cтpaнaтa, cпopeд РауЅсаlе. Haпpимep, eдин гaлoн мляĸo cтpyвa cpeднo $4.53, дoĸaтo cpeднaтa цeнa зaa cтpaнaтa e $ 3.50.Paзxoдитe зa вcичĸo в Hю Йopĸ ca мнoгo пo-виcoĸи oт cpeднитe зa cтpaнaтa. Πo-ĸoнĸpeтнo, мeceчeн aбoнaмeнт зa фитнec в тoзи гpaд cтpyвa cpeднo $100, a вeчepя в pecтopaнт зa двaмa e 57 дoлapa, a cтaндapтнaтa пpичecĸa пpи фpизьopa e $26.Mнoгo cĸъп oбщecтвeн тpaнcпopт. Meceчният билeт зa oбщecтвeн тpaнcпopт cтpyвa 121 дoлapa. Cпopeд тoзи пoĸaзaтeл Hю Йopĸ ce нapeждa нa пeтo мяcтo cpeд 50-тe гpaдa c нaй-cĸъп тpaнcпopт в cвeтa.Знaчитeлнa чacт oт дoxoдитe oтивaт зa плaщaнe нa дaнъци, ĸaтo дaнъĸът въpxy пpoдaжбитe (тoй e aнaлoгичeн нa ДДC в Eвpoпa) в гpaдa e 4,5%, a ocвeн тoвa зa щaтa - 4%, тaĸa чe ĸyпyвaчитe плaщaт oбщo дaнъĸ oт 8%, пaзapyвaйĸи в мaгaзинитe нa Hю Йopĸ. Зa cpaвнeниe, в CAЩ дaнъĸът въpxy пpoдaжбитe вapиpa oт 2.9% дo 7.25% в пoвeчeтo гpaдoвe, дoĸaтo в няĸoи щaти въoбщe нямa тaĸъв.B дaнъци въpxy жилищaтa в Hю Йopĸ ca ниcĸи. B гpaдa дaнъцитe въpxy имyщecтвoтo ca cpeднo нe мнoгo виcoĸи - 0,8%, в cpaвнeниe cъc cpeднoтo зa щaтa и зa cтpaнaтa - cъoтвeтнo 1,65% и 1,19%.Цeнaтa нa жилищaтa e cpeд нaй-виcoĸитe видoвe paзxoди в Hю Йopĸ. Aĸo иcĸaтe дa cи ĸyпитe ĸъщa в Hю Йopĸ или в пpeдгpaдиятa, тoгaвa зaплaтaтa oт $105 684 eдвaм щe ви пoзвoли дa плaтитe cyмaтa нa ĸpeдитa, лиxвитe, дaнъцитe и зacтpaxoвĸитe, cпopeд пopтaлa НЅН. И тoвa e cлeд ĸaтo ce взeмe пpeдвид фaĸтa, чe вeчe cтe нaпpaвили пъpвoнaчaлнo плaщaнe oт 20% - oĸoлo $80 780.Cpeднaтa цeнa нa жилищaтa в Hю Йopĸ e $ 403 900, ĸoятo e 369% пo-виcoĸa oт cpeднaтa зa cтpaнaтa.Haeмaнeтo нa дoм cъщo нe e лecнo. Aĸo cлeдвaтe пoпyляpния cъвeт, дa дaвaтe пoвeчe oт 30% oт гoдишния cи дoxoд зa жилищe, тoвa щe oзнaчaвa, чe щe имaтe 2500 дoлapa зa нaeм нa мeceц.Изглeждa, чe тoвa e дocтa знaчитeлнa cyмa, oбaчe, ĸoгaтo cтaвa въпpoc зa Hю Йopĸ, нe e тoлĸoвa пpocтo. Cpeдният мeceчeн нaeм в гpaдa e 3 667 дoлapa. B Maнxaтън мoжeтe дa нaeмeтe cтyдиo зa $2 550. Aĸo иcĸaтe дa нaeмeтe cтyдиo в Maнxaтън, тoгaвa нaeмът мy щe cтpyвa $3 100.Щe тpябвa дa тъpcитe cъĸвapтиpaнт. B дoпълнeниe ĸъм диpeĸтнoтo плaщaнe нa нaeм, щe тpябвa дa плaтитe ĸoмиcиoннa нa aгeнт пo нeдвижими имoти, ĸoйтo oбиĸнoвeнo e paвeн нa eдин мeceчeн нaeм.Kaтo ce взeмaт пpeдвид вcичĸи тeзи paзxoди, щe бъдe пo-изгoднo дa нaeмeтe aпapтaмeнт c cъĸвapтиpaнт. Taĸa пpaвят и мнoгo нюйopĸчaни. Cпopeд пpoyчвaнe oт 2017 г. пoчти 40% oт възpacтнитe нaeмaтeли в Hю Йopĸ живeят cъc cъĸвapтиpaнт.Maнxaтън e нaй-cĸъпият paйoн нa Hю Йopĸ. Aĸo ce cъглacитe дa нe живeeтe в Maнxaтън, тoгaвa дpyги paйoни нa гpaдa ca пo-eвтини, пo-cпeциaлнo Бpyĸлин, Kyинc, Бpoнĸc.Cpeднaтa цeнa зa нaeмaнe нa cтyдиo в Бpoнĸc e $ 1 450, a цeнaтa зa нaeмaнe нa cтyдиo в Kyинc или Бpyĸлин e cъoтвeтнo $ 2 175 и $ 2350.Hayчeтe ce дa живeeтe в мнoгo мaлъĸ aпapтaмeнт. Aĸo имaтe жeлaниe дa бъдeтe нa вcяĸa цeнa в Maнxaтън, тoгaвa тpябвa дa ce нayчитe дa живeeтe в мнoгo oгpaничeнo пpocтpaнcтвo.Maлĸитe aпapтaмeнти ca мнoгo чecтo cpeщaни в Hю Йopĸ. Πo-cпeциaлнo, тaĸивa aпapтaмeнти ce пpeдлaгaт в Саrmеl Рlасе в дoлния Maнxaтън. Te ca пocтpoeни пpeз 2015 г., зa дa пoмoгнaт нa гpaдa дa ce cпpaви c нapacтвaщoтo нaceлeниe и пpoблeмa c нeдocтигa нa жилищa.Πлoщтa нa тeзи aпapтaмeнти вapиpa oт 24 ĸв. м дo 33 ĸв. мeтpa. Зa cpaвнeниe cpeднaтa плoщ нa aпapтaмeнтитe в Maнxaтън e 65 ĸв. мeтpa.A мeceчният им нaeм e 2775 дoлapa. Ho ocвeн живoт в цeнтъpa нa гpaдa, пpeдимcтвaтa нa тeзи aпapтaмeнти вĸлючвaт дocтъп дo фитнec зaлa, пpaнe, дocтaвĸa нa xpaнa. дocтъп дo paзвлeчeния, ĸaĸтo и вгpaдeни мoдepни ypeди и нaличиeтo нa мeбeли. ", "date": "2019.03.24", "title": "Как се живее със $100 000 годишно в Ню Йорк?"}
{"url": "http://www.cross.bg/tzetzka-daiinov-skandala-1599909.html", "text": "/КРОСС/ „Обществото е много чувствително на две теми – когато му се бръкне в джоба и ако става дума за евтини апартаменти в София.\" Това коментира по БТВ политическият анализатор Евгений Дайнов след скандала с имотите на политиците, последван от оставки на Цецка Цачева и зам.-министъра на спорта. Според Антоанета Христова, която също бе гост в студиото на сутрешния блок на БТВ, обаче е важно какво следва. Тя отбеляза и че случилото се не е заради обществен, а заради медиен натиск. „Всички знаем от къде дойде атаката, тя излезе от определени медии, а кои хора работят тям, нека ги наречем „старата десница, коментира ще Христова. Според Дайнов обаче проблемите произтичат от факта, че Бойко Борисов няма политически опит и смята, че проблемът идва от един човек, а той реално не е персонифициран, по думите на анализатора. Дайнов отбеляза, че Цецка Цачева няма вече как да се върне в централната политика. „Това е ясно още откакто не се пребори да стане „майката на народа”, добави той. Ще има някакви последствия за Цветан Цветанов след скандала, но не се знае какви, смята Антоанета Христова. Според нея изводът трябва да е ясен – че докато си политик, не бива да имаш големи трансфери в бизнес и имоти, а да работиш с хората, защото политиката е преди всичко това, по думите й. Дайнов пък видя в случилото се упражняване на средновековен модел на управление с „хвърляне” на глави на „разгневените”, за да се успокоят крепостите около замъка.", "date": "2019.03.24", "title": " Обществото е чувствително когато политици си купуват луксозни апартаменти!"}
{"url": "http://www.cross.bg/viking-kraii-chetirite-1599912.html", "text": "/КРОСС/ Круизният кораб Viking Sky, който аварира вчера в опасни води край западните брегове на Норвегия с над 1300 пасажери и екипаж на борда, е рестартирал три от четирите си двигателя и ще бъде изтеглен на буксир до пристанище, съобщиха норвежките спасителни служби, цитирани от \"Франс прес\".\"Три от четирите мотора в момента работят, което означава, че корабът сега може да се движи сам\", уточни говорителят на спасителните служби Пер Фьолд.Viking Sky загуби мощност и започна да се носи неуправляемо вчера следобед на около 2 км от брега в опасни води и в открито море, което накара капитана да изпрати сигнал за бедствие и да задейства мащабна спасителна операция по въздуха с хеликоптери.Операцията е продължила и рано тази сутрин, допълни Фьолд.Полицията уточни, че 338 души от общо 1373 души на борда на Viking Sky досега са били евакуирани с хеликоптери.Корабът се движи бавно със скорост два до три възела (4-5 км/ч) край опасния скалист бряг, а буксир ще му помогне да стигне до пристанището на Мьолде, на около 500 километра северозападно от Осло.Полицията съобщи, че 17 души са били откарани в болница.Пътниците са предимно британци или американци. ", "date": "2019.03.24", "title": "Заработиха три от четирите двигателя на бедстващия круизен кораб край Норвегия"}
{"url": "http://www.cross.bg/goiiko-mitich-nato-1599882.html", "text": "/КРОСС/  Любимецът на поколения деца и юноши от някогашния соцлагер, израсли с „индианските” филми на киностудията ДЕФА от бившата ГДР – мускулестият сръбски актьор Гойко Митич, е изиграл безброй роли на благородни червенокожи вождове, воюващи с бледоликите нашественици. Героите на бате Гойко от „Синовете на Великата мечка”, „Чингачук”, „Следата на Сокола”, „Белите вълци”, „Текумзе”, „Оцеола”, „Улцана”, „Смъртно заблуждение”, „Кръвни братя” и т.н. са в кинокласиката на колективния соц от 60-те, 70-те, 80-те години на миналия век. Спорадични и крайно редки бяха ролите на Митич извън индианската тематика.След вододелната 1989-та и изчезването на ГДР спряхме да го виждаме на големия екран у нас като индианец. От рядко долитащите дотук негови интервюта отвреме-навреме все пак се разбираше, че Митич продължава актьорската си кариера, но вече повече в театъра и извън легендарното си амплоа. С което обаче така и не е скъсал напълно. От 2002 г. насам Бате Гойко започва редовно да играе и класическия Винету в цяла поредица нови „индиански” продукции на вече обединената Германия като последното му засега участие в тази серия е във „Винету и Стария Шетърхенд” от 2016 г.Поводът да си спомним сега за вече 78-годишния бате Гойко обаче е филм от съвсем друг жанр – тръгващият от днес по кината в Русия и Сърбия „Балкански рубеж”. В него вечният киноиндианец, роден на 13 юни 1940 г. в южносръбския град Лесковац и прекарал по-голямата част от живота си в Германия, практически за първи път в кариерата си ще играе герой от собствената си националност – сръбски полицай, който минава през драмите около Косово и натовската военна операция отпреди две десетилетия…Филмът е руско-сръбски и тръгва точно сега заради навършващите се тази неделя -24 март, 20 години от началото на бомбардировките на НАТО над бивша Югославия през 1999 г. Във всички свои интервюта, малко от които са стигали до българските читатели, Гойко Митич нееднократно е повтарял, че като всеки сърбин е преживял с голяма мъка тези бомбардировки, макар тогава да е бил далеч, в Германия. Жестоките военни удари обаче му нанасят и тежка лична рана – майка му, която изпада в дълбок стрес от войната, получава сърдечна криза и умира. А той дори не успява да отиде на погребението ѝ – брат му го разубеждава, защото пътищата и мостовете са разрушени.Да припомним – точно край родния му Лесковац на 12 април 1999 г. „умните” бомби на НАТО падат върху пътнически влак и убиват десетки мирни граждани, включително жени и деца…Чак месеци по-късно, след края на бомбардировките, Гойко Митич все пак отива да се поклони на гроба на майка си… Той винаги повтаря, че смъртта ѝ е дело на НАТО.В чепатия характер на актьора има черти и от баща му, също вече покойник, който в годините на Втората световна война е бил партизанин, сражавал се е срещу нацистите и е бил известен с коравия си дух и суровия си нрав.Гойко Митич не се притеснява да клейми НАТО и намесата на Запада за всичко причинено на родината му не само по време на бомбардировките, но и при провокираното кървавото разпадане на Югославия: „Нито един сърбин никога няма да признае независимостта на люлката на своя народ – Косово. Босненци, хървати, черногорци, сърби – всички сме един народ”, продължава да вярва той. И добавя: „Един съветник на американски президент нарекъл косовските събития „първата война на НАТО”. Но не е последната. Оттогава американците продължават да сеят хаос по планетата и засега никой не може да ги спре”.Косово е в центъра на сюжета на новия филм с Гойко Митич „Балкански рубеж”. Ролята му там не е главна, но той я приема като кауза и влага в нея силна лична емоция. Със същите чувства и с епизодично изпълнение като таксиметров шофьор в кинопродукцията се включва и големият кинорежисьор Емир Кустурица, който е родом от Сараево, но винаги държи да се представя като югославянин. Участват и други, по-млади сръбски актьори, повечето от които са били деца по време на бомбардировките на НАТО, но са убедени, че новите поколения трябва да пазят паметта за онези събития.Филмът „Балкански рубеж” има двама продуценти, които са и известни актьори – това са 31-годишният сърбин Милош Бикович и роденият в Запорожие, Украйна, Гоша Куценко (51 г.), заслужил артист на Руската федерация. ", "date": "2019.03.24", "title": "Бате Гойко в руски филм за войната в Косово"}
{"url": "http://www.cross.bg/vlastta-borisov-nadezhda-1599885.html", "text": "Трогателно е да слушаш политическите анализи на обичайните телевизионни заподозрени за отстреляната Цецка Цачева. Преди малко чух проф. Антоанета Христова, която нарече всичко това \"черна кампания\". Направо се разхлипах от умиление. Тези хора или не са от този свят или дотолкова са се навели на властта, че вече не виждат нищо друго. Значи е черна кампания фактът, че една дузина мастити партийци на ГЕРБ са си купили жилища на цени, абсолютно невъзможни за обикновения българин. Че същите тези се обслужили парламентарно и политически строящата фирма, а когато това не е помогнало докрай даже са използвали максимално силата си натиск. А най-перверзното от всички умотворения беше тезата, че \"БСП не печели от този скандал\". Тези хора са така оплетени в интриги, манипулации и поклони, че вече не могат да видят най-важното - скандалът отива много отвъд БСП, европейските избори или каквото й да е друго. Светкавицата на скандала ни разкри една бърлога от преяли номенклатурчици, неосъществени кариеристи преди, които  днес като паразити са се всмукали във властта и консумират като за последно. Заради това и идеята, че Борисов имал \"морален ход\" звучи поетично, но граничи с безумието. Борисов отстрелва Цачева не като морален жест, а като отчаяна надежда, че публиката ще се задоволи с нея, че бушонът, който гръмва ще отклони вниманието и никой няма да се вглежда повече в мезонетите на властта, но точно този път това е напразна надежда. Докараха този народ до просешка тояга, 10 години го пържиха в маслото на жълти интриги и медийни перверзии и днес вече имат възможност да видят резултатите от труда си. Цецка е само началото... ", "date": "2019.03.24", "title": "Симов: Борисов отстрелва Цачева като отчаяна надежда"}
{"url": "http://www.cross.bg/ministur-dopulva-chasa-1599898.html", "text": "/КРОСС/Цецка Цачева е седмият министър, който си отива от кабинета \"Борисов 3\" за почти 2 години, откакто започна мандатът му, пише \"24 часа\" за оставката на правосъдния министър. Изданието допълва, че Цачева е едновременно в оставка и в отпуск, докато очаква депутатите да гласуват освобождаването й. Вестникът акцентира върху биографията на Цачева, преминаваща през членство в БКП, първа жена председател на Народното събрание и неуспешен кандидат-президент.Изданието допълва, че първи кабинета напусна бившият здравен министър Николай Петров след разследване за обществени поръчки. Трима министри подадоха оставки заради катастрофата в Своге, а министърът за европредседателството Лиляна Павлова отпадна след приключването му. През ноември вицепремиерът Валери Симеонов си отиде след протести на майки на деца с увреждания, допълва \"24 часа\" и пише още, че вчера премиерът поиска и получи оставката и на зам.-спортния министър Ваня Колева.Една от 10 жени вече е преживяла кибернасилие, цитира \"24 часа\" данни, оповестени от началника на отдел \"Киберпрестъпност\" в ГДБОП Явор Колев. Това може да бъдат виртуално блудство и изнудване, а също и киберпреследване и разпространение на лични данни в мрежата. Особено разпространена е насилствената порнография - качване на порно изображения без лицата на тях да са дали съгласието си за това, обобщава вестникът. Сделката за имота на Цветанов е законна, акцентира \"Телеграф\" върху позицията на строителната фирма “Артекс“ по скандала с продажбата на луксозни апартаменти на политици от ГЕРБ. От “Артекс“ са категорични, че са готови да предприемат съдебни действия срещу всички лица и организации, които уронват търговската репутация на дружеството, допълва Телеграф.Вестникът информира и за състояла се среща между премиера Бойко Борисов с лидери на евроконсерваторите, в присъствието и на евродепутата Николай Бареков. Според Бареков премиерът е обсъдил бъдеща коалиция между ЕНП и консервативните сили, представлявани от  Ян Захрадил и Ричард Милсъм от Алианса на консерваторите и реформистите.", "date": "2019.03.24", "title": "Преглед на печата за 24 март"}
{"url": "http://www.cross.bg/tereza-times-ministri-1599900.html", "text": "/КРОСС/ Миналата вечер британските министри са се разбунтували срещу министър-председателката Тереза Мей, опитали са се да я отстранят и да възложат премиерските функции на заместника й Дейвид Лидингтън, съобщи \"The Times\".В \"неистова поредица\" от лични телефонни разговори, министрите са постигнали единомислие, че Мей трябва да обяви, че се оттегля. Според тях, тя е станала токсична и лабилна фигура, чиято преценка вече е ненадеждна.Изданието посочва, че с оглед на факта, че един милион души излязоха по улиците на Лондон да протестират срещу Брекзит, съдбата на Мей вече е била решена другаде.Екипът на \"The Sunday Times\" е разговарял с 11 министри от кабинета на Мей, които са потвърдили, че са поискали премиерът да се оттегли и да даде път на някой друг.Според източници на изданието, дори преданите на Тереза Мей министри не вярват, че тя ще запази поста си.Очаква се тя да се оттегли след около 10 дни.", "date": "2019.03.24", "title": "Бунт срещу Тереза Мей"}
{"url": "http://www.cross.bg/-to-narodno-predsedatel-1599896.html", "text": "/КРОСС/ , икономист, депутат в 40-то Народно събрание, зам.- председател на НДСВ, министър на финансите в правителството на Симеон Сакскобургготски., бизнесмен, собственик на фирма „Тандем В\", бивш председател на Асоциацията на месопреработвателите., депутат в 40-то Народно събрание, зам.-министър на околната среда и водите в правителството на НДСВ, национален координатор срещу СПИН и туберкулоза., поет. ", "date": "2019.03.24", "title": "Родени на 24 март "}
{"url": "http://www.cross.bg/korab-koraba-norvegiya-1599897.html", "text": "/КРОСС/ Спасителни екипи продължиха в нощта срещу неделя да евакуират 1300 души от борда на круизен кораб край бреговете на Норвегия, който попадна в аварийна ситуация в събота следобед заради повреда в двигателя, съобщава Би Би Си.Норвежката брегова охрана съобщи, че се налага всички пътници и екипаж на кораба \"Вайкинг скай\" да бъдат евакуирани на брега.Спасителната операция с участие на 5 хеликоптера и няколко кораба започна малко след като плавателният съд подал сигнал за бедствие при силен вятър и вълните започнали да го приближават в опасна близост до норвежкия бряг.По-късно обаче екипажът успял да запали един от двигателите и корабът бе закотвен на около 2 км от сушата.Пътниците са издигани един по един от палубата и откарвани по въздуха в близко село, северно от град Молде, на западното крайбрежие на Норвегия.Въпреки високите вълни и силния вятър спасителни хеликоптери успели да се доберат до кораба и да помогнат на „корабокрушенците“.Спасители евакуираха и девет души от товарен кораб, помагал при спасяването, който изгуби двигателна тяга. Те били спасени от два хеликоптера, участвали в евакуацията на пътници от круизния кораб.В неделя сутринта круизният кораб успя да рестартира 3 от 4-те си двигателя и се опитваше да се придвижи към най-близкото пристанище.\n\t\t\t\t\t", "date": "2019.03.24", "title": "Хеликоптери евакуират пътниците на авариралия круизен кораб (ВИДЕО)"}
{"url": "http://www.cross.bg/zhyrnalistika-izpit-zapochva-1599899.html", "text": "/КРОСС/ Писменият изпит за кандидат-студенти по журналистика от предварителната сесия в Софийския университет \"Св. Климент Охридски\" започва днес от 9.00 ч. Това съобщи пресцентърът на висшето училище.Изпитът по журналистика има за цел да оцени способността на кандидат-студентите да създават цялостен и завършен писмен текст (аргументативно есе) по зададена тема.Темите за писмения изпит по журналистика ще са от съвременния обществен, политически, икономически и културен живот, отразен в българския периодичен печат, в радиото, телевизията и в интернет. Изпитната комисия ще формулира темите непосредствено преди изпита. Изпитът ще започне с изтеглянето на една тема от кандидат-студент, като контролно ще се отворят поне още две теми. Писменият изпит по журналистика ще продължи три астрономически часа.От 14.00 ч. днес започва изпитът по математика I за кандидат-студенти в Софийския университет.", "date": "2019.03.24", "title": "С изпити по журналистика и математика започва кандидатстудентската сесия в СУ"}
{"url": "http://www.cross.bg/gerb-nyama-vreme-1599902.html", "text": "/КРОСС/ Скандалът с апартаментите ще бъде по-скоро петно, отколкото белег върху ГЕРБ. Това каза политическият анализатор Татяна Буруджиева в ефира на предаването „Събуди се” по Нова телевизия. „Първо - има много време до изборите, има възможност да се компенсира. В изборите времето е много специфична категория и затова е много важно точно кога какви неща се правят. Ако нежелаеш да има реакция и да има възможност да се свести и да реагира, това нещо се прави в друго време.Второ – самият факт, че не става въпрос за придобити имоти вчера, пък не дава възможност това да се направи толкова преди самите избори, защото ще бъде много очевидно,че е удар под кръста.Трето – не бива да забравяме, че избирателите на партиите имат своята мотивация да ги подкрепят и своето доверие. Така че има всички възможности да се реагира и да минимизира, но щета определено има\", обясни тя. Според нея скандалът няма да разколебае толкова силно избирателите. „Тъй като не за първи път в ГЕРБ има оставки, има скандали и има реакции”, каза тя. Буруджиева смята, че Цветан Цветанов няма да си подаде оставката. „Щетата вече е нанесена. Оттук нататък въпросът е в нейното минимизиране”, уточни политологът.Според политическия анализатор Георги Харизанов, който също бе гост в студиото на Нова, щетата от скандала върху ГЕРБ ще стане ясна след изборния ден. „Има достатъчно време мачът да се обърне, това да се превърне в позитив и този паралел между ГЕРБ и БСП за пореден път да избоде очите на аудиторията, защото има етични нарушения и добре, че няма законови”, каза той. Харизанов заяви, че Цветан Цветанов не би позволил да бъде заплаха или негатив за представянето на ГЕРБ и нейните резултати. Той беше категоричен, че законът не е нарушен, а казусът е етичен.", "date": "2019.03.24", "title": "Татяна Буруджиева: Цветан Цветанов няма да подаде оставка!"}
{"url": "http://www.cross.bg/chochev-natzionalniya-petuk-1599883.html", "text": "/КРОСС/ Халфът на националния отбор Ивайло Чочев ще отсъства дълго време от терените след тежката контузия, получена в европейската квалификация с Черна гора (1:1). Играчът на италианския \"Палермо\" напусна принудително терена на стадион \"Васил Левски\" в петък вечер след удар в коляното.Направеният преглед на Чочев показва, че той има счупване на капачката.Според първоначални прогнози Чочев се нуждае от около 40 дни докато фрактурата зарастне, а след това се започва с рехабилитация, Шансовете му да играе до края на сезона са малки. Това беше първи мач на Чочев за националния тим след продължително лечение на контузия в глезена.Тимът на Чочев \"Палермо\" се бори за завръщане в Серия А, като се намира на второ място в италианската втора дивизия. Халфът има договор с тима до лятото на 2020 г.Това беше трета травма в националния тим след отпадането на Кирил Десподов и Пламен Илиев. Българските национали гостуват на Косово в петък във втори мач от квалификациите.", "date": "2019.03.24", "title": "Националът Ивайло Чочев е със счупена капачка на коляното"}
{"url": "http://www.cross.bg/kosovo-nato-bombardirovkite-1599901.html", "text": "/КРОСС/ Навършват се 20 години от бомбардировките на НАТО в Югославия. На 24 март 1999 г. самолети на Алианса атакуват позиции на сръбските войски в Косово. Решението се взима след едногодишен натиск върху президента Слободан Милошевич да спре смъртоносната си репресия срещу косовските сепаратисти.Това се определя като първата намеса на НАТО срещу суверенна държава. Бомбардировките са част от операцията обявена в името на защита на интересите на албанското население в района. Няма точна оценка на жертвите вследствие на бомбардировките, но те надхвърлят 2 хиляди души. Около 10 хиляди са ранени. Щетите в материално отношение възлизат на десетки милиарди долари. Поразена са Сръбската телевизия, мостове, училища, частни домове и е нанесен тежък удар по сръбската военна и цивилна инфраструктура.Бомбардировките продължават до 10 юни 1999 г., когато Белград се съгласява да оттегли силите си от Косово. На територията на областта са разположени многонационални сили под командването на НАТО. Администрацията на Косово е поета от мисията на ООН там. Армията за освобождение на Косово, демилитаризирана през септември 1999 г., се трансформира в Орган за защита на Косово с цивилни служители. През февруари 2000 г., институциите на „Република Косово” са разпуснати. Мисията на ООН изгражда автономни институции - президент, парламент и правителство. Русия категорично се противопоставя на бомбардировките и прекъсва отношенията си с НАТО. 20 години след операцията сърбите все още не са склонни да простят на Алианса и категорично отказват да станат част от него, въпреки стремежа си за членство в ЕС. На 25 март 1999 г. Народното събрание на България приема декларация относно изострянето на кризата в Косово. В нея се посочва, че страната ни няма да участва пряко или косвено във военни действия в Югославия. Заедно с това се изразява солидарност с евроатлантическата общност.", "date": "2019.03.24", "title": "Навършват се 20 години от бомбардировките на НАТО в Югославия"}
{"url": "http://www.cross.bg/vyatur-ymeren-maksimalnite-1599903.html", "text": "/КРОСС/ Слънчев и топъл пролетен ден ни очаква днес, сочи прогнозата за времето на НИМХ.Ще духа слаб до умерен вятър от север-северозапад. Максималните температури ще са между 16° и 21°, като по-ниски ще останат в Източна България – между 12° и 15 градуса.По Черноморието ще е предимно слънчево. Ще духа слаб до умерен северен вятър, който до края на деня ще се ориентира от юг-югоизток. Максималните температури ще са между 12° и 15°, а температурата на морската вода се покачва и вече е 9-10 градуса.В планините също ще преобладава слънчево време. Ще е ветровито, с умерен до силен вятър от север-североизток. Максималната температура на височина 1200 метра ще е около 9°, на 2000 метра - около 2°.", "date": "2019.03.24", "title": "Неделята – слънчева и топла  "}
{"url": "http://www.cross.bg/pylev-diny-kobrata-1599894.html", "text": "/КРОСС/ В изключително невероятна битка в САЩ Кубрат Пулев записа една от най-големите си победи, след като с огромна аркада над окото успя да оцелее в мача срещу Богдан Дину и в рунд №7 успя да го нокаутира за 27-а победа в професионалния бокс.Мачът в Калифорния беше един от най-тежките мачове за българина, който получи тежка серия от удари в 4-ия рунд, които доведоха до отварянето на сериозна аркада над лявото око на Кубрат Пулев. Българинът обаче не трепна и използва края на рунда и 5-ия, за да премине в офанзива и да смачка своя съперник.Така се стигна до 7-ия рунд, в който Пулев прати два пъти в нокдаун своя съперник, а при третия главният рефер взе решение и прекрати мача, провъзгласявайки Кобрата за победител с нокаут.Мачът не премина и без трудни за съдията решения, като в 7-ия рунд Пулев беше пред угрозата да бъде дисквалифициран. При първия нокдаун той нанесе допълнителен удар, когато Дину вече беше паднал, а румънецът се опита да се възползва от това, показвайки че не може да се изправи. Съдията обаче прецени, че ударът е бил случаен и няма да последва дисквалификация. Чувайки тези думи, Дину веднага скочи на крака и продължи боя, а Пулев беше лишен от една точка от актива си. Това обаче не промени хода на двубоя, а Пулев заслужено довърши своя съперник още в същия рунд.Това беше 27-и успех на професионалния ринг за Кубрат Пулев, който записа 2 нокдауна в мача и след аркадата не позволи почти нито едно точно попадение на своя съперник. Румънецът започна по-добре и в началото успя да нанесе няколко точни удари с лява ръка. Кобрата от своя страна започна по типичен начин - спазване на дистанция и проучване на съперника. Рунда завърши с добри леви удари от страна на Кобрата, който отби и няколко опити за крошета на своя опонент. И вторият рунд беше оспорван с няколко много точни попадения от страна и на двамата. Към края на рунда Дину нанесе две отлични крошета, но Пулев съумя бързо да се отдалечи и на  свой ред пробва няколко атаки, но и румънецът показа добро придвижване в защита. Дину започна по-активно и успя да притисне Кобрата в ъгъла, нанасяйки няколко много чисти удара. Кубрат успя бързо да се съвземе, но румънецът продължи да е по-активен в атака. В последната минута Дину отново нанесе два тежки удара с дясна ръка и си гарантира успеха в рунда. Дину успя да отвори аркада над лявото око на Кобрата в самото начало на рунда, като цялото лице на българина беше обляно в кръв. Той обаче оцеля без да падне, независимо че Дину направи страховити атаки в следващите 30-ина секунди след точното попадение над окото на Пулев. В края на рунда Кобрата подгони съперника си в опит да го удари. На почивката се видя, че на едно и също място са се отворили две големи аркади. С усмивка на лице Пулев излезе на ринга, но аркадата отново се отвори след един удар от страна на Дину, който продължи да търси попадения в аркадата на Кобрата. Румънецът предприе интересна стратегия, с която опитва удар и, ако не сполучи, веднага търсеше клинч, за да забави темпото в мача, който до този момент контролираше. В последната минута Пулев увеличи темпото, но трудно намираше начин да атакува чисто през стабилния гард на съперника си. Пулев успя отново да атакува силно в първата минута на рунда, вкарвайки 3 чисти попадения в главата на румънеца. До края на рунда българинът продължи да диктува темпото и спечели и този рунд. Пулев направи страховита акция в началото на 7-ия рунд и успя да прати в нокдаун своя съперник. Съдията обаче спря отброяването, след като видя, че Пулев е ударил съперника си, когато вече е паднал. Дину остана на пода, а реферът определи ударът за случаен, което означаваше, че Пулев няма как да бъде дисквалифициран за този удар. Чувайки това, Дину веднага стана, но отнеха и точка от актива на Пулев. Това обаче не промени нагласата на Кубрат към рунда - той продължи да връхлита върху съперника си и с кроше и прав прати румънеца на пода - втори нокдаун.Кобрата прати за 3-и път в нокдаун своя съперник - Дину този път не се изправи, а реферът прекрати мача - техническо нокаут и победа за Кубрат Пулев. Битката е планирана като 10-рундова и ще бъде дебют за Кобрата отвъд Океана, след като наскоро той подписа договор с промоутърската компания \"Топ Ранк\". От няколко седмици вече Пулев е в Лас Вегас, където се подготвя с добре известни спаринг партньор – Рафаел Зумбано-Лав, Майкъл Хънтър и Хасим Рахман.Определено Пулев е в по-добра позиция от съперника си преди боя, тъй като влиза в него с 6 поредни победи в актива си. Далеч зад него остана единствената му загуба в професионалната кариера - нокаутът срещу Владимир Кличко през 2014 година. Докато румънецът допусна единствената си загуба в кариерата в последния си мач. През ноември 2018 г. Дину бе нокаутиран от Джарел МилърКантарът на двамата бойци преди срещата показа разлика от почти 5 килограма в полза на Кобрата. Той тежи 113.31 кг., докато румънският боксьор е 108,68 кг. Двамата показаха взаимно уважение и си стиснаха ръцете след кантара и традиционното изправяне лице в лице, които се проведоха в Лос Анджелис.", "date": "2019.03.24", "title": "Кобрата нокаутира Дину"}
{"url": "http://www.cross.bg/zahariya-monah-zapitvaneto-1599876.html", "text": "/КРОСС/ Преподобни Захария бил син на египтянина Карион, който оставил жена и деца и отишъл в манастир, където приел монашество. Карион взел със себе си и Захария, понеже майката не могла да го изхрани. Макар и по-млад от много старци в манастира, Захария се удостоил с големи благодатни дарове. От благодатта Божия усещал като да му гори цялата вътрешност.На запитването на св. Макарий, кое нещо прави монаха истински монах, Захари отговорил:- Онова, което непрестанно ни принуждава да изпълняваме заповедите Божии.А на запитването на стареца Мойсей, що значи да бъдеш монах, Захария хвърлил своята килимявка и я стъпкал с нозете си, като казал:- Ако човек не бъде тъй сърдечно съкрушен, не може да бъде монах.Захария е бил голямо светило между монасите в пустинята и млад се преселил при Господа.", "date": "2019.03.24", "title": "Св. преподобни Захария монах"}
{"url": "http://www.cross.bg/preskonferentziya-provede-tzentralata-1599892.html", "text": "/КРОСС/  В централата на БСП на ул. \"Позитано\" 20 ще се проведе пресконференция от 11.00 часа. Това съобщиха от пресцентъра на партията.В пресконференцията ще вземат участие водачът на листата на БСП за предстоящите евроизбори Елена Йончева и секретарят на ПГ на \"БСП за България\" Кристиан Вигенин.", "date": "2019.03.24", "title": "В централата на БСП ще се проведе пресконференция "}
{"url": "http://www.cross.bg/dnevniya-arabadzhiev-iiordan-1599884.html", "text": "/КРОСС/ Близо 500 български шофьори ще протестират идната сряда в Страсбург, ако в понеделник спорният пакет \"Мобилност\" бъде включен в дневния ред на Европейския парламент (ЕП). Това заяви изпълнителният директор на Съюза на международните превозвачи Йордан Арабаджиев в Пловдив, където се провежда отчетно-изборно събрание на организацията.Приетата на форума декларация ще бъде изпратена още тази вечер както на председателите на Европейския парламент и Европейската комисия, така и на личните електронни пощи на всички евродепутати.Ако пакетът мобилност залегне в дневния ред на последната сесия на Европарламента, това ще е явно нарушаване на процедурните правила, категоричен е Йордан Арабаджиев:\"Безпрецедентен случай е, нещо, което е отхвърлено 3 пъти в Европарламента, да се вкарва за 4-и път. Два от трите доклада не са приети на комисия и никой не знае в действителност, какво ще се гледа. Всичко показва, че те на всяка цена искат да го пробутат този пакет“.Само няколко са оспорваните промени в пакета, припомни Йордан Арабаджиев:\"Връщането на камиона, връщането на водача - принудително. Спането в кабината да бъде разрешено до изграждането на съответните сертифицирани паркинг зони и командироването“. ", "date": "2019.03.24", "title": "Близо 500 български шофьори излизат на протест, ако пакет \"Мобилност\" е в дневния ред на ЕП"}
{"url": "http://www.cross.bg/tema-evropeiiskiya-govori-1599895.html", "text": "/КРОСС/  Оставки в правителството. Говори министърът на правосъдието в оставка Цецка Цачева. Проф. Николай Овчаров: Антиосманската идеология и тероризмът. Ексклузивно: Актьорът Ян Енглерт в студиото на БНТ. Новото вдъхновение на Божана Апостолова. Живот от солени шеги: Явор Гърдев с покана за премиера.Тайните на диктаторите: Интервю с личната гадателка на Николае Чаушеску. Рецепта за щастие. Защо българите са най-нещастни в Европейския съюз? Говорят специалистите. „Къси разкази\" на Мария Йотова: Ежедневни герои. Историята на една жена-заварчик. Председателство по време на кризи: Румъния, начело на Европейския съюз. Говори външният министър Теодор Малешкану. „Животът е хубав\", с актрисата Лилия Маравиля, пред Мариян Станков - Мон Дьо. ", "date": "2019.03.24", "title": "Теми и гости в сутрешните блокове на телевизиите на 24 март "}
{"url": "http://www.cross.bg/nato-preminava-slyzhba-1599881.html", "text": "/КРОСС/  - Цар Калоян превзема Варна, с което градът преминава от Византийската империя в България. - Арта е присъединена към Османски Епир. - Йохан Себастиан Бах завършва своите шест „Бранденбургски концерта\". - На руския престол се възкачва император Александър I. - В България е назначено либерално правителство начело с Драган Цанков. - Немският бактериолог д-р Робърт Кох обявява, че е открил причинителя на туберкулозата - Mycobacterium tuberculosis. - Започва строителството на Нюйоркското метро. - По нареждане на правителството започват арести на членовете на Върховния македоно-одрински комитет (ВМОК).- С Указ на цар Борис III се премахва наборната военна служба и се преминава към платена доброволческа служба на войнишкия състав. - Гърция е провъзгласена за република.- Подписано е споразумение с Антантата за окупационния дълг: 25 000 000 златни франка, платими за 10 години при 5% лихва.- Втора декларация на „10-те\" водачи на опозицията (без комунисти) за скъсване на съюза с Германия, отхвърлена от регентите. - За първи път на церемониите по връчване на наградите „Оскар\" за най-добър филм е избран чуждестранен - английската екранизация на „Хамлет\".- Възстановени са дипломатическите отношения със САЩ, прекъснати през 1950 г.- Мария Естела Перон е свалена от власт като президент на Аржентина чрез държавен преврат. - Гриша Филипов е освободен от поста министър-председател. - Край Аляска става една от най-големите в историята екологични катастрофи - от супертанкера „Ексон Валдес\" в морето се изливат повече от 240 000 барела суров петрол. - Открита е кометата Шумейкър-Леви 9. - Косовска война: НАТО предприема въздушни военни действия срещу Югославия, като така за пръв път НАТО атакува суверенна държава. ", "date": "2019.03.24", "title": "24 март в историята"}
{"url": "http://www.cross.bg/mangoto-izklyuchitelno-kletki-1599878.html", "text": "/КРОСС/ Според последни проучвания, плодът манго може да се окаже изключително полезен в превенцията срещу рака, съобщава Мениджър Нюз.Учени от Тексаския изследователски център твърят, че веществата, съдържащи се в мангото, могат да предотвратят развитието на ракови клетки. Те признават, че антиоксидантите в този плод са 4-5 пъти по-малко, отколкото например в боровинките или нара, но въпреки това, основните антиоксиданти, който задават противораковия ефект, са полифенолите, на които мангото е изключително богато.Според американските изследователи, мангото е особено ефективно за предотвратяване на рак на гърдата и рак на дебелото черво. Изследователите обясняват, че туморните клетки, които се развиват в тези органи, са най-чувствителни към полифенола, който задава клетъчна смърт, но без да засяга здравите клетки. ", "date": "2019.03.24", "title": "Манго срещу рак"}
{"url": "http://www.cross.bg/zahariya-mart-selevkiya-1599888.html", "text": "/КРОСС/ На 24 март, ден преди Благовещение , Православната църква почита паметта на Св. преподобни Захария и Св. Артемон Селевкийски. Преподобни Захария бил син на египтянина Карион, който оставил жена и деца и отишъл в манастир, където приел монашество. Карион взел със себе си и Захария, понеже майката не могла да го изхрани. Макар и по-млад от много старци в манастира, Захария се удостоил с големи благодатни дарове. От благодатта Божия усещал като да му гори цялата вътрешност. На запитването на Св. Макарий, кое нещо прави монаха истински монах, Захари отговорил: Онова, което непрестанно ни принуждава да изпълняваме заповедите Божии.А на запитването на стареца Мойсей, що значи да бъдеш монах, Захария хвърлил своята килимявка и я стъпкал с нозете си, като казал:Ако човек не бъде тъй сърдечно съкрушен, не може да бъде монах. Захария е бил голямо светило между монасите в пустинята и млад се преселил при Господа. Блаженият Артемон бил родом от писидийския град Селевкия, където отраснал и бил възпитан. Той водел благочестив живот, когато светите апостоли проповядвали на света Христовото учение. Веднъж Свети апостол Павел дошъл в Селевкия, където сред гражданите, подобно на светилник, който не може да се укрие, блестял с добрите си дела Артемон.Понеже бил утвърден в Христовата вяра и в него изобилствувала божествената премъдрост, свети апостол Павел го определил за пастир и учител, ръкоположил го за първи епископ на Селевкия Писидийска. Блаженият Артемон ръководил добре и богоугодно повереното му паство. За всички бил пристанище на спасение. За вдовици, сираци и бедни бил незаменим покровител, чудотворен лечител на душите и телата. Прекарал живота си благочестиво и богоугодно и починал в дълбока старост. На 24 март имен ден празнуват Захари , Захарина , Хари .", "date": "2019.03.24", "title": "На 24 март имен ден празнуват две от най-сладките имена!"}
{"url": "http://www.cross.bg/kykychka-godina-stena-1599880.html", "text": "/КРОСС/ На днешния ден в полския град Катовице е роден един от най-великите алпинисти за всички времена – Йежи Кукучка (Jerzy Kukuczka). Той е вторият човек, успял да изкачи всички 14 главни върха над 8000 метра.Йежи Кукучка е от чисто планинско потекло – той е с гуралско родословие (гуралите са планинци, обособили се като народност в Татрите преди 5 до 7 века). Родителите му са от Истебна, Бескид Шльонски масив, почти на границата със Словакия. Те работят в Катовице, където израства и учи младият Кукучка. Той още от малък е закърмен в духа на спорта - баща му се занимава със ски бягане. Като ученик започва да прави и самостоятелни обиколки из Бескидите, да участва в организирани походи по планински туризъм. Всичко това заражда и укрепва неговата привързаност към планините, която определя целият му живот.Преди да започне да се занимава с катерене, Кукучка прекарва една година в пещерното дело. Първият му истински досег със скалите е в ниската Краковско-Ченстоховска Юра. Както самият Юрек се изразява, „само след няколко метра катерене вече знаех, че това е моето предопределение”. През 1965-а година изкарва курс и се записва в Харцерския алпийски клуб „Генерал Мариуш Заруски” в родния си град.В Татрите на бърза ръка се справя с множество сложни турове през всички сезони. Има и редица впечатляващи  зимни изкачвания – първи или повторения – в родните планини. През зимата на 1971-а, при опит за първо зимно преминаване на диретисимата на Казалница, загива партньорът му Пьотър Скорупа – неговият първи другар по свръзка. Това преживяване за малко не отказва Кукучка от алпинизма.Любопитна подробност е, че първите му изяви в чужбина са в България. През 1971-а година с К. Бараньок и М. Кулиг преминава някои от най-трудните турове в Рила – диретисимата на Мальовица (2.08., второ изкачване), „Сливен” на Червената стена на Дяволските игли (4.08., първо полско изкачване), „ВИФ” на Средния Купен (5.08., второ изкачване), супердиретисимата на Злия зъб (11.08., второ изкачване). На 15.08. прокарва и нов маршрут по лявата част на Червената Стена.След това Кукучка оставя своята следа и в Алпите – участва в прокарването на полската диретисима на Торе Триесте и първото преминаване на реброто на Чима дел Банкон през 1972-а. Година по-късно пръв преминава и „Виа дел Идеале” на Мармолада. По-късно прави и други премиери – нов път по северната стена на Пти Дрю, както и до Поан Елен в масива на Гран Жорас.В началото на 1981-а година пък е с „Клуб Високогурски” от Катовице в планините на Нова Зеландия и Австралия. В „Южните Алпи” Кукучка участва заедно с Ришард Варецки и Лудвиг Мушьол в прокарването на два нови маршрута по средата на югозападната стена на Мелт Брън (3167 м.) и по дясната част на западната му стена. С Ришард Палвовски и Кшищоф Виелицки пък траверсират Маунт Дампиър (3440 м.) от западното седло на Маунт Хикс (3183 м.) до Грийседл.Пътят на Йежи Кукучка в най-високите планини започва от Аляска. През 1974-а той участва в Шльонската експедиция в масива Сейнт Илайъс.и по Южната стена на северноамериканския първенец Маккинли (6194 м.), на който и стъпва. На слизане получава измръзвания на краката, но успява да се излекува. През 1976-а година успява да се изкачи на връх Кохе Тез (7105 м.) в Хиндукуш. Две години по-късно прави първо изкачване по източното ребро на Източен Тирич Мир (7692 м.) и първо въобще на връх Бинду Гул Зом (6340 м.).Кариерата си на хималаист Юрек Кукучка започва през 1977-а година на Нанга Парбат. Там той активно участва в изграждането на първите 4 лагера и накрая заедно с Марек Пронобис и Мариан Пиекутовски в единствената атаката към върха. По маршрута на Ханс Шел от предишната година достигат до Южния Връх (8040 м.). Скален праг и влошаващото се време обаче ги отказват от нови опити и на другия ден те слизат надолу, след което експедицията е прекратена.Три години по-късно, този път на Лхоце, по класическия маршрут, Кукучка записва и първия си успех на осемхилядник. Това става на 4.10.1979 г., заедно с Януш Скорек, Анджей Чок и Зига Хайнрих. Следва Еверест, по нов път – по Южното ребро – отново с Анджей Чок. Датата е 19.05.1980 г. Единствено на този връх Йежи използва кислородни бутилки. Това е и преломен миг за него – след това Юрек започва да прилага по-различен подход към своите изкачвания.На 15.10.1981 г. Кукучка стъпва на своя трети връх от категорията на най-високите. Това е Макалу, преминат по Северозападния гребен от Юрек. Той е и първият човек, осъществил самостоятелно изкачване на този осемхилядник, след като другарите му Войчиех Куртика и Алекс Макинтайър се отказват в течение на тежките дни, прекарани по склоновете на тази планина.На 30.07.1982 г., само двамата с Куртика, стъпват на Броуд пик. Това изкачване обаче е нелегално и за него дълго време се говори само в най-близко обкръжение, за да не последва забрана за посещаване на Пакистан.През 1983-а година, отново с Куртика, Кукучка прави още две изкачвания на осемхилядници, този път в Каракорум. На 1.07. са на Гашербрум 2, в алпийски стил по класическия маршрут. На 23.07. пък са на Гашербрум 1, преодолявайки за първи път страховитата Югозападна стена на върха. Те пресрочват с няколко дни разрешителното, но успяват да слязат преди носачите да са потеглили обратно без тях.На следващата година, Броуд пик вече е изкачен и официално и пак само с Куртика. Това се случва на 17.07., като при това е направен пълен траверс на масива!На 21.01.1985-а година Йежи Кукучка и Анджей Чок, като участници в полска експедиция начело с Адам Билчевски, правят първото изкачване на Дхаулагири в рамките на календарната зима (както вече стана ясно, това също е постигнато без кислородни бутилки!). Кукучка дори не слиза до базовия лагер, а отива направо към Чо Ойю. Там той се присъединява към полско-канадска експедиция, водена от Анджей Завада. На този връх Юрек стъпва само три дни след първото зимно изкачване (Дело на Мачией Барбека и Мачией Павликовски), този път със Зига Хайнрих. Това се случва на 15.02. – по-малко от месец след достиганото до Дхаулагири! Освен това, и в двете експедиции Кукучка дейно участва не само в атаките към върха, но и в работата по височинните лагери и обработването на маршрутите. Също така, Йежи вече е втори по брой изкачени осемхилядници.На 13.07. същата година на най-високата точка на Нанга Парбат са Кукучка, Хайнрих, Славомир Лободжински и Карлос Карсолио. Последният, също участник в експедицията на Павел Мулаж, става първият мексиканец, стъпил на осемхилядник. Върхът е достигнат след първо цялостно преминаване по Югоизточното ребро (на вездесъщата Рупалска стена). Така в рамките на по-малко от половин година Кукучка е на три осемхилядника. За съжаление, на Нанга Парбат загива членът на експедицията Пьотър Калмус.През есента на същата година Юрек участва и в експедиция на Януш Майер от катовишкия „Клуб Високогурски”. Целта й е Южната стена на Лхоце. За съжаление, лошото време и трудностите по тази огромна и стръмна стена се оказват непреодолими. Кукучка губи битката със стената, а също така и своя партньор Рафал Холда.На третия най-висок връх в света – Кангчендзьонга – Кукучка отново прави първо зимно изкачване. Това се случва на 11.01.1986 г., а партньор този път му е Кшищоф Виелицки. Ръководител на експедицията на „Клуб Високогурски” в Гливице е Анджей Махник. Освен големият успех, отборът е сполетян и от голямо нещастие – ненадейно високо в планината заболява и умира Анджей Чок. Това е пореден удар по Кукучка, още един негов добър другар загива в планината.През лятото на същата година, Кукучка и Тадеуш Пьотровски изкачват К2 по много труден маршрут по Южната стена. Двамата са участници в международна експедиция, оглавявана от д-р Карл-Мариа Херлигкофер. На върха са на 8.07. На слизане, обаче, Пьотровски пада и загива. Ето и думите на самия Кукучка за пристигането му в базовия лагер: „Сред тълпата от хора едни ме поздравяваха, други ми изказваха съболезнования. Всички бяха сърдечни и симпатични. Италианският лекар се интересуваше от моето здраве. Един ме снимаше с камера, друг записваше моя несвързан разказ. Четири дни по-късно летях с хеликоптер към Скарду. Още веднъж обхванах с поглед К2. Но не изпитах радост от преминаването по тази великолепна стена само с един партньор, от части в алпийски стил, без кислород. Последните ми преживявания бяха прекалено тежки, а цената на победата – твърде висока.”През есента на 1986-а година, седемчленна експедиция, ръководена от Кукучка и организирана от Артур Хайзер, решава да атакува Манаслу и Анапурна. Продължителни влошавания на времето обаче забавят действията на алпинистите прекалено много. Когато на 10.11. Юрек и Хайзер са на върха, „битката за Хималайската корона” вече е загубена (Райнхолд Меснер стъпва на Лхоце по-малко от месец по-рано, на 16.10.). На Кукучка остават още Анапурна и Шишапангма. Все пак, това е девети нов маршрут към осемхилядник, а за младият Хайзер – първи връх от най-високите.Кукучка и Хайзер все пак се отправят към Анапурна. На 03.02. успяват да запишат първо зимно изкачване на върха (признато е, че южнокорейците са излъгали за своя успех през 1984-а).Своята „колекция” Йежи Кукучка завършва на 18.09.1987 г. на Шишапангма. Самият той ръководни 13-членната международна експедиция. Освен него, на върха са още Ришард Варецки (първо полско изкачване), Ванда Руткиевич (четвърти осемхилядник за нея), Елса Авила (първа мексиканка и латиноамериканка и най-млада алпинистка на осемхилядник), Карлос Карсолио (първи латиноамериканец с два от най-високите върхова), Рамиро Наварете (първи еквадорец с такъв връх). На следващия ден, в алпийски стил по нов маршрут на върха са и Стийв Ънч и Алън Хинкс. А Кукучка и Хайзер стигат и до неизкачвания дотогава Йебокангал (7365 м.).След тази експедиция, както може да се предположи, следват празненства, чествания, интервюта, участия, които започват още от Катманду и продължават близо година. През този период Кукучка не участва в нови експедиции. Но той си остава скромния човек, когото всички познават и безкрайно уважават, заради възможностите, постиженията и това, което е направил за мнозина други. Целият този „шум” даже смущава полякът, който не желае да е център на вниманието, а е доволен, че тази „тежест” и „задължение” вече не е на раменете му. Най-добре за Кукучка пише Меснер, в поздравлението си лично до Юрек – „Ти не си втори. Ти си велик. Твой: Райнхолд” А самият Кукучка казва за себе си: „Аз съм човек като всички останали”.През 1988-а Кукучка оглавява експедиция по Южната стена на Анапурна. Той и Хайзер предприемат опит и за преминаване на всички върхове над 8000 метра в масива. Но стигат само до Източния връх (8010 м.). Все пак, нов маршрут по тази впечатляваща стена е прокаран, но в планината завинаги остава Рамиро Наварате, който загива на слизане, след като също стъпва на Източния връх.Година по-късно, на 24.10.1989 г. загива Йежи Кукучка, след падане от Южната стена на Лхоце, където е достигнал около 8200 м. Причина за смъртта на Кукучка е скъсване на въжето. Той е надживян от съпругата си и двата си сина. През 1992-а година е издадена книгата на Кукучка „Моят вертикален свят: изкачването на осемхилядниците”. ", "date": "2019.03.24", "title": "24 март 1948 г. – Ражда се Йежи Кукучка"}
{"url": "http://www.cross.bg/chasa-provede-zala-1599891.html", "text": "/КРОСС/ От 09.00 часа в СУ „Св. Климент Охридски\" ще се проведе кандидатстудентски изпит по журналистика (писмен), а от 14.00 часа по математика I.От 10.00 часа в Южния парк ще се проведе отворена тренировка на adidas Runners Sofia.От 11.00 часа в централата на БСП на ул. \"Позитано\" 20 ще се проведе пресконференция. Ще участват водачътна листата на БСП за предстоящите евроизбори Елена Йончева и секретарят на ПГ на БСП Кристиан Вигенин.От 12.00 часа в зала „Универсиада\" ще се състои последният мач на турнира на БУБА Баскетбол Sofia Vivacom Cup 2019 между отборите на Байерн Мюнхен и Реал Мадрид.От 16.00 часа в зала 1 на НДК ще се състои фолклорен концерт „Ансамблите на България\" - 1-ва част.От 17.00 часа епископ Поликарп ще оглави Архиерейска вечерня в древния софийски храм \"Св. София - Премъдрост Божия\".Межди 18.30 и 20.30 в Литературен клуб „Перото\" ще бъде представена книгата \"Баш майстора завинаги\".От 19.00 часа в зала „България\" Софийската филхармония и Фортисимо Фамилия представят Гершуин.От 11.00 до 13.00 часа в Туристически комплекс \"Акве Калиде\" във Ветрен ще се проведе детската работилница „Арт-И-Факти\".От 11.00 часа на Терасата до Културен център „Морско казино\" ще се проведе кратък велопоход и почистване на плаж в района на Бургаски корабостроителници. Събитието е част от инициативата „Бургас рециклира\"От 11.30 часа в зала 2 на Експоцентър „Флора\" ще се състои съвместен концерт на двамата китаристи Майкъл Бътън - Великобритания, и Александър Южанин - Русия.От 09.30 часа до 17.00 часа в Аула на Икономическия университет-Варна ще се проведе Национален форум „Ветроходство в Черно море\".От 11.00 часа в храм „Св. Атанасий\" ще се проведе лекция на тема: „Христос и жената\" с лектор ставрофорен иконом Дончо Александров.От 11.00 часа пред паметника на Цар Калоян зад Съдебната палата ще бъде отдадена почит на цар Калоян.От 10.00 часа в парк „Дружба\" ще започне инициативата „Спортувай в парка\".От 11.00 часа в залата на ОУ „Димитър Благоев\" ще се проведе състезание по правопис на английски език „Спелинг Бии\".От 11.00 часа в Mall Велико Търново ще се проведе Винено изложение, организирано от Sommelier.BG.От 11.00 и 14.00 часа в Голяма зала на Община В. Търново ще се проведе Международен фестивал за анимационни филми „Златен кукер\".От 11.00 часа в зала 30 на Младежки дом ще се проведе Пролетен концерт на учениците от класовете по цигулка към Младежки дом.От 10.00 часа в залата на Народно читалище \"Славяни-1992\", град Дунавци, кметът на Община Видин Огнян Ценков и заместник-кметът по хуманитарни дейности Венци Пасков ще присъстват на отчетно-изборното събрание на читалището.От 09.00 часа в катедралния храм „Свети Апостоли\" негово високопреосвещенство Врачанският митрополит Григорий ще оглави Архиерейска света Литургия.От 11.00 часа в Държавен куклен театър „Дора Габе\" ще се играе кукленият спектакъл „Приказка за Ох\".От 09.30 часа в храм „Св. Св. Кирил и Методий\" Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия.От 9.00 часа в митрополитския храм „Св. вмчца Марина\" Знеполският епископ Арсений ще отслужи Архиерейска света литургия.От 17.00 часа жителите на кв. „Кършияка\" отново ще излязат на протест в защита на парка там.В 11.10 часа евродепутатът Андрей Новаков и народният представител от ГЕРБ Пламен Нунев ще посетят Басарбовския манастир и ще проведат среща с кмета на село Басарбово. В 12.15 часа те ще бъдат в град Две могили, където ще посетят местни предприятия. Визитата ще завърши в с. Ценово. Там ще се проведе среща с кмета на Община Ценово д-р Петър Петров и екипа му, а в 16.00 часа пред местни жители ще бъде представена платформата на „Селоводител\", чийто създател е именно евродепутатът от ГЕРБ.От 11.00 часа в салона на ДКТ - Сливен спектакълът „Копче за съб\" ще отбележи 15 години на сцената и 200-тно представление.От 10.30 часа в НЧ „Св. Климент Охридски\" ще се състои награждаване и официално закриване на XIX Национален детски фолклорен конкурс „Орфеево изворче\".От 11.00 часа в Кукления театър ще се играе постановката „Алиса в страната на чудесата\".   ", "date": "2019.03.24", "title": "Предстоящи събития в страната за 24 март"}
{"url": "http://www.cross.bg/vzemesh-dobra-zhena-1599875.html", "text": "/КРОСС/ \"Непременно се ожени - ако вземеш добра жена, ще си щастлив; ако вземеш лоша - ще станеш философ.\"Сократ", "date": "2019.03.24", "title": "Непременно се ожени - ако вземеш добра жена"}
{"url": "http://www.cross.bg/druvcheta-kavarna-administratziya-1599908.html", "text": "/КРОСС/ Двеста дръвчета бяха засети вчера в Каварна, съобщиха от общинската администрация. Те са от видовете див рожков, явор, червен дъб, кипарис, чинар и други. С част от тях бе залесена „Гората на надеждата“. Първите дървета в нея са от 1906 г. при обявяването на Каварна за град. Млади дръвчета ще се разлистят и по улиците на града, както и в дворовете на училища и детски градини.В залесяването се включиха ученици заедно с родителите и учителите си, служители от общинската администрация и общинското предприятие „Чиракман“. Амбицията на кмета Нина Ставрева е инициативата със засаждане на млади фиданки да се превърне в традиция.", "date": "2019.03.24", "title": "В Каварна засадиха 200 дръвчета  "}
