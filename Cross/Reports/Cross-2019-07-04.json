{"url": "http://www.cross.bg/bulgariya-rysiya-voiina-1608354.html", "text": "/КРОСС/  Изложбата \"Признаци на свобода и героизъм\" беше открита в Руския културно-информационен център по повод 140-годишнината от създаването на дипломатически отношения между Русия и България . Тя съдържа живописни платна на български и руски художници, исторически документи и снимки от времето на Руско-турската освободителна война 1877-1878 г.В тържествената церемония по откриването участваха вицепремиерът на България Илиана Йотова, съветникът на посолството на Русия в България Алексей Новоселов, ръководителят на представителството на Россотрудничество Ирина Живихина, представители на обществените организации, творческа интелигенция, руски сънародници, както и авторите на картините, представени в изложбата - Николай Русев и Марина Варенцова -Русева.Изложбата е посветена на 140-годишнината от руско-турската война от 1877-1878 г по време, на която България е била освободена от османско иго и е установила своята държавност. В изложението са показани портрети на героите от тази освободителна война - водещите имена на руския генералитет Ф.Ф. Радецки, ген. Скобелев, генерал Гурко, руския император Александър II, батални платна от военни битки. Изложбата включва също гравюри, както и уникални снимки и документи.", "date": "2019.07.04", "title": "Изложба в РКИЦ бе открита по повод 140-годишнината от създаването на дипломатически отношения между Русия и България"}
{"url": "http://www.cross.bg/bulgariya-poslanikut-rysiya-1608350.html", "text": "/КРОСС/ Паметник на княз Алексей Церетелев, генерален консул на Русия в Пловдив след Освобождението на България, беше открит в село Церетелево, Пловдивско, което носи неговото име. На церемонията присъства посланикът на Русия в България Анатолий Макаров, посланикът на Беларус в България Александър Лукашевич, посланикът на Казахстан в България, Темиртай Избастин, ръководителят на Представителството на Россотрудничество Ирина Живихина, Ирина Афанасиева - член на Съвета на Руската федерация. От българска страна присъстваха вицепремиерът и министър на отбраната Красимир Каракачанов, областния управител на Пловдивска област Здравко Димитров, почетния консул на Русия в Пловдив Георги Гергов, пловдивският митрополит Николай и други гости.", "date": "2019.07.04", "title": "Паметник на княз Церетелев беше открит в едноименното село в Пловдивска област"}
{"url": "http://www.cross.bg/kompaniyata-bulgariya-godini-1608351.html", "text": "/КРОСС/  България е една от топ дестинациите за компаниите за онлайн залози в последните години. Заключението идва от компанията с най-големи традиции на световния пазар в бранша William Hill, които през този месец отбелязаха 10 години присъствие на своя съпорт център у нас. „Тук има професионалисти от най-високо ниво и заради това още преди десетилетие страната беше припозната като успешна дестинация за бетинг компании\", казват от българския център на основаната преди 85 години британска фирма.  „Конкуренцията става все по-ожесточена, което налага и все по-голяма борба за талантливи кадри. Ние ги печелим с предизвикателство, възможност да се докажат и не на последно място - с приятелска, но професионална работна атмосфера\", допълват от родния екип. Само преди дни компанията  прие личните поздравления на посланика на Великобритания Н.Пр. Ема Хопкинс по повод 10-ия си рожден ден у нас. Нейно Превъзходителство беше сред официалните гости на празненството на българския офис на компанията. А ролята на качествените служители в България отново не беше подмината.„Десетият ни рожден ден е празник за всеки наш служител, защото на тези хора дължим огромна част от успеха на компанията в България\", заяви Филип Ле Фърв, директор „Клиентски операции\" пред служители, гости и британски дипломат №1.България е една от осемте страни в света, в които William Hill присъства с офис. В този в София работят 270 души - предимно млади ентусиасти с перфектно владеене на език, комуникативни умения и страст към спорта. Те осигуряват съпорт на 6 езика на клиентите. Футбол, тенис, хокей на лед, бокс, баскетбол, снукър, както и специфичните надбягвания с хрътки и коне с детайлни данни за всяко събитие са част от спортните залози, за които компанията осигурява съпорт. Екипите комуникират по чат, мейл и телефон за по-голямо удобство и бързина на връзката с клиента.", "date": "2019.07.04", "title": "България – гореща дестинация за бетинг индустрията "}
{"url": "http://www.cross.bg/sudebnata-vlast-predvizhda-1608353.html", "text": "/КРОСС/  Усъвършенстване на уредбата, относно атестирането на магистрати, предвижда проектът на Закон за изменение и допълнение на Закона за съдебната власт, който днес бе одобрен от Съвета по прилагане на Актуализираната стратегия за продължаване на реформата в съдебната система.Предложените изменения и допълнения от междуведомствена работна група  бяха обсъдени днес на заседание на Съвета, проведено в Министерството на правосъдието.Проектът предвижда още  привеждане  на  уредбата  на  отстраняването  от  длъжност  на  съдии, прокурори и следователи в съответствие  с Решение № 2 на Конституционния съд от 2019 г, както и с препоръките на Венецианската комисия в този аспект, изложени в Становище № 855/2016 от 9 октомври 2017 г. Прецизират се текстовете относно конкурсите, дисциплинарната отговорност, разглеждането на заявления срещу нарушаване правото на разглеждане и решаване на делото в разумен срок, както и тези, отнасящи се до дейността по извършването  на проверки за почтеност и конфликт на интереси на магистратите, на имуществените им декларации, и за установяване на действия, които накърняват престижа на съдебната власт. След изготвяне на оценка на въздействието, предстои законопроектът да бъде публикуван за обществено обсъждане.", "date": "2019.07.04", "title": "Съветът по съдебна реформа обсъди промени в Закона за съдебната власт"}
{"url": "http://www.cross.bg/arabiya-sayditska-minazh-1608332.html", "text": "/КРОСС/ Властите в Саудитска Арабия оповестиха, че хип-хоп певицата Ники Минаж ще участва във фестивал в страната, предаде Асошиейтед прес.Вестта идва, след като Саудитска Арабия десетилетия наред налагаше ограничения върху шоу представленията на нейна територия.Рапърката е известна с необикновения си стил и хитовете си, сред които \"Anaconda\". Текстовете на някои нейни песни са изпъстрени с ругатни. Тя бе критикувана от християнски организации за изпълнението си на церемонията за наградите \"Грами\" през 2012 г., което бе под акомпанимента на \"танцуващи свещеници\" и включваше екзорсизъм.Саудитските организатори поясниха, че Минаж ще е хедлайнер на Световния фестивал в Джеда на 18 юли.Фестивалът ще бъде предаван по MTV в целия свят.", "date": "2019.07.04", "title": "Нечувано: Скандалната Ники Минаж ще пее в Саудитска Арабия "}
{"url": "http://www.cross.bg/temperatyri-zaradi-poseshteniya-1608346.html", "text": "/КРОСС/ Акрополът ще бъде затворен за посещения в четвъртък и петък следобед заради високите температури, достигащи 44 градуса, предаде АФП, като се позовава на съобщение на гръцкото министерство на културата. Археологическият обект е обичайно отворен всеки ден в продължение на 12 часа от 08.00 часа сутринта, съобщава БТА.Заради високите температури Акрополът ще бъде затворен за посещения днес между 13.00 и 16.00 часа.Акрополът не за първи път е затварян заради високи температури. Властите се опасяват от прилошаване на туристи по време на жегите през лятото. ", "date": "2019.07.04", "title": "Затварят Акропола в Атина заради жегите"}
{"url": "http://www.cross.bg/latino-salsa-picnic-1608345.html", "text": "/КРОСС/ След като латино музиката оглави световните чартове и започна да диктува тенденциите в модата и храната дойде време и за първия по рода си Latino Picnic в България. Събитието ще се проведе на 20 Юли 2019г., на брега на язовир Батак, Цигов Чарк, и обединява красивата природа, прясно приготвената храна, свежите напитки и едни от най-добрите латино музиканти и танцьори в страната.програмата започва в 15ч. с изпълнение на живо на кубинската певица Dolores Estrada, която има стотици представления зад гърба си като част от световноизвестния шоу балет ''Internacional Varadero\" . След нея на сцената се качва световната шампионка по салса свободен стил Таня Тончева, която е приготвила атрактивни стъпки и движения по салса, подходящи както за начинаещи, така и за напреднали танцьори.Участник в Latino Picnic е и Димитър Лазаров - De Fuego, който е международен шампион по салса и основател на една от най-големите танцови школи у нас. Освен танцьор, той е певец и създател на музикалната банда \"De Fuego Orchestra\", с която на събитието ще изпълнят популярни латино хитове и свои авторски песни.Организаторите напомнят всички присъстващи да си носят постелкa, шапка или чадър, както и удобни обувки за много танци. ", "date": "2019.07.04", "title": "Латино музиканти превземат Цигов Чарк "}
{"url": "http://www.cross.bg/plazhovete-politzai-reda-1608334.html", "text": "/КРОСС/ \"Смолянски полицаи ще дежурят по плажовете на гръцките курорти в пика на летните отпуски\", съобщи директорът на полицията в Смолян старши комисар Николай Димов.  Служителите на реда от Областната дирекция на полицията в Смолян, ще бъдат включени в съвместни българо-гръцки патрули, които ще бдят за реда в курортите, които са разположени предимно в северната част на Гърция.\"Най-вероятно патрулите ще са в курорта Фанари\", добави старши комисар Димов. Патрулите ще започнат да дават съвместни дежурства от 1 август. През последните години, интересът от страна на българските туристи, спрямо гръцките курорти скочи в пъти и по плажовете на Керамоти, Миродото, Авдира и на остров Тасос постоянно са пълни с наши туристи.Съвместните патрули се правят в интерес на българските туристи, за да помагат при нужда, по-лесно да търсят помощ от нашите полицаи.Същевременно стана ясно, че полицаи от Смолян са командировани да бъдат за реда и по нашето Черноморе.", "date": "2019.07.04", "title": "Смолянски полицаи ще патрулират по плажовете в Гърция "}
{"url": "http://www.cross.bg/medii-sotzialnite-sangur-1608333.html", "text": "/КРОСС/ „Човечеството е използвано безцеремонно от огромни дигитални империи\", заяви съоснователят на Уикипедия Лари Сангър в Декларацията за дигиталната независимост на големите социални медии.В отделен блог пост Сангър призова за бойкот (#SocialMediaStrike) в четвъртък и петък, в името на защитата на личния живот и като част от „усилието да се притиснат мрежите за възстановяване на контрола на личните данни на потребителите\".„Предлагам в тези дни няма социалните медии да бъдат използвани, само за да публикуваме известия, че сме в стачка\", пише Сангър.Сангър иска да има опция за криптиране от край до край, за да могат социалните медии да бъдат „оперативно съвместими\" по отношение на постове в една платформа, които се появяват в друга, както и за универсален набор от протоколи. ", "date": "2019.07.04", "title": "Съоснователят на Уикипедия призова за двудневен бойкот на социалните медии "}
{"url": "http://www.cross.bg/smolyan-pobelya-ot-gradyshka-1608349.html", "text": "/КРОСС/  Силен порой с градушка и гръмотевици вилня над Смолян, съобщи БНР. В рамките на около 20 минути се разрази гръмотевична буря със силна градушка.Пороят блокира движението по пътища и улици в областния град. Пълноводни кални реки потекоха отвсякъде, а зелените площи побеляха от градушката.Снимка БГ Вести ", "date": "2019.07.04", "title": "Смолян побеля от градушка"}
{"url": "http://www.cross.bg/danuk-partiite-ypravlyavashtite-1608343.html", "text": "/КРОСС/ „ГЕРБ въведе нов данък за българските фирми - данък корупция. Този данък ще бъде за всяка фирма, която не подпомага финансово управляващите\". Това заяви зам.-председателят на ПГ на „БСП за България\" Драгомир Стойнев. Той допълни, че  върху тези фирми ще бъде стоварена цялата административна тежест и всички институции ще бъдат вторачени върху всеки, който не даде някой лев на управляващите. „Този данък ще доведе до тоталното изкривяване на политическия процес в България. Предупредихме ви многократно, затова не се учудвайте, когато от Европа дойдат и кажат, че не ставаме дори за чакалнята на еврозоната и Шенген\", обърна се той към управляващите. „Ние сме категорично против финансирането на партиите от юридически лица и забраната в закона трябва да остане\", категоричен бе зам.-председателят на ПГ на левицата Крум Зарков.  Той коментира, че управляващите са се опитали да вкарат рестрикции и са се изправили пред въпроси, които нямат отговор. „Това е така, защото решението, записано в закона досега, е правилното. Налагайки грешно решение, украсено със всякакви финтифлюшки, не го правите правилно\", добави Зарков. Социалистът коментира, че благодарение на много хора, които са полагали усилия много години, е постигнато прозрачно финансиране на партиите. „Управляващите, обаче ни връщат назад. Вместо мнозинството да работи за отмяната на един мониторинг на ЕК, те ни връщат друг, този на ГРЕКО - групата държави в Съвета на Европа, които наблюдават процесите на корупция\", каза още Крум Зарков.„Това, което управляващите предлагат, е юридически лица, които имат просрочени задължения или са регистрирани в офшорни зони, да не могат да финансират партиите\". Това каза народният представител от ПГ на „БСП за България\" Пенчо Милков. Той коментира, че социалистите още сутринта са предложили фирми, които изпълняват обществени поръчки, имат концесионни договори, изпълняват дейност под лицензионен режим, също да не могат да финансират партиите. Но това не е прието. Милков попита, защо НПО, които водят вредна за България политика,  също липсват от забранителния списък. „С предложенията си мнозинството не слага никаква бариера пред порочното финансиране на партиите\", категоричен бе Пенчо Милков.  ", "date": "2019.07.04", "title": "Драгомир Стойнев: ГЕРБ въведе нов данък за българските фирми – данък корупция"}
{"url": "http://www.cross.bg/raboti-smurtta-vratza-1608340.html", "text": "/КРОСС/ Полицията във Враца работи съвместно с Окръжна прокуратура и ГД „Национална полиция\" по вчерашното убийство на 64-годишен мъж от врачанското село Згориград.Мъжът бе открит в дома си, с огромно количество кръв около него и множество жестоки рани. Шефът на полицията във Враца Янко Янколов заяви, че голям екип от оперативни работници се занимава за с разкриване на виновниците за смъртта.„Имаме задържани по случая, работи се по няколко версии за смъртта на мъжа\", уточни Янколов. Според съседи на убития мъж, той е бил спокоен човек, живеел сам и отглеждал домашни животни.За трагедията, сигналът е подаден на 3 юли, около обяд на тел. 112. ", "date": "2019.07.04", "title": "Има задържани за убийството на мъжа във врачанско село"}
{"url": "http://www.cross.bg/mariyanov-dilyan-zayavi-1608344.html", "text": "/КРОСС/ Най-тежката мярка „задържане под стража\" се прилага спрямо Дилян Мариянов - мъжът хвърлил 5-годишния си син от мостово съоръжение край Габрово и направил опит да се самоубие. Състав на Окръжния съд обяви решението си днес следобед. Според прокурор Надежда Желева са събрани достатъчно доказателства за извършеното престъпление.Желева посочи, че има направени от Дилян Мариянов самопризнания и заяви, че съществува реална опасност обвиняемият да се укрие. Адвокатът на Мариянов акцентира, че направените самопризнания са основните доказателства за престъплението.Защитникът прие мярката, като заяви, че с оглед развитието на делото може да бъде поискана отмяна. Самият Дилян Мариянов не оспори задържането под стража, но каза, че няма намерение да се укрива. От думите му пред съда стана ясно, че осъзнава колко тежко е положението му и няма намерение да го утежнява още повече.Майката на  детето, хвърлено от мост край Габрово, поиска най-тежкото наказание за приятеля си Дилян Марианов - доживотен затвор без право на замяна. Само пред NOVA Поля Христова заяви, че обвинява себе си, че не е подала сигнал за домашно насилие и системен тормоз.„Детето ми го няма, той го уби, хвърли го от моста, това е факт. Просто избягах от него, защото не издържах. Той ме заплаши, че ако ни намери ще убие мен и детето. Чувствам се виновна, че не взех най-ценното си нещо - детето. Той е пълен нещастник! Убиец! Изрод! Не искам да го виждам! Да гние там! Да умре там! Той не спира да ме малтретира. Постоянно! Удря ме. Постоянно ме тормози сексуално. По време на секс ме бие и удря с юмруци по главата и гърба. Това е ужас! Ад! Осем години - ад! Идва уикенд - ад\", каза майката на убитото дете.„Той казва, че откакто на 20 юни неговата съпруга е изчезнала, той изпитвал затруднения при отглеждането като единствен родител на 5-годишното дете. И понеже не е намерил друг изход, това е начинът, по който е решил проблема със затрудненията си\", заяви Ирина Желева, административен директор на Окръжна прокуратура - Габрово.31-годишният мъж влезе в съдебната зала мълчаливо, като криеше лицето си. ", "date": "2019.07.04", "title": "Най-тежката мярка „задържане под стража” за бащата, хвърлил детето си от мост "}
{"url": "http://www.cross.bg/sdryzhenie-venetziya-kyltyrata-1608347.html", "text": "/КРОСС/ Пиарките на министър Боил Банов не пуснаха нито един ред информация на официалния сайт на културното ведомство за откриването на Венецианското биенале, което превръща служебната им командировка в Италия в една безплатна и сладка екскурзия, , заявяват от сдружение „Зограф\".Умопомрачаващата сума от няколко десетки хиляди лева, изхарчена за командироването на цял рояк чиновници от Министерство на културата за откриването на 58-то международно Биенале за изкуство във Венеция, е скандално, смайващо и невероятно в своята наглост и безочие разхищение на парите на данъкоплатците, смятат от сдружение „Зограф\".Фактите за неправомерното и неоправданото пилеене на парите на българския данъкоплатец от държавните служители, командировани за откриването на българския павилион на Биеналето в града на гондолите, романтиката и любовта, бяха изнесени в разследване на сайта „Офнюз\", но за съжаление и до днес от страна на Министерство на културата няма каквато и да е информация или реакция дали ще има наказани за въпросния мега скандал, подчертават от сдружение „Зограф\".Най-абсурдното в случая е, че за официалното откриване на Венецианското биенале бяха командировани и пиарите на културния министър Боил Банов - Иванка Бедрова и Жулиде Хамзова, които странно защо имаха удоволствието да летят до Италия с възможно най-скъпите самолетни билети, да нощуват в суперлуксозни хотели и да разполагат на място с щедри дневни пари, но за сметка на това не публикуваха нито една дописка за събитието на сайта на Министерство на културата, посочват от гражданското сдружение. Сред „екскурзиантките\" във Венеция бе и Екатерина Джумалиева, директор на дирекция \"Културно наследство, музеи и изобразителни изкуства\" в МК. С това свое поведение на щастливи и безгрижни туристки на държавни разноски въпросните министерски чиновнички на практика обаче са в нарушение на Наредбата за служебните командировки и специализации в чужбина, защото Чл. 40 от този нормативен акт гласи следното: „Длъжностни лица, които в нарушение на установения ред са издали заповед за командировка или специализация в чужбина, както и командировани лица, които виновно не са изпълнили задълженията си по командировката или специализацията, възстановяват неправомерно изразходваните средства в левове и във валута за командировката или специализацията. Валутните средства се възстановяват в левовата им равностойност по централния курс на Българската народна банка към момента на възстановяването или към момента на изразходването им, ако той е по-благоприятен за ведомството или предприятието\".Очакваме още в близките дни държавните служители от Министерство на културата, които имаха честта да се „разходят\" до Венеция и обратно с парите на българския данъкоплатец и да се порадват на Биеналето, да възстановят неправомерно изразходваните средства за своите служебни командировки, изтъкват от сдружение „Зограф\". Висшият държавен служител в МК, подготвил и издал заповедта за командироването до Венеция на групата „екскурзианти\" от институцията, също трябва да понесе своето административно наказание поради това,че им е разрешил да ползват възможно най-скъпи самолетни билети и да нощуват в свръхлуксозни хотели, убедени са в сдружение „Зограф\".Разбира се, крайно време е Министерство на културата да публикува на сайта си и цялата проектно-сметна документация за българския павилион на 58-то международно Биенале във Венеция, за да стане ясно на българската общественост защо нашата инсталация с куратор Вера Млечевска, която е сглобена от няколко плоскости от фибран и рафтове от плексиглас, струваше на данъкоплатците ни цели 500 000 лева, настояват от гражданското сдружение.", "date": "2019.07.04", "title": "Чиновниците от МК да възстановят средствата за луксозната си разходка на държавни разноски за Венецианското бианале"}
{"url": "http://www.cross.bg/rolyata-beiili-disney-1608329.html", "text": "/КРОСС/ Киностудиото Walt Disney избра 19-годишната тъмнокожа певица Холи Бейли за ролята на Ариел в игралния римейк на култовия анимационен филм „Малката русалка\" от 1989 г.Холи Бейли е избрана за ролята на Малката русалка в предстоящия римейк\", обяви Disney на своята страница в Twitter. Бейли е известна като R&B изпълнител в групата „Chloe&Halle\", която тази година получи номинация за „Грами\" в категорията „Най-добър нов изпълнител\", предава БГНЕС.Ролята на Ариел за Бейли ще бъде дебют. „Мечтите се сбъдват...\", написа младата звезда в своя Twitter акаунт.В римейка също така ще участват малкия актьор от филма с „Оскар\" - „Стая\", Джейкъб Трембъл, който получи ролята на приятеля на Ариел, Флаундър, както и номинираната за „Оскар\" Мелиса Макарти, която ще изиграе ролята на главния злодей в анимацията - Урсула. ", "date": "2019.07.04", "title": "Disney даде ролята на Малката русалка на тъмнокожа актриса"}
{"url": "http://www.cross.bg/bira-piene-burzo-1608348.html", "text": "/КРОСС/ Мъж почина в Тайланд след съревнование по бързо пиене на бира, съобщи БГНЕС. Инцидентът се случил в бар в курортното градче Ча-Ам. Няколко приятели решили да се отдадат на развлечения и да участват в надпреварата.Преди началото на състезанието участниците вдигнали халбите и произнесли тост, след което изпили по литър бира за около половин минута.Няколко секунди след това един от мъжете губи съзнание, пада на пода и умира.\"Причината за смъртта все още не е установена. Не знаем дали има алергия или друга болест\", каза приятел на мъжа.Тялото на починалия състезател беше откарано на аутопсията. ", "date": "2019.07.04", "title": "Мъж почина в Тайланд след състезание по бързо пиене на бира"}
{"url": "http://www.cross.bg/gliese-atmosferata-ekzoplaneta-1608331.html", "text": "/КРОСС/ За пръв път учени идентифицираха химичните подписи на атмосферата на средно голяма екзопланета с помощта на два телескопа на НАСА, съобщи ЮПИ.По размерите, масата и състава си екзопланетата Gliese 3470 b е като хибрид между Земята и Нептун - представлява скално ядро, обградено от плътен слой газ. Масата на Gliese 3470 b се равнява на 12,6 земни маси. За сравнение масата на Нептун е 17 пъти по-голяма от тази на Земята.Средно големите планети като Gliese 3470 b са често срещани в други планетни системи, но липсват в Слънчевата система. Като определят химичния състав на атмосферата на въпросната екзопланета, която е миниатюрно копие на Нептун, учените могат да установят как се формират планетите със средни размери.\"Става въпрос за важно откритие, свързано с формирането на планети\", заяви Бьорн Бенеке от университета в Монреал. \"Планетата орбитира близо до своята звезда и е със значително по-малка маса от тази на Юпитер. Масата на Юпитер се равнява на 318 земни маси. Gliese 3470 b е съхранила първичната си атмосфера, която е съставена най-вече от водород и хелий и не е \"замърсена\" с тежки елементи. Не се среща нищо подобно в Слънчевата система\", поясни експертът.С помощта на космическите телескопи \"Хъбъл\" и \"Спицър\" на НАСА учените изследвали промените в спектралния подпис на светлината от звездата, докато планетата минава от другата й страна. Като наблюдавали кои дължини на вълната са абсорбирани, докато планетата извършва своето транзитно преминаване, учените потвърдили доминирането на водорода и хелия в атмосферата на екзопланетата.За разлика от големите планети, като горещите юпитери, за които специалистите смятат, че се формират далеч от звездите си, преди да ги доближат, Gliese 3470 b вероятно е формирана близо до своето червено джудже. ", "date": "2019.07.04", "title": "Телескопи изследваха атмосферата на екзопланета "}
{"url": "http://www.cross.bg/momiche-selin-italiya-1608342.html", "text": "/КРОСС/ На 3 юли в гр. Лунато, Италия, нашата състезателка Селин Али /едно малко момиче от гр. Айтос/ пребори състезателите на световните сили в дисциплината „Трап\" и стана световна шампионка.В квалификациите Селин Али постигна 112 от 125 възможни точки, като направи чиста последна серия 25 от 25. Във финалната шестица влезе заедно с две представителки на САЩ, по една от Италия, Чехия и Русия. От финалната надпревара първи отпаднаха представителките на САЩ, след това от Италия и Чехия. Със състезателката от Русия нашето 17-годишно момиче постагна равен резултат 41 от 50 възможни. След престрелката с три улучени панички срещу две на руската състезателка нашето момиче завоюва първия златен медал за България от световно първенство.Припомняме, че през март тази година 17-годишната Селин Али и 18- годишният Иван Георгиев получиха поименни грамоти за спонсорство от НЛРС-СЛРБ. Така спортният талант на двамата младежи в дисциплината „Трап\" получи специалното внимание, като им бяха дарени по 3500 патрона за тяхната подготовка. Младежите са едни от най-добрите стрелци с гладкоцевно оръжие в света през последните няколко години и се  състезават за стрелковия клуб в град Айтос. ", "date": "2019.07.04", "title": "България има първа световна шампионка за девойки от Световно първенство по ловна стрелба"}
{"url": "http://www.cross.bg/bezopasnost-alkohol-putnata-1608341.html", "text": "/КРОСС/ За период 2011 - 2018 г. са регистрирани над 1300 пътно-транспортни произшествия в България с участие на водач на превозно средство с над позволеното ниво на съдържание на алкохол в кръвта. Това съобщи председателят на Държавна агенция „Безопасност на движението пътищата\" Малина Крумова по време на конференцията „SMART политики за превенция на шофирането под въздействие на алкохол\". Събитието се организира от Европейския съвет за безопасност на транспорта в София и в неговото откриване участие взеха заместник-министъра на вътрешните работи Стефан Балабанов, заместник-министърът на транспорта, информационните технологии и съобщенията Ангел Попов, Матю Болдуин, заместник-генерален директор на ГД „Мобилност и транспорт\" и координатор на високо ниво на ЕК по въпросите на пътната безопасност, Антонио Авеносо, директор на Европейския съвет за безопасност на транспорта (ETSC) и др.„В пъти е завишен контролът, но е много важно да работим и за превенция на подобно поведение на пътя\", подчерта Малина Крумова. По думите ѝ през миналата година са установени над 10 хил. водачи управлявали превозно средство след употреба на алкохол, но в допустимите от закона граници. За същия период 8 хил. са били нарушителите употребявали с над 0.5 промила алкохол в кръвта. „Това показва, че трябва да работим повече, за да обясним на хората, че това че законът разрешава минимална граница, не означава, че е безопасно да шофират след като са употребили, дори минимално количество алкохол\", посочи тя.Масирана акция на контролните органи в рамките на TIPSOL е била осъществена през миналия месец, като само за седмица са проверени над 20 хил. шофьора, от които повече от 200 са управлявали МПС с наднормено количество алкохол в кръвта, стана ясно от нейното изказване. \"За съжаление расте и броят на водачите управляващи превозни средства след употреба на наркотични вещества\", допълни Малина Крумова и акцентира, че само при цитираната акция нарушителите са били близо 50.Акцент в нейната презентация бе превенцията срещу подобно рисково поведение на пътя. Обърнато бе и внимание на корпоративната отговорност, като възможност за ефективно противодействие. Сред обсъжданите възможности бе и внедряване на системи за управление на качеството в компаниите и недопускане на водачи, дори с минимално количество алкохол да управляват служебни автомобили.Около 25% от всички пътни инциденти в Европа са свързани с употреба на алкохол. Това съобщи Матю Болдуин, заместник-генерален директор на ГД „Мобилност и транспорт\" и координатор на високо ниво на ЕК по въпросите на пътната безопасност. Той поздрави България за последователните усилия за повишаване на пътната безопасност и намалението от 9%, което се отчита през 2018 г. на загиналите при ПТП. „Още по-голямо поздравление заслужавате затова, че тези резултати не ви задоволяват и си поставяте още по-високи цели, както със създаването на агенция за пътна безопасност, така и с координираните усилия на всички институции\", подчерта той. По думите му при транспортни произшествия всяка година в света загиват 1,3 млн. души, а в Европа - около 25 хил. души. „Подминаваме тези данни все едно не означават нищо. Същевременно, ако ги съпоставим към авиотранспорта, това би предизвикало огромен социален отзвук, би било неприемливо, каквото всъщност е\", обясни Болдуин и подчерта, че именно затова всички занимаващи се с повишаване на пътната безопасност работят с пълна отдаденост.Последните 5 г. не са добри за пътната безопасност в Европа. Това подчерта Антонио Авеносо, директор на Европейския съвет за безопасност на транспорта (ETSC). Само две държави в ЕС успяват да изпълнят заложените цели за периода 2010 - 2020 за намаляване на инцидентите и жертвите на пътя. Разминаването при всички останали страни-членки е толкова голямо, че за да се преодолее през тази и следващата година трябва да се отчита намаление на жертвите с над 20% годишно - цел, която в момента е нереалистично висока, стана ясно от неговата презентация. \"Няма една отделна мяка, която можем да посочим като ключова за повишаване на пътната безопасност - трябват комплексни действия във всички сфери: инфраструктура, превозни средства, подготовка и поведение на водача. Ключът към успеха е да се въздейства на всички тях едновремено\", подчерта Антонио Авеносо.  ", "date": "2019.07.04", "title": "Над 1300 инциденти на пътя са причинили водачи, употребили алкохол през последните 8 г"}
{"url": "http://www.cross.bg/proizvoditel-gurtziya-kaiisii-1608330.html", "text": "/КРОСС/ Производители на кайсии от региона на Силистра търпят загуби заради вноса на плодове от Гърция и ниските изкупни цени на продукцията им. Въпреки това, стопаните отчитат добра реколта.Заради изобилието от плодове това лято и евтиния внос от Гърция, в разгара на кампанията, търговци и прекупвачи свалиха цената за килограм кайсии до 70 стотинки, а на места може да се купи и за 50 стотинки.Шукри Мемиш - производител: Гърция ни убива. Стока много, обаче няма купувачи. Купуват 50-60 максимума е. 25 за ракия вече. Просто не можем надника да си изкараме.И тази година, за да могат да покрият разходите си, в Силистренско разчитат на румънските търговци.Гюнай - производител: Идват румънци и направо ни изнудват, връзват ни ръцете. Няма на къде. Няма други купувачи, отиваш, щеш не щеш им даваш на безценица.Айнел Али - производител: Понеже нямаме пазар, ние не можем да си изкараме това, което сме дали досега за тях. Най-малко 10 пръскания имаме до сега, които са на стойност около 2 000 лева.Друг начин за реализация на плодовете е преработвателната индустрия да изкупи част от реколтата, но такова предприятие в региона няма.Гюнай - производител: На нас ни трябва асоциацията, която имаме в Русе да се заеме, да си направят фабрики тука, да има работни места за нашите хора, да има печалби за заводите.Заради ниската цена, тонове кайсии вече гният в масивите. Стопаните са категорични, че ако държавата не се намеси, скоро българският плод ще се превърне в дефицитна стока. ", "date": "2019.07.04", "title": " Производители на кайсии търпят загуби заради вноса от Гърция "}
{"url": "http://www.cross.bg/ninova-partii-bulgarski-1608325.html", "text": "/КРОСС/ „Бих искала да задам пет въпроса към петима депутати: Мустафа Карадъйъ, Делян Пеевски, Йордан Цонев, Валери Симеонов и Христиан Митев. И към г-жа Менда Стоянова, която подкрепя тези текстове\". Това заяви председателят на ПГ на „БСП за България\" Корнелия Нинова от трибуната на Народното събрание. Тя уточни, че въпросите й са принципни, а не само към ГЕРБ. Нинова попита-  ще имат ли право фирми, които имат задължения към бюджета на България, да спонсорират партии, които управляват в момента България. „Второ, ще имат ли право фирми, които получават обществени поръчки, да спонсорират партии, които участват в управлението на страната и раздават обществените поръчки? Трето, ще могат ли фирми, регистрирани в офшорни зони, да финансират партии в България? Четвърто, ще могат ли религиозни юридически лица - български и чужди, да финансират български партии?  И пето - ще могат ли неправителствени организации - български и чужди, като юридически лица с нестопанска цел, да финансират български партии\", попита още Нинова. Тя констатира, че не вижда никой от вносителите на тези текстове в залата, освен Валери Симеонов. „Все пак, искам някой да отговори на тези въпроси. От отговорите ще стане ясно за какво става дума в тези предложения по закона\", заключи Нинова.   ", "date": "2019.07.04", "title": "Корнелия Нинова с 5 въпроса към вносителите на промените за размера на партийната субсидия"}
{"url": "http://www.cross.bg/maiimynarnika-myasto-bileti-1608327.html", "text": "/КРОСС/   Mo'Horizons, Koza Mostra, Стефан Вълдобрев с Обичайните заподозрени, ONYX, Hayes&Y, Mark Foggo's skasters и още куп страхотни банди и разнообразни събития очакват гостите на култовия клуб \"Маймунарника\" това лято! На прохлада под дърветата в парка, място за среща и забавление ще намерят фенове на различни музикални стилове, малки, големи и още по-големи купонджии, обединени от страстта да се забавляват под открито небе. През юли, август и септември програмата на клуба включва дневни музикални събития, базари, тематични партита, трибюти, old school и реге вечери, виц дуели и какво ли още не, а повечето от тях са с вход свободен!  Oт началото на юни по идея на \"Маймунарника\" се случва единствената по рода си поредица от концерти \"SUMMER DISTORTION - сцена за независима музика\". Веднъж седмично SUMMER DISTORTION дава възможност и сцена за изява на независими български музиканти и некомерсиални групи, някои от които стъпват за първи път на професионална сцена. Събитието е тематично всеки път и в една вечер събира близки по стил банди. Входът е свободен. Подробности по програмата и участниците в SUMMER DISTORTION можете да намерите на страницата на „Маймунарника\" във фейсбук , a следващите издания са на 9 юли (с The Black Swells, Maze Hunters, The Dead Captain), 17, 24 и 30 юли (участниците за тези дати ще бъдат обявени скоро).A ето и най-горещите предстоящи концерти от лятната програма:Утре вечер, 5 юли, германската бразилектро формация Mo'Horizons пристига в София за ексклузивно live шоу в клуб \"Маймунарника\"! Добре познати по света и у нас, сме в очакване да отпием отличен коктейл от bossa nova, funk, soul, latino и electro. Именно с този невероятен микс от стилове, влияния и страхотен вкус Mo'Horizons влизат в историята на световната музика, където са хитовете им „Yes Baby Yes\", „Foto Viva\" и много други. В петък вечер ще се отдадем на музиката за душата, а началото е в 21.00 ч. Билети все още се намират в системата на Eventim.bg или на място.  Следващата седмица, на 11 юли пристига една от най-подходящите за сцената на \"Маймунарника\" балкан-ска банда - Koza Mostra! Тя е пълна с енергия, която завладява още с първите акорди. След участието си в \"Евровизия\" 2013, групата успя да се превърне в една от най-известните и обичани балкан-ска банди в Европа. Музиката им е смесица от различни стилове - ска,  рок, пънк, инди и традиционна гръцка музика, и с лекота прекосява всякакви граници. Концертите им на живо са истински фурор, а шесторката вече няма търпение за поредната си среща с родната публика! Билети има в системата на еventim.bg (тук), а можете да закупите и на място.На 18 юли на сцената ще стъпят Стефан Вълдобрев и Обичайните заподозрени, които знаят най-добре как да забавляват малки и големи! Не случайно бандата не се спира през последните две-три години и абсолютно заслужено се радва на всенародната любов!  На 25 юли е време на сцената да се качи американската хардкор хип-хоп банда ONYX! Това ще е поредното посещение на Sticky Fingaz и Fredro Starr на наша територия и първото след излизане на последния им, осми по ред, албум \"100 Mad\", който се появи на 31 май тази година. През годините ONYX са неуморни, издавайки редица съвместни и солови проекти, придържайки се към познатия хардкор стил и любовта на феновете си. В края на август любимата ни българска група зад граница - Hayes&Y ще представи новото си EP \"Safeplace\" с традиционно голям концерт - този път в \"Маймунарника\". В последните години момчетата се подвизават на Острова, но не пропускат възможност за среща с българските си фенове. Концертите им са истински празник и сме сигурни, че и 24 август ще се превърне в такъв. В продажба са ограничено количество билети на цена от 10 лв.,след изчерпването им ще бъдат по 15 лв., а на място - 20 лв. Билети за това събитие се продават в bilet.bg (тук). Mark Foggo's skasters е сред най-известните ска банди в света, a едва ли има човек, кoйто да не е припявал на вселенския му хит \"Hashish from Amsterdam\".Емблематичният Mark Foggo ще пристигне в София с чисто нов албум - \"Ska Pig Returns\", за който казва: \"След повече от 3000 шоутa до сега - това е само началото!!!\" На 12 септември наред с новите, очакваме и всички най-яки стари хитове, а с Mark Foggo's skasters  градусът на настроение е гарантиран!Билети за това и всички събития на \"Маймунарника\" се продават на www.eventim.bg и още в Билетен център в НДК, Билетна каса на зала \"Арена Армеец\", книжарници Ориндж, бензиностанции ОМВ и други. Билети (ако все още има) ще се продават и на място на входа на клуба.Следете програмата на събитията ТУК и елате на живо - на сянка и прохлада в \"Маймунарника\" A тази вечер (4 юли) ще сме с Ревю, Kottarashky and the rain dogs и Мерудия. Началото е в 20.00 ч.  ", "date": "2019.07.04", "title": "Mo’Horizons, Koza Mostra и още куп весели банди и събития ни обещават як купон под дърветата в парка!"}
{"url": "http://www.cross.bg/stoiinev-dragomir-partiite-1608326.html", "text": "/КРОСС/ „Представители на управляващото мнозинство използват термина „социална справедливост\". От тяхната уста това звучи като „дървено желязо\". След като използват този термин и казват, че са последователни и са се вслушали в гласа на 2 милиона и половина граждани, да се чуди човек - как ги чуха след две години и половина. Прикривате престъпната грешка на министъра на финансите, която доведе до всичко това. Министърът на финансите се скри, цялото водено от него министерство липсва. Това ли е отношението на министерството към Народното събрание?\" Това попита народният представител от ПГ на „БСП за България\" Иван Ченчев от трибуната на Народното събрание. Той беше категоричен, че от БСП няма как да се съгласят да подкрепят промяна в такъв спешен порядък, след като от управляващото мнозинство са съобщили на всичките им пресконференции, че ще има обществено изслушване. „Защо не чухте всички неправителствени организации, които искаха дебат по тази тема? Призовавам ви да преосмислите гласуването. Не може да има социална справедливост в система, която е хвърлена в ръцете на олигархични кръгове\", заключи Ченчев.Драгомир Стойнев: ГЕРБ ще изтрият демокрацията и прозрачносттаЖалко е, но трябва да свикваме с пълзящия тоталитаризъм„Днес не става въпрос директно да спорим за конкретна сума, а дали тя подкрепя политическия модел. За мнозинството не е важно каква сума ще бъде субсидията, а най-вече желанието да се смачка опозицията и да се промени функционирането на политическата система . Затова този 1 лев се налага силово\". Това заяви зам.-председателят на ПГ на „БСП за България\" Драгомир Стойнев от парламентарната трибуна. Той добави, че за функционирането на системата са алармирали неправителствени организации, академични среди, институти, анализатори - хора, които вероятно не подкрепят БСП.„Политическата среда се променя, защото вие легитимирате един извънсистемен играч\", подчерта Драгомир Стойнев. По думите му този играч с направен референдум променя системата. „Този извънсистемен играч се подготвя за бъдещ коалиционен партньор след като вие бъдете погълнати и изядени от ГЕРБ\", обърна се той към ОП.„Миналата година бяхме председатели на Съвета на ЕС, за съжаление се подготвя един балкански модел на финансиране. Ще го узаконите с вашите гласове\", посочи още зам.-председателят на ПГ на левицата. Той бе категоричен, че управляващите ще изтрият демокрацията и прозрачността. „Както казва министър-председателят- партиите ще бъдат купени от олигарсите. Вас това не ви притеснява, защото разполагате с целия държавен ресурс. Факт е, че вие знаете, че това е популизъм, но искате да го наложите силово\", коментира Драгомир Стойнев. Социалистът допълни, че след 30 години преход, отново има връщане назад и отбеляза, че му прави впечатление, че откакто ГЕРБ е на власт- начинът, по който се управляват институциите върви назад. „Би трябвало ние, като държавници, да умеем да начертаем пътя за развитие на България. Вие не го правите и това е основната разлика между ГЕРБ и БСП. Жалко е, но трябва да свикваме с пълзящия тоталитаризъм\", посочи още Драгомир Стойнев.Красимир Янков: За всички е ясно, че сумата от 1 лев. за глас е недостатъчна„Днес налагате едно временно решение, силово и изненадващо. То има за цел само да отмени действащите правила за субсидията, но не и да създаде някакви логични форми за финансиране на партиите\", обърна се народният представител от \"БСП за България\" Красимир Янков. Той добави, че по никакъв начин не може да се аргументира нито новият размер, нито защо това се прави точно сега. „За всички е ясно, че сумата от 1 лев за глас е недостатъчна, но така ще поставите партиите в зависимост от прищявките ви\", коментира още Янков. Той заяви, че е нужно нормално финансиране, в размер - достатъчен, за да функционират партиите нормално, а не популизъм. ", "date": "2019.07.04", "title": "Иван Ченчев: Защо не чухте всички неправителствени организации, които искаха дебат по темата за субсидиите?"}
{"url": "http://www.cross.bg/stranite-zapadnite-balkani-1608337.html", "text": "/КРОСС/ Министър-председателят Бойко Борисов ще участва в Срещата на върха на инициативата „Берлински процес\" в Познан на 5 юли. На нея държавните и правителствените ръководители на страните ще обсъдят постиженията и предизвикателствата пред страните от региона на Западните Балкани. Основен акцент в разговорите на лидерите на страните, ангажирани в инициативата, ще бъде засилване на регионалното сътрудничество с цел постигане на свързаността в секторите на транспорта, енергетиката, търговията, цифровизацията, инвестициите между страните от региона на Западните Балкани и укрепването на добросъседските отношения.Берлинският процес бе иницииран от Германия за насърчаване на регионалното сътрудничество на Западните Балкани и в подкрепа на политиката на разширяване на ЕС. Първата Среща на върха се състоя на 28 август 2014 г. в Берлин. Следват срещи на високо равнище във Виена през 2015 г., Париж през 2016 г., Триест през 2017 г. и Лондон през 2018 г. Участници в процеса са страните от Западните Балкани - Сърбия, Република Северна Македония, Босна и Херцеговина, Черна гора, Косово и Албания, и държави членки на ЕС - Полша, Великобритания, Германия, Франция, Австрия, Италия, България, Хърватия и Словения.За първи път България е поканена да участва в Берлинския процес на Срещата на върха в Триест през 2017 г. Страната ни е желан партньор с оглед на активната работа в региона и постигнатите резултати по време на Българското председателство на Съвета на ЕС през 2018 г., като основен приоритет бяха именно страните от Западните Балкани.  ", "date": "2019.07.04", "title": "Премиерът ще участва в Срещата на върха на инициативата „Берлински процес“ в Познан"}
{"url": "http://www.cross.bg/chyprene-kmet-kostin-1608335.html", "text": "/КРОСС/ Апелативният специализиран наказателен съд остави в ареста бившия кмет на Чупрене Ваньо Костин. Съдът потвърди мярката му за неотклонение \"Задържане под стража\", като решението е окончателно и не подлежи на обжалване.БГНЕС припомня, че бившият кмет на Чупрене е привлечен като обвиняем за престъпление по служба. Обвинението се отнася за 10 проведени публични търга за продажба на общинска земя.Другото му обвинение е за удостоверяване на неверни факти и обстоятелства в дължима декларация за конфликт на интереси. Установено е, че в периода на последните 4 години бившият кмет на общината е провел няколко публични търга, при които е извършил множество нарушения на законодателството.В началото на май Апелативният специализиран наказателен съд уважи протеста на Специализираната прокуратура срещу отказа на първата инстанция да отстрани от длъжност кмета на село Чупрене Ваньо Костин. Съдът мотивира отстраняването с това, че престъплението, за което Костин е обвинен, е в качеството му на длъжностно лице.Освен това, служебното му положение може да създаде пречки за разкриването на обективната истина. Така Костин бе отстранен от длъжността \"кмет\" на Чупрене. ", "date": "2019.07.04", "title": " Съдът остави в ареста бившия кмет на Чупрене Ваньо Костин"}
{"url": "http://www.cross.bg/protzes-vunshnite-berlinskiya-1608328.html", "text": "/КРОСС/ Среща на върха в Полша. Темата е Западни Балкани. Започнаха разговорите между външните министри на инициативата Берлински процес.Основните разговори в четвъртък са между външните, силовите и икономическите министри. До края на деня се очаква и голямата новина, за това, че България, заедно със Северна Македония, трябва да поеме председателството над Берлинския процес.„Тази година България вече е член и с очакване да бъде обявено и съвместно председателство между нас и Република Северна Македония. Същественото в Берлинския процес е, че той създава и допълва механизмите по разширяване с много силни декларации за помиряване. Знаете, че за съжаление, все още има още много тежки конфликти между страните от Западните Балкани и нерешени въпроси със съседни държави\", коментира вицепремиерът и министър на външните работи Екатерина Захариева. ", "date": "2019.07.04", "title": " Министри от Берлинския процес на среща на върха в Полша"}
{"url": "http://www.cross.bg/lechebnoto-zavedenie-personal-1608324.html", "text": "/КРОСС/  Министерството на здравеопазването заедно с директорите на болниците във Враца и Видин набелязаха мерки за укрепването на отделения в двете лечебни заведения, които в момента имат затруднения. Усилията ще бъдат насочени към стабилизирането на определени структури, така че те да оказват качествена и навременна медицинска помощ на населението. Това беше фокусът на срещата между здравния министър и директорите на областните болници във Видин, Враца и Монтана. На нея беше анализирана дейността на всяко едно от отделенията в лечебните заведения, които на този етап срещат трудности от гледна точка обезпечаване с кадри и все по-малкия брой на обслужваните пациенти.По отношение на болницата в гр. Враца беше посочено, че няма да се закриват отделения, а дори се предвижда откриването на две нови - за инвазивна кардиология и съдова хирургия. Целта е по-комплексно обслужване на населението и увеличаване на приходите. Министър Ананиев посочи, че се водят интензивни разговори с всички банки в страната, за да може да се рефинансират задълженията на лечебното заведение. В момента почти целият приход на врачанската болница е под запор от кредитори и поради тази причина се бавят възнагражденията на медицинския персонал.Основният проблем на видинската болница са кадрите. За последната година финансовото състояние на лечебното заведение е стабилизирано, няма просрочени задължения и редовно се изплащат заплатите на медицинските специалисти. Целта, която МЗ и ръководството на болницата си поставиха, е да се подсили и мотивира медицинският персонал. По този начин лечебното заведение ще може да извършва по-голям обем дейност, а това ще доведе до увеличаване на приходите и възнагражденията. В момента има финансов потенциал, но той не може да бъде реализиран поради липсата на медицински персонал.Без просрочени задължения и дори с положителен резултат работи лечебното заведение в Монтана. В него не се предвиждат структурни промени, тъй като няма сериозни проблеми и с необходимия медицински персонал. Ръководството е планирало сега и увеличение на възнагражденията.Министър Ананиев посочи, че в момента Министерството на здравеопазването, НЗОК и БЛС активно работят по финализиране на новите медицински стандарти, новите алгоритми на клиничните пътеки, като успоредно с това се прави и анализ на ефекта от предвидените промени в наредбата за специализациите. По думите му всичко това ще окаже положителен ефект върху работата на областните болници не само в Северозападна България, а и в цялата страна. ", "date": "2019.07.04", "title": "Министър Ананиев: Няма да се закриват отделения в болниците в Северозападна България"}
{"url": "http://www.cross.bg/vremenno-chelopech-chasa-1608336.html", "text": "/КРОСС/ От ОДМВР - София уточняват, че на 6 юли временно затрудение на движението може да има в участъка от с. Челопеч до ПирдопНа 6 юли за четвърта поредна година ще се проведе „Аурубис Средногорие велопоход\". Той ще започне в 10 часа и по предварителен план ще продължи до 14 часа, по маршрут: с. Горна Малина - с. Байлово - с. Смолско - с. Мирково - Златица - Пирдоп.От ОДМВР - София уточняват, че е възможно временно затруднение на движението по първокласен път I-6 /Подбалкански път/, в участъка от с. Челопеч до Пирдоп, през който ще се придвижват състезателите.", "date": "2019.07.04", "title": "За четвърта поредна година ще се проведе „Аурубис Средногорие велопоход“ "}
{"url": "http://www.cross.bg/bulgarski-seminari-ezik-1608338.html", "text": "/КРОСС/ Повече от 150 чуждестранни студенти, преподаватели и преводачи ще учат български език, история и народни танци по време на летни езикови семинари в Софийския и Великотърновския университет. Те се организират и финансират от Министерството на образованието и науката (МОН) в периода между 14 юли и 4 август. Очаква се в България да пристигнат обучаващи се от 29 страни от Европа и Азия, сред които Германия, Великобритания, Испания, Италия, Япония, Китай и Индия. Учебната и културната програма, храната и нощувките ще се поемат със средства от бюджета на МОН.Двата университета ще организират занимания по практически български език, както и специализирани семинари и лекции по българска литература, превод, културна антропология на българите, етнография, както и по съвременно българско кино и изобразително изкуство. В рамките на 30 учебни часа чужденците ще могат да научат някои традиционни народни песни и танци.В семинарите е предвидена и културно-развлекателна програма. Обучаващите се студенти, преподаватели и преводачи ще могат да разгледат София, да посетят Националния исторически музей, както и да присъстват на аудивизуалния спектакъл „Звук и светлина\" в старопрестолния град. Предвидени са екскурзии до Рилския и Троянския манастири, Пловдив, Копривщица, Жеравна, Арбанаси. При желание могат да се организират походи и излети на Витоша, в Драгалевския, Лозенския или Кокалянския манастири. По време на престоя си в България чужденците ще гледат българско кино, ще присъстват на премиери на книги и ще дегустират българска кухня.В края на обучението те ще получат сертификат за участие в езиковите семинари. По-напредналите могат да положат изпит за определяне на нивото им на владеене на български език по Европейската езикова рамка.  ", "date": "2019.07.04", "title": "Над 150 чужденци ще учат български и народни танци в София и Велико Търново"}
{"url": "http://www.cross.bg/dareniya-priemat-odobri-1608339.html", "text": "/КРОСС/ Парламентът одобри законовите промени, които разрешават на партиите да приемат дарения от юридически лица.По-рано депутатите решиха партийните субсидии да се намалят от 11 на 1 лев за действителен глас. ", "date": "2019.07.04", "title": "НС одобри партиите да приемат дарения "}
{"url": "http://www.cross.bg/bashta-osobeno-diyan-1608313.html", "text": "/КРОСС/  Окръжната прокуратура във Варна предаде на съд син, убил безпомощния си баща си по особено мъчителен начин и с особена жестокостОкръжната прокуратура във Варна внесе обвинителен акт в съда срещу 46-годишния Диян Ч., който ще отговаря за убийството на безпомощния си баща, извършено по особено мъчителен начин и с особена жестокост. Наказанието за престъпление по член 116, ал. 1, т. 3, 5 и 6, във връзка  с член 115 от НК е лишаване от свобода от 15 до 20 години, доживотен затвор или доживотен затвор без замяна.Убийството по особено мъчителен начин и с особена жестокост е извършено от Диян на 14 декември 2018 г. в апартамент в кв. „Младост\" във Варна, който бил обитаван от подсъдимия и неговия болен 81-годишен баща. Двамата мъже често употребявали алкохол, който ставал причина за скандали помежду им. В началото на декември възрастният мъж се залежал вследствие на заболяванията, от които страдал. В ранните часове на 14 декември след употреба на алкохол подсъдимият  започнал да бие баща си, който лежал на леглото в безпомощно състояние. Синът нанесъл около десет удара с юмруци в главата и тялото на възрастния си родител. Дори и след като старецът изгубил съзнание, Диян продължил да го бие. След побоя 81-годишният мъж починал.  Деян съчинил версия за смъртта. На свои приятели и на брат си обяснил, че баща му паднал в банята. Личният лекар отразил в съобщението за смърт като причина мозъчен инсулт. В разговор със служители на погребална агенция братът на Деян, който пристигнал от чужбина за погребението, научил какво е било състоянието на убития преди тялото да бъде подготвено за погребение. Това го усъмнило в думите на Деян за смъртта на баща им и той подал сигнал до Окръжната прокуратура във Варна.Тялото на убития мъж било ексхумирано, а при оглед на апартамента разследващите открили петна от кръв на различни места и предмети в дома. Съдебномедицинската експертиза установила, че причина за смъртта на възрастния мъж е гръдна травма. Установени били няколко счупени ребра, кръвоизливи и други травми. Предстои делото срещу 46-годишния Диян Ч. да бъде насрочено за разглеждане във Варненския окръжен съд.", "date": "2019.07.04", "title": "Дадоха ход на делото срещу варненец, убил баща си по особено жесток начин"}
{"url": "http://www.cross.bg/shoiigy-pozhar-pytin-1608316.html", "text": "/КРОСС/  Ядрената енергийна установка на авариралия руски дълбоководен апарат, в който при пожар загинаха 14 моряци подводничари, се намира в напълно работен режим. Това е доложил руският министър на отбраната Сергей Шойгу на президента Владимир Путин, съобщи ТАСС. \"Ядрената енергийна установка на този апарат е напълно изолирана и там няма никакви хора. Освен това, при действията на екипажа са изпълнени всички необходими мероприятия за защита на реактора, той е в напълно работен режим\", е цитиран Шойгу на сайта на Кремъл. Това, както подчерта министърът на отбраната, дава възможност за надежди за \"възстановяване на апарата в достатъчно кратки срокове\". Министърът уточни, че в този случай ремонтът е не само възможен, но и задължителен. Шойгу е посочил също, че разпространилият се пожар в акумулаторния отсек е станал основна причина за злополуката. На работна среща с Шойгу президентът Путин е разпоредил  екипажът на дълбоководния апарат да бъде предложен за държавни награди. За пръв път днес, три дни след аварията, президентът Путин разкри, че строго секретната военна подводница, поразена от смъртоносен пожар, е с ядрено задвижване, предаде Ройтерс. Руските власти бяха критикувани, че се опитват да прикрият подробности от инцидента, станал докато моряците изследвали морското дъно край Арктика, посочва Ройтерс. Путин разкри, че подводницата е с ядрен реактор, като попита министър Шойгу за състоянието му след смъртоносния пожар. Шойгу увери президента, че ядреният реактор е напълно изолиран и се управлява автоматично.Снимка РИА Новости", "date": "2019.07.04", "title": "Кремъл призна за ядрена установка на авариралата подводница, причинила смъртта на 14 души"}
{"url": "http://www.cross.bg/glas-sybsidiyata-beshe-1608320.html", "text": "/КРОСС/  Парламентът намали партийната субсидия от 11 на 1 лев за получен действителен глас. Това стана с приемането на второ четене на промените в Закона за държавния бюджет на Република България за 2019 г.\"За\" намаляването на субсидията до края на годината гласуваха 119 депутати, 71 бяха \"против\" и 16 се въздържаха.Отхвърлено беше предложението на ДПС за намаляване на субсидията на 0 лева на глас. Не беше подкрепено и предложението на ВМРО размерът на субсидията за парламентарна дейност да е 1,5 млн. лева. ", "date": "2019.07.04", "title": "Окончателно: Партийната субсидия става един лев на глас "}
{"url": "http://www.cross.bg/bulgariya-partiite-gerb-1608314.html", "text": "/КРОСС/  „Не само започнахте състезание към дъното, вие сте напът да го спечелите. Не говоря за цифрите,  а за начина, по който водите дебати и налагате решения. Дебатът за субсидията ще завърши така, както започна -скандално, с повече недоизказано, отколкото казано. Колкото и да се говори по този въпрос през последните седмици -  нищо не се каза по същество. Ако това беше целта ви - публичната дискусия да бъде ангажирана с темата за партийните пари, а не със сериозните теми на българското общество - успяхте.\" Това заяви зам.-председателят на ПГ на „БСП за България\" Крум Зарков.По думите му управляващите остават слепи и глухи за онези, които протестират.  „Наказвате тези, които са по-слаби, за да укрепите тези, които са по-силни. Точно както строителят и инвеститор на Черноморието е защитен от закона, а човекът с палатката - не, точно така големите и силни партии и тези, които са във властта, имат пари, а тези, които се борят за обществено внимание, пари - няма да имат. Това е идеята на този закон\", категоричен бе Зарков.  Той подчерта, че всички партии са проспали един референдум и това е грях, който тепърва ще тежи. Социалистът изтъкна, че публичният дебат, който е поведен през последните седмици, не отговаря на елементарните условия за сериозността на въпроса, който се разглежда„Олигарсите няма да станат министри на заплати, те ще си ги напазаруват, този път официално. Най-страшното е, че няма човек в залата, който да не знае какво точно се случва. ДПС считат , че като играят тази игра, ще ни надхитрят. Ще пуснат нещо, което знаят, че е неправилно, както са го заявявали нееднократно, за да просъществува пробив на друго място. Другите ще гласуват, защото така мислят отдавна, а трети- защото отдавна са загубили дори мисълта, че имат собствена воля.  В крайна сметка - цялата политическа система и целият български народ ще плати този 1 лев и ще го плати с рестото. Това е пътят към дъното, пътят на отричане на политическия плурализъм\", заключи Зарков.„Никога не се е отстъпвало от принципа на централно субсидиране на партиите, откакто съществува, защото то е щит. Когато махаш публичното финансиране, отваряш вратата за частното, а от това се отварят много въпроси, свързани с функционирането на партиите, определянето на листите и много други\", категоричен бе народният представител Пенчо Милков. Той коментира, че финансирането трябва да бъде обвързано с броя на гласовете, които партията е получила и начините, по които разходва средствата си. „Отново ГЕРБ и ДПС предлагат решение, което ще одобрят взаимно. Спойващият интерес между двете партии е бизнес интересът. Новата коалиция ГЕРБ и ДПС е базирана на бизнес интересите, това е новата бизнес коалиция\", заяви Милков. Той каза още, че това което се случва в парламента днес, е вредно и призова колегите си да гласуват против намаляването на субсидията на 1 лев за глас. „Днес обсъждаме намаляването на партийните субсидии, защото ГЕРБ са лицемери и две години не си спомниха за референдума за размера на субсидиите на партиите. Припомниха си волята на гражданите, след като бе установено, че в министерство на финансите е извършено прeстъпление, премиерът първосигнално реши, че субсидиите трябва да бъдат намалени\". Това заяви народният представител от ПГ на „БСП за България\" Иван Иванов от парламентарната трибуна. Той коментира, че  управляващите за съжаление не са разбрали исканията на хората, изразени чрез референдума. „Тогава българите казаха на политиците или да влязат в релси, или ще бъдат изметени. Днес ще гласуваме текстове, които не са съгласувани с обществото и партиите, защото никой от мнозинството не поиска да чуе- защо хората искат субсидията на партиите да  бъде намалена\", категоричен бе социалистът. Иван Иванов бе категоричен, че целта на намаляването на субсидиите на 1 лев за глас е не да се отговори на исканията на хората, а ГЕРБ да решат вътрешните си проблеми и да се разправят с опозицията, която почти ги бутна от власт. „В момента се занимаваме с публично самоомерзение на всичко онова, което народът нарича политическа класа. Едно от основанията тази прослойка да бъде мразена са такива мероприятия като това, което правим в момента. Причината за това е - съвременният политически живот, воден натрапчиво към популизма. В момента се опитваме да надминем всички възможните граници на популизма. Имам проблем с популизма - той представлява постоянно отклоняване от реалната тематика. Реалната тематика са изключително ниските доходи, сриващото се здравеопазване, социалната система, която е на издъхване. Това са реалните проблеми\", категоричен бе зам.-председателят ПГ на „БСП за България\" Антон Кутев.„Това, което обсъждаме,  не е изменение на Закона за държавния бюджет, а закон за убийството на демокрацията и плурализма в България. Това е и закон за връщане на мутренските времена в България, даващ старт на публичната продан на партиите, узаконяващ корупцията, който отваря широко вратите за чуждо влияние, който унищожава националната сигурност\", категоричен бе секретарят на ПГ на „БСП за България\" Филип Попов. Той добави, че демокрацията не е даденост, а постижение, достигнато с множество стъпки, една от които е прозрачното държавно финансиране на партиите. „С намаляването на субсидията Народното събрание ще се превърне в общо събрание на частните интереси в България, а Министерски съвет може би ще стане борд на директорите. Честито, сложихте България официално на сергията за продан\", обърна се Попов към управляващите. ", "date": "2019.07.04", "title": "Зарков към управляващите: Не само започнахте състезание към дъното, вие сте напът да го спечелите"}
{"url": "http://www.cross.bg/izsledvaniya-zdrave-tzigari-1608319.html", "text": "/КРОСС/ - Научните изследвания и разработки във фармацевтичната индустрия целят основно използване на иновации и научен подход за намиране на решения на спешни здравни проблеми. Филип Морис Интернешънъл си поставя за цел да прилага технологиите и науката за разработване на бездимни алтернативи, които са по-добри от  продължителното пушене. Аз станах част от компанията в самото начало на този процес на трансформация, защото видях колко сериозно се отнася тя към премахването на първопричината за един значим здравен проблем в обществото.- Това не е решение на фундаменталния проблем. Основният проблем е, че само в ЕС над 100 милиона мъже и жени са готови да си купуват цигари всеки ден. Ако ние едностранно спрем продажбата на цигари, те просто ще си купуват продукти на друга компания и ефектът за общественото здраве ще е нулев. Ние работим за това тези 100 милиона души да спрат да искат да си купуват цигари или защото искат да се откажат от цигарите, или защото са преминали на бездимен продукт. Този подход може да доведе до смислени резултати по отношение на общественото здраве.- Много хора, занимаващи се с обществено здраве, все още смятат, че прилаганите в момента стратегии за превенция на пропушването и насърчаване на отказа от пушене за хората, които вече пушат, предвиждат достатъчно мерки за справяне с проблема. Но по данни на Световната здравна организация, въпреки тези мерки, през 2025 г. броят на хората, които избират да пушат, ще е над 1 милиард души. Моят въпрос е: защо не може технологиите да имат допълваща роля? Във всеки друг важен сектор технологиите са ключови за постигането на по-добри резултати. Филип Морис Интернешънъл е на 45- то място в ЕС по брой подадени заявления за патенти и всеки, който отрича ролята на технологиите за намаляване на вредата,  за съжаление,  пречи на прогреса и отнема възможността на пушачите за по-добър избор за тяхното здраве.- Никотинът води до пристрастяване, но повечето здравни експерти споделят мнението, че той не е първопричината за заболявания, свързани с пушенето. Научните изследвания показват, че горенето води до образуване на огромното мнозинство от вредните вещества, които причиняват заболявания, свързани с пушенето. Премахването на горенето е ключова стъпка към намаляване на образуването на вредни вещества. Бездимните изделия не са без риск, но всички наши научни данни сочат, че те имат потенциал да бъдат по-добър избор от продължителното пушене.- Ние възложихме много некличнични и клинични проучвания за системата за нагряване на тютюн на специализирани изследователски организации. И вече разполагаме с голям обем лабораторни и клинични данни, които потвърждават потенциала на тези продукти за намален риск в сравнение с цигарите. Ние споделяме научните си изследвания и данни открито с научната и медицинска общност, с компетентните органи в почти всички държави членки на ЕС и с правителствата в целия свят. Радваме се, че резултатите от повечето независими проучвания, проведени за нашия продукт, съответстват на получените от нас резултати.- Когато финансираме научните изследвания, често има въпросителни. Но ние сме уверени в методите, които прилагаме и в изводите, които правим. Голяма част от критиките идват от хора и организации, които поставят фокуса върху това да унищожат тютюневата индустрия, а не върху внимателен преглед и проверка на научните доказателства по обективен и безпристрастен начин. Аз съм учен и моите становища се основават на първокласни научни доказателства, преминали през оценката и на други учени, взаимен научен контрол. Всеки друг подход прави лоша услуга на науката, на формирането на политики и най-важното - на всички мъже и жени в Европа, които продължават да пушат.- Цялата ми кариера е била посветена на работа с реалния живот и избора на пациентите. В един идеален свят хората няма да се пристрастяват към нищо.  Но тук в реалния свят има над 1 милиард мъже и жени на планетата, които получават никотин по възможно най-вредния механизъм - горене на тютюна в цигарите. Винаги ще повтарям, че пълният отказ от употреба на изделия, съдържащи тютюн и никотин, е най-доброто, което един пушач може да направи за своето здраве. Но знаем добре, че много пушачи няма да се откажат от цигарите. Тези мъже и жени заслужават достъп до по-добри алтернативи на пушенето и именно това е водещият принцип в нашия подход и това ме мотивира като професионалист: да предоставим по-добър избор на мъжете и жените, които в противен случай биха продължили да пушат. ", "date": "2019.07.04", "title": "Пушачите в ЕС заслужават прагматизъм, а не догма"}
{"url": "http://www.cross.bg/vesela-ypravlyavashtite-durzhavni-1608315.html", "text": "/КРОСС/  „Мнозинството изключително удобно се заиграва с референдума за намаляване на субсидиите на партиите, но тези 2,5 млн. българи дадоха гласа си против съществуващото лицемерие на управляващите тогава и днес - ГЕРБ\". Категорична бе зам.-председателят на ПГ на „БСП за България\" Весела Лечева. Тя се обърна към управляващите и заяви, че с намаляването на субсидиите ще намалят напрежението сред обществото, но няма да решат проблемите, свързани с бедността и корупцията. „Каква е целта на управляващите? Единствената им цел е служебна победа на местните избори и заради това ще зачеркнат дългогодишен опит и демокрацията, към която България се стреми вече 30 години\", заяви Весела Лечева.Валери Жаблянов: Трябва да намерим пресечната точка между частния и обществения интерес, за  да не се стига до исторически сблъсъци„Въвеждането на държавните субсидии за политическите партии в Европа е резултат от преодоляването на класовия конфликт в Европа. До средата на 20 век партиите в Европа са класови. Всяка партия изразява интересите на определена класа, определена обществена прослойка. Десетилетия са необходими на социалистите и социалдемократите, за да влязат в народното събрание. Те не са разчитали на държавни субсидии, но са имали подкрепата на класата, която стои зад тях. Партиите имат своите социални корени и те могат да минат и без държавни субсидии, но въпросът е -какви са последствията\". Това заяви народният представител от ПГ на „БСП за България\" Валери Жаблянов от трибуната на Народното събрание. По думите му държавната субсидия дава възможност в съвременната либерална демокрация  партията да се откъсне от тесни класови  обвързаности и да бъде изразител на по-широки интереси, а целта е да се излезе от онова състояние на обществото - всеки срещу всеки.„Днес, с тези предложения, посоката може да бъде само една - всяка партия при нейната класа, да се окопае в класата си. Когато обсъждаме държавни изменения, трябва да намерим тази пресечна точка между частния и обществения интерес, така че да не се стига до исторически сблъсъци, на които, макар да не сме били свидетели, са се състояли\", заключи Жаблянов. ", "date": "2019.07.04", "title": "Весела Лечева: Единствената цел на ГЕРБ е служебна победа на местните избори"}
{"url": "http://www.cross.bg/kaloyan-konferentziya-yubileiina-1608318.html", "text": "/КРОСС/  На 5 юли лидерът на БСП - София Калоян Паргов ще вземе участие в юбилейна българо-руска конференция на тема „България - Русия. 140 години дипломатически отношения: история, състояние, перспективи\".Форумът ще се проведе от 10.00 часа в Голямата зала на Българската академия на науките (ул. „15 ноември\" №1). ", "date": "2019.07.04", "title": "Калоян Паргов ще вземе участие в юбилейна българо-руска конференция"}
{"url": "http://www.cross.bg/-te-bandata-kycheta-1608321.html", "text": "/КРОСС/  „Екоравновесие\" и доброволците от Бандата на 1500-те продължават събитията на открито по осиновителската кампания под мотото                   „Осиновявай, не купувай\". На 6 юли в парк „Заимов\" от 16 до 19 часа, 10 кучета от общинския приют в с. Горни Богров ще очакват с нетърпение своите нови стопани.В рамките на инициативата, всеки желаещ ще може да види, разходи, погали и вземе някое от прекрасните, здрави, обезпаразитени и ваксинирани кучета в дома си. Осиновяването ще може да се извърши веднага, на място, като процедурата ще е улеснена, за което е необходимо единствено лична карта.С помощта на доброволците от Бандата на 1500-те ще разкажем на присъстващите за общинските приюти, възможностите за осиновяване на куче от приют и ще призовем към отговорно отношение от страна на собствениците на домашни любимци.Тема на събитието този път е морето. С помощта на нашето въображение да извикаме шумът на морето в парка, като се спуснем на гребена на вълните с лятно настроение, красив декор, много изненади и усмивки. Не пропускайте морското издание на осиновителският уикенд! Може тук да намерите приятел и заедно да стигнете до истинско море. ", "date": "2019.07.04", "title": "Кампания за осиновяване на домашен любимец организира „Екоравновесие“  в парка „Заимов”"}
{"url": "http://www.cross.bg/partiite-opozitziyata-vsichki-1608322.html", "text": "/КРОСС/  В тази зала са приемани много закони, едни внасяни от опозицията, които са определяни от управляващите като лоши или обратното. Откакто аз съм в парламента, за пръв път в залата ще се приеме закон, срещу който са всички парламентарни партии. Вижте си позициите и разберете, че всички парламентарно представени партии, по същество, се изказаха против намаляването на субсидиите от 11 лв. Това е прецедент в българския парламент. Никой не го иска и ще мине. Обяснението е: „Защото народът го иска\". Това не е вашият мотив, не ви вярвам, защото близо 2 млн. български пенсионери искат пенсиите им да бъдат преизчислени и ние многократно го предлагахме. Мнението на 2 млн. български пенсионери няма значение за вас. Странно е, може би поради отсъствието на Цветан Цветанов и липса на координация, това, че  всички колеги от ГЕРБ опровергаха г-н Борисов. Зададохте въпроса - кой е казал, че олигарсите ще превземат партиите? Бойко Борисов го каза. На 6.06.2019 г. в парламента той казва: „Няма да мине много време и партиите ще станат собственост на бизнесмени\".  А г-н Карадайъ каза, че тяхното предложение е надцакване по популизъм. Уважаеми колеги, Събрали сме се тук, за да градим държава и да поддържаме правов ред. Какво правим? Надцаквате се по популизъм, признавате, че бизнесът ще превземе партиите и въпреки това ще гласувате за това намаляване. Явно не е, защото народът го иска- в други случаи не се съобразявате с народа. Може би е, защото умишлено искате да пуснете бизнеса в политическия живот. Тук ще изтъкна едно противоречие на ДПС и ГЕРБ, защото вие сте тези, които решавате, а патриотите са ви смокиново листо. Само преди два месеца обяснявахте на нас и на българския народ, че трябва да се опростят задълженията на мюфтийството и да се спре външното финансиране и да им се даде държавна субсидия, за да няма външно влияние върху религиите в България. С кои аргументи днес отваряте външното финансиране за партиите и няма ли да бъде това влияние на чужди интереси в България през политическата класа, която взема решенията и която трябва да гарантира суверенитета на държавата. Уважаеми колеги от ГЕРБ,  не си слушате премиера и това е. Изглежда ние повече следим какво говори. Твърдите, че е спечелил избори без нито един лев и с двата заложени апартамента на Цветанов и Борисов. В същия този ден, в който той каза: „Ей сега бизнесът ще превземе партиите\", каза следното: „За радост, когато бях кандидат и избран за кмет, Ханс Зайдел и Конрад Аденауер спонсорираха кампанията ни. Външни интереси са спонсорирали ГЕРБ, за да стартират в политиката. Слава богу, европейски и легитимни, но я си представете, че не са европейски и легитимни. Защото в този закон, уважаема голяма коалиция от всички партии, освен БСП, не слагате никакви ограничения на бизнеса - дали да е такъв, който да взима обществени поръчки, дали да не дължи данъци на хазната, дали да не са външни интереси, дали да не прокарват някакви други интереси - няма никакви ограничения. Свободно, целият свят може да влиза и да инвестира в българските партии. Тези партии на кого ще бъдат верни - на тези, които ги издържат, за да съществуват и да не умрат или на избирателите, които са ни изпратили тук. Защо го правите - пак задавам този въпрос. Смятам, че има една цел - и това е опозицията, опозицията БСП.Уважаеми колеги,Част съм от този процес вече три години. Първо беше морковът - влезте с нас в управлението, вземете постове и пари - отказахме ви. Заради безпринципната ви политика. Второ - беше тоягата. Три години ни наказвате - бой, клевети, обиди, включително сегашната ви дъвка за „фалита на БСП\". И това не успяхте - да смачкате опозицията. Сега сте решили - финансово наказание, за да унищожите опозицията. Добре, ще оцелеем. Големият въпрос не е за БСП - днес БСП е опозиция, утре ще сте вие. Въпросът е, че рушите устоите на държавността, на правовата държава и на Конституцията, на многопартийната система, на откритостта и на работата на партиите в името на народа. С това, което правите, няма да решите най-важния въпрос - задкусилието и паралелната държава. Не само, че не го решавате - увеличавате го.Всички повтаряте, че не сме направили предложения. Сега мога ли да кажа защо лъжете. Госпожа Дариткова, поканихме ли ви на разговори, дискусии, с конкретни предложения и изчисления? Уважаеми патриоти, поканихме ли ви на разговори и дискусии? ДПС, поканихме ли ви? Поехме ли тази инициатива? Вие отказахте ли да дойдете да гледаме числа, финанси, възможности, така че да намалим субсидията, защото наистина обществото иска да харчим по-малко пари. Но да не правим партиите зависими от мафията. Поканихме ли ви? Отказахте да дойдете. Поканихте ли ни на вашите задкулисни разговори? Не. Тоест, ясно е вече пред обществото всичко. Събрахте се всички и си го решихте, срещу опозицията.Уважаеми колеги,Достатъчно днес спорихме и се карахме - къде със сериозни аргументи, къде недотам. Призовавам ви - дайте да спрем това. Да седнем разумно, с аргументи, всички - държавнически, да решим въпроса. Да намалим субсидията, но да не допускаме външни на България, вътрешни мафиотски и каквито искате други интереси в политиката на страната. Имаме най-висша цел - първо суверенитетът на държавата, второ - правовата държава и многопартийната система, за да отговорим на очакванията на обществото. Можем да го направим. Има решение, стига да има разум. ", "date": "2019.07.04", "title": "Корнелия Нинова: Да решим въпроса със субсидиите държавнически"}
{"url": "http://www.cross.bg/deteto-gabrovo-izpitval-1608323.html", "text": "/КРОСС/  Мъжът, който хвърли 4-годишно дете от мост, застава пред съда. Прокуратурата вече му повдигна обвинение за убийство. А съдиите трябва да решат дали да го пратят в ареста или в специализирана болница.В сряда сутринта Дилян Марианов сам е подал сигнал на телефон 112 за това, че мисли да се самоубие. Хванат е в последния момент. Бил е отвъд перилата на виадукта на обходния път на Габрово и наистина е имал такова намерение.Това, което той е дал като обяснение за деянието си е, че съпругата му го е напуснала преди две седмици и той изпитвал трудности да се справи с детето. Според прокуратурата това е нелогично.„Той казва, че откакто на 20 юни неговата съпруга е изчезнала, той изпитвал затруднения при отглеждането като единствен родител на 5-годишното дете. И понеже не е намерил друг изход, това е начинът, по който е решил проблема със затрудненията си\", заяви Ирина Желева, административен директор на Окръжна прокуратура - Габрово, цитирана от NOVA.\"Лицето е криминално проявено по чл.194 за кражба и по чл.129 от НК за средна телесна повреда\", каза Борислав Муеров, директор на ОД на МВР - Габрово. Той допълни, че майката на трагично загиналия Дариел - Поля Христова, е обявена за издирване на 27 юни.Предприети са всички действия. В последствие и от проведени разговори с нея, става ясно, че тя не е искала никой да знае къде се намира\", поясни Муеров.Дилян Марианов е биологичният баща на детето. С Поля нямат брак, но мъжът е припознал сина си.Пред съдия мaйката е заявила, че е била жертва на домашно насилие. За осемте години съвместен живот жената не е подавала сигнали срещу половинката си. ", "date": "2019.07.04", "title": "Бащата, хвърлил сина си от мост: Не можех да се грижа за детето "}
{"url": "http://www.cross.bg/surbiya-repyblika-tzatzarov-1608312.html", "text": "/КРОСС/  Главният прокурор Сотир Цацаров е на работно посещение в Република Сърбия, по покана на сръбския главен прокурор Загорка Доловац. Това е трета среща на ръководителите на двете прокуратури, след като на 08.12.2017 г. в Белград бе подписан Меморандум за сътрудничество между Прокуратурата на Република България и Прокуратурата на Република Сърбия. През юни 2018 г. Загорка Доловац бе на посещение в София.В рамките на визитата се провеждат разговори по въпроси от взаимен интерес, както в Главната прокуратура, така и в Специализираната прокуратура на Република Сърбия. Главният прокурор Сотир Цацаров е придружаван от заместника си Мария Шишкова и от ръководителя на международния отдел на ВКП Цветомир Йосифов.", "date": "2019.07.04", "title": "Цацаров е на работно посещение в Сърбия"}
{"url": "http://www.cross.bg/pytin-italiya-italianskiya-1608307.html", "text": "/КРОСС/  Руският президент Владимир Путин заминава на еднодневно официално посещение в Италия и Ватикана. В програмата на Путин са включени срещи с италианския премиер Джузепе Конте и с главата на Римокатолическата църква папа Франциск.Путин ще разговаря също така с италианския си колега Серджо Матарела. В неформална обстановка е предвидена среща и с бившия премиер и личен приятел на Путин Силвио Берлускони.Тази сутрин сайтът на Кремъл публикува интервю на руския лидер за вестник „Кориере дела Сера\". В него Путин отрича обвиненията за руска намеса в европейските избори и заявява, че Москва е готова за конструктивно взаимодействие с всички политически сили, които са получили мандат от европейските избиратели.Попитан дали предпочитаният от него партньор в Италия е Матео Салвини руският президент отговаря, че партиите „Единна Русия\" и „Лига\" взаимодействат в рамките споразумение за сътрудничество. „Салвини е за възстаонвяване на пълноценното сътрудничество с Русия и за отмяна на антируските санкции. Тук нашите гледни точки съвпадат\", посочва Путин. ", "date": "2019.07.04", "title": "Путин е в Италия и Ватикана за срещи с премиера Джузепе Конте и папа Франциск "}
{"url": "http://www.cross.bg/nyama-subraha-horata-1608308.html", "text": "/КРОСС/  Кметове на и общински съветници от над 20 села в община Добричка се събраха на протест пред сградата на ВиК-Добрич. Недоволството им е предизвикано от нарушеното от години водоподаване в населените места  и липсата на адекватна реакция от водното дружество. Кметовете заплашват, че ще пристъпят към гражданско неподчинение, ако проблемът не намерли решение. Кметовете се събраха пред сградата в опит да проведат разговор с управителя Тодор Гикински и споделиха, че чести аварии винаги са имали, но през последната година проблемът се е задълбочил заради спирането на помпите и опитите от страна на водното дружество да пести пари за електроенергия:\"Защо ги спират тези помпи? По този начин в 21-ви век не може да продължава. Подигравка с хората. Като тази година такова чудо не е било! Плащаме най-скъпата вода и я няма\", казаха те пред БНР.Управителят Тодор Гикински заяви, че проблем с водата няма и не е обявяван режим, но хората го прекъснаха с възгласи, че това не е вярно .", "date": "2019.07.04", "title": "Протест пред ВиК - Добрич заради безводието в селата "}
{"url": "http://www.cross.bg/programata-vsichki-infrastryktyra-1608305.html", "text": "/КРОСС/  Още 22 общински средни и основни училища, както и професионални гимназии, ще бъдат обновени по подмярка 7.2 „Инвестиции в създаването, подобряването или разширяването на всички видове малка по мащаби инфраструктура\" от Програмата за развитие на селските райони (ПРСР) 2014-2020 г. Допълнителните средства, които ще бъдат инвестирани в училищата в селските райони, са в размер на 17 767 757 лв. Общият размер на бюджета по втория прием за този тип дейности е увеличен на 32 622 126 лв., с които ще бъдат реновирани общо 40 училища.   Целта е да се даде възможност на всички общини, подали проектни предложения, да получат подпомагане по Програмата. По този начин над 17 000 ученици ще имат възможност да провеждат обучението си в обновена и приветлива образователна инфраструктура.", "date": "2019.07.04", "title": "Над 17 000 ученици ще се обучават в реновирани сгради по ПРСР 2014-2020 г"}
{"url": "http://www.cross.bg/melnik-blagoevgrad-rozhenskiya-1608304.html", "text": "/КРОСС/  Стартира рехабилитацията на над 12 км от път III-109, свързващ път I-1 София - Благоевград с Мелник. Проектът - лот 25, се съфинансира от Оперативна програма „Региони в растеж\" 2014-2020 г. чрез Европейския фонд за регионално развитие и националния бюджет. Инвестицията е за над 8,5 млн. лв. Третокласният път е единствената транспортна връзка на Мелник и селата Спатово, Хотово и Лозеница с общинския център гр. Сандански, както и на Мелник, Роженския манастир и природния феномен „Мелнишки пирамиди\" с републикански път I-1 (Е-79). Началото на участъка, който ще бъде основно ремонтиран, е при км 0+528. Това е на около 528 метра от пресичането на третокласния път ІІІ-109 с път І-1 София - Кулата, което съвпада с новоизграденото трасе на автомагистрала „Струма\" в този участък. Краят е при км 12+815 в град Мелник, след стоманобетонния мост.  Проектът предвижда полагане на нова асфалтобетонова настилка и възстановяване на отводняването. Ще бъдат ремонтирани пътните окопи и водостоци. Предвидени са нови бордюри, мантинели, пътни знаци и хоризонтална маркировка. Ще бъдат рехабилитирани три мостови съоръжения. На мястото на стария мост при км 11+397 ще се изгради ново съоръжение с дължина 29,7 м. С основния ремонт на отсечката значително ще се подобрят транспортно-експлоатационните качества на пътя, който не е основно ремонтиран повече от 30 години. Ще се повиши безопасността на движение и удобството при пътуване. С обновяването на 12-километров участък ще се улесни пътната комуникация на населението от община Сандански с областния център Благоевград. Ще се съкрати и времето за пътуване, с което ще се редуцират емисиите парникови газове. Ще бъде подобрен достъпът до обектите от националното културно, архитектурно и историческо наследство, каквито са Роженския манастир „Рождество Богородично\" и гр. Мелник.   Строително-монтажните работи на лот 25 ще бъдат изпълнени от ДЗЗД „АПП Мелник\", с участници: „Грома Холд\" ЕООД и „Европейски пътища\" АД. Стойността на договора е 8 578 000,33 лв. с ДДС. Надзорът ще осъществи „ТРИ ЕС\" ЕООД. Стойността на техния договор е 117 240 лв. с ДДС. Авторският надзор е на „Инжконсултпроект\" ООД и е за 4 440,00 лв. с ДДС. Общата стойност на проекта BG16RFOP001-7.001-0025-C02 Лот 25 Път ІІІ-109 „І-1 - Мелник\" от км 0+528 до км 12+815 с обща дължина 12.287 км, в област Благоевград\" е 9 196 732.00 лв., от които 85% - 7 817 222.20 лв. европейско финансиране, а 15% - 1 379 509.80 лв. национално съфинасиране.  ", "date": "2019.07.04", "title": "По ОП „Региони в растеж“ ще се рехабилитират 12 км от път III-109 за Мелник"}
{"url": "http://www.cross.bg/bulgariya-kompetentnosti-ychastnitzi-1608311.html", "text": "/КРОСС/  367 служители от дружествата на ЧЕЗ България участваха в проекта „Уча и се развивам в ЧЕЗ\" за повишаване на професионалните и ключовите компетентности на заетите. Проектът продължи 16 месеца и се осъществи по Оперативна програма „Развитие на човешките ресурси\" 2014-2020, съфинансирана от Европейския социален фонд на Европейския съюз.Целта на проекта, чието изпълнение започна през март 2018 г., бе да повиши нивото на компетентност на служителите и да създаде условия за устойчива заетост чрез предоставяне на специализирани знания, умения и компетентности, което в крайна сметка води до повишаване на личностната мотивация и удовлетворението на служителите и подобрява производителността и конкурентоспособността на компаниите. Обученията се проведоха в София, Благоевград, Плевен и Монтана. Уменията си по специалност заваряване подобриха 78 участници, по електроенергетика 17 участници, по маркетингови проучвания - 22 участници. Проведени бяха и обучения за подобряване на дигиталните компетентности на 200 служители, а на чуждоезиковите умения - на 50. „Нашата цел като работодател е да осигурим подходяща среда и да дадем възможности за професионално и личностно развитие. Вярваме, че това е най-сигурният път за постигане на стратегическите цели на дружествата в България\", заяви Душан Рибан, главен оперативен директор на ЧЕЗ България. „Като един от най-големите работодатели в страната се гордеем с инвестицията в знанието, квалификацията и развитието на служителите ни, затова ще продължим инициативата и ще надграждаме знанията и уменията на хората си, следвайки програмите си за учене през целия живот.\", допълни Евгения Накова, директор „Човешки ресурси\", ЧЕЗ България ЕАД.", "date": "2019.07.04", "title": "Успешно завърши проектът „Уча и се развивам в ЧЕЗ\""}
{"url": "http://www.cross.bg/pestitzidi-operatziyata-olaf-1608306.html", "text": "/КРОСС/  Агенция „Митници\" взе участие в четвъртата операция Silver Axe, която имаше за цел да пресече опитите за трафик и препакетиране на нелегални или фалшиви пестициди. За периода на провеждане на операцията през март и април 2019 г. българските митнически служители са предотвратили 54 случая на трафик на нелегални препарати за растителна защита с общо количество 695,6 л и 75,6 кг.В 41 случая задържанията са осъществени съгласно правомощията на митническите органи по мерките за надзор на пазара, т.е.  пестицидите са декларирани пред митническите власти, но са иззети самостоятелно от Агенция „Митници\" или съвместно с БАБХ, тъй като нямат разрешение за употреба на територията на страната. В 13 случая задържанията на пестициди са осъществени като предмет на митническо нарушение - контрабанда, т.е. препаратите за растителна защита са били укрити и е направен опит да бъдат пренесени нелегално през границата. Болшинството от задържанията са осъществени на турско-българската граница.Операция Silver Axe IV, координирана от Европол и с подкрепата на Европейската служба за борба с измамите (ОЛАФ), доведе до задържането на 550 тона нелегални или фалшиви пестициди. Това количество е достатъчно за обработката на площ от 50 000   kм² - колкото е територията на държава като Естония. Многобройни полицейски и митнически служители  и служби за растителна защита от 29 страни взеха участие в операцията(*).Генералният директор на ОЛАФ Виле Итала отбеляза по повод операцията, че Европол и ОЛАФ са оказали жизненоважна подкрепа и са подпомогнали с експертиза държавите членки, участващи в операцията. „С наша помощ полицейските и митническите органи, както и службите за растителна защита бяха в по-добра позиция да посрещнат сложните предизвикателства, поставени от търговията с незаконни и фалшиви пестициди\".  Пестицидите се пренасят незаконно от престъпни мрежи в сложни контрабандни операции, които често се разпростират през границите.„Много е трудно за отделен орган да противодейства на контрабандистите. ОЛАФ носи добавена стойност като осигурява на нашите оперативни партньори ключова информация за движението на контрабандираните стоки в целия  ЕС\", обясни Итала и обобщи, че „контрабандата с пестициди представлява заплаха за околната среда, селскостопанския сектор и оттам  - за здравето и безопасността на потребителите.\"По време на оперативната фаза с помощта на ОЛАФ са селектирани и проследени 120 рискови пратки с пестициди, идващи от трети страни, основно от Китай, които са били или декларирани като транзитиращи в ЕС, или декларирани за износ от ЕС за трета страна - Русия, Украйна, Молдова, Турция.  Като част от операцията бяха извършени и проверки на основни морски пристанища, летища и сухопътни граници, както и в съоръженията за производство и преопаковане в участващите страни.(*) Участващите държави са Австрия, Белгия, България, Хърватия, Кипър,Чехия, Дания, Естония, Финландия, Франция, Германия, Гърция, Унгария, Ирландия, Италия, Латвия, Литва, Люксембург, Малта, Нидерландия, Полша, Португалия, Румъния, Словакия, Словения, Испания, Швейцария, Украйна, Обединеното кралство.  Участие в операцията вземат и Генералната дирекция на Европейската комисия за здравеопазване и безопасност на храните -DG SANTE, ОЛАФ, ИНТЕРПОЛ и Организацията по прехрана и земеделие (FAO) на Обединените нации. ", "date": "2019.07.04", "title": "Фалшиви пестициди хванаха от Агенция Митници"}
{"url": "http://www.cross.bg/monika-belychi-otnovo-1608310.html", "text": "/КРОСС/  Краят на една красива история е факт. След няколкомесечна връзка Моника Белучи обяви, че се е разделила с Никола Лефевр.На 54 години Моника Белучи отново е свободна. Докато бившият й съпруг Венсан Касел изживява прекрасна любов с Тина Кунаки и двамата вече се радват на дъщеричка, красивата брюнетка скъса с любимия си Никола Лефевр. Четири месеца след официализиране на връзката им актрисата и нейният 37-годишен художник решиха всеки да тръгне по своя път. Признанието направи самата Моника пред италианското списание F. Без да разкрива причините за тяхната раздяла, актрисата, обяви, че поддържа много добри отношения с този, който сега е нейния бивш. Връзката ни сега продължава по друг път, който е приятелски за цял живот. Разбира се, ще продължим да ходим заедно на изложби или в ресторанта: като приятели\", обещава секссимволът на 90-те години. „Много добре се разбирахме и този човек ме научи толкова много. Това е човек, който има истинска артистична чувствителност\", откровена е още актрисата.Италианката обаче не признава дали в живота й вече има нова любов. На въпроса тя просто отговаря: „Без коментар\".", "date": "2019.07.04", "title": "Моника Белучи отново търси любовта "}
{"url": "http://www.cross.bg/gurtziya-avtomobili-chasove-1608309.html", "text": "/КРОСС/  Продължават рекордните за Гърция горещини. Температурите достигат 41 градуса. Силно засегнати от горещините са Северна Гърция, Тракия и Тесалия. Властите непрекъснато информират за предпазни мерки срещу високите температури. Много вода, лека храна без алкохол и пътуване  в късните вечерни часове, препоръчват лекарите.Хотелиерите и туристическите агенции предупреждават туристите  да избягват разходка под слънцето в опасните обедни часове. Затварят за посещение всички открити аргеологически музеи до 18 часа вечерта.От тази сутрин видимо е засилен трафикът на автомобили по цялата пътна мрежа на страната. Заедно с милионите туристи, които пристигат на почивка, гърците от днес пътуват към родните си места за участие в изборите в неделя. Пътна полиция облекчава трафика със забрана за движение на товарни автомобили по най-натоварените участъци. Извънредни екипи следят за пътни нарушения и безкомпромисно глобяват нарушителите. ", "date": "2019.07.04", "title": " Рекордни жеги и засилен автомобилен трафик в Гърция "}
{"url": "http://www.cross.bg/talant-preodolya-tihomir-1608317.html", "text": "/КРОСС/  Спортният талант на „Еврофутбол\" Тихомир Иванов спечели сребърен медал на турнира Meeting Pro Athle Tour в Марсилия, след като преодоля 226 см в коронната си дисциплина скок на височина. 24-годишният плевенчанин започна с успешни опити на 210 и 215 см, но грешки на 219 и 223 см му попречи да грабне победата. Първи, с същия резултат, е пуерториканецът Луис Кастро Ривера. Трети е британецът Том Гейл, който преодоля отново 226 см, но от третия път. След като отново изравни най-доброто си постижение за годината, Тихомир ще участва на 38-та лятна Универсиада, която започва на 6-ти юли в Неапол.Друг спортен талант на „Еврофутбол\"- Нургюл Салимова се класира 4-та на силния турнир по шахмат - Академия Белград (24.06 - 01.-7.2019 г.), в която тя участва след специална покана от организаторите. Със спечелените 6,4 точки 16-годишната българка покри последната норма за международен гросмайстор при мъжете.  Още един талант на българския букмейкър, макар и в зимните спортове, не спира с участието си в състезания и през лятото. Любомир Калчев, който докато се готви за старта за сезона по шорттрек, участва на състезанието „Витоша 100\" с велосипед. 15-годишният ни състезател завърши на престижното 50-о място от 3000 участници, като преодоля разстоянието от 100 км в пресечена местност за 5:51.10 ч. Любомир се подготвя в Несебър, след което ще се качи на високопланинската база на Белмекен.„Еврофутбол\" желае успех на всички Спортни таланти!  ", "date": "2019.07.04", "title": "Спортният талант на „Еврофутбол“ Тихомир Иванов спечели сребърен медал в Марсилия"}
{"url": "http://www.cross.bg/nikolina-nina-vokal-1608299.html", "text": "/КРОСС/  Съвместният проект на Нина Николина „Класика & Традиция\" с  Държавна опера Русе е инспириран от Златните хитове на българския песенен фолклор,  поднесен на световно ниво, с висока класа и неподражаем стил,  с оркестрацията и под диригентската палка на Георги Милтиядов. До момента датите на турнето са:  на 17 юли Бяла, 25 юли Русе, 4 ноември Кърджали, 5 ноември Хасково. В репертоара са включени песните от първия концертен албум на изпълнителката „Нина Николина LIVE JAZZ & TRADITIONS\" - „Излел е Дельо\", „ Лале ли си,  зюмбюл ли си\", „Назад, назад,  моме Калино\", „Майстор Манол\" ,\"Свети Георги\", „ Пиринска Трилогия \" -  /\"Пуста младост\", „Еленко\", \"Катерино Моме\"/ , „Гюл девойкя\",  представени в модерен микс от етно - джаз и класика. Освен тях в концерта са включени песните - „Ти\" - хит на десетилетието , който звучи като саундтрак на холивудските филми, ползващи нашите народни песни и македонската народната песен „Яна\".На сцената с Нина Николина и „Русенска  филхармония\"  ще се качат и  музикантите -  Калин Вельов  барабани и перкусии, Мартин Ташев тромпет и вокал, Ясен Велчев клавишни, Таня Първанова вокал. Лимитираният тираж на албума  „Нина Николина LIVE JAZZ & TRADITIONS\" може да закупите единствено на концертите на Нина Николина с автограф  или онлайн на На 6-и юли, в рамките на международния фестивал „Пълдин етно фест\" на сцената на „Античен театър\" Пловдив, Нина Николина с виртуозните музиканти -  Калин Вельов  барабани и перкусии, Мартин Ташев тромпет и вокал, Ясен Велчев клавишни, Таня Първанова вокал, ще представи албума  „Нина Николина LIVE JAZZ & TRADITIONS\" .Билети за :  Нина Николина и Русенска Филхармония „Класика & Традиция\" и „Пълдин етно фест\" Пловдив в мрежата на Евентим. ", "date": "2019.07.04", "title": " Нина Николина и Русенска филхармония тръгват на турне „Класика & Традиция“ "}
{"url": "http://www.cross.bg/bulgariya-popov-tazi-1608300.html", "text": "/КРОСС/  „Повече от седмица лъжете, че ще направите обществено обсъждане и консултации за размера на партийните субсидии. Нищо такова не се случи до момента. Единствените консултации бяха с колегите от ДПС\". Това каза секретарят на ПГ на „БСП за България\" Филип Попов от парламентарната трибуна. Попов се обърна към управляващите и заяви, че това показва най-малко несериозното им и неадекватно отношение. Той добави, че освен опозицията, и  над 20 НПО искат дебат и публичност по тази тема.  „Вчера, в 10.30 ч., в деловодството на парламента, са заведени законопроектите, свързани с промяната в бюджета. Оттогава не са изминали 24 часа  и влизането им за обсъждане в пленарна зала нарушават правилника\", коментира още Филип Попов.Драгомир Стойнев: Управляващите налагат силово промяна в политическата система„Темата за размера на субсидиите на партиите е от изключителна важност и затова не разбираме кое налага това бързане\", каза зам.-председателят на ПГ на „БСП за България\" Драгомир Стойнев. Той коментира, че  на председателски съвет в парламента тази точка не е била включена в дневния ред и попита какво се  е променило от вчера до днес. „В  обществото предстои огромно разделение и е съвсем нормално тази точка да бъде обсъдена, а не вкарана в последния момент, силово,  защото с нея се иска промяна на политическата система в България. Това не е демократично. Сега вие сте силни, но животът е едно колело и се надявам, че ние няма да подхождаме по този начин\", заяви Драгомир Стойнев.  ", "date": "2019.07.04", "title": "Попов към управляващите: Повече от седмица лъжете, че ще направите консултации за партийните субсидии"}
{"url": "http://www.cross.bg/vupros-gerev-chovek-1608295.html", "text": "/КРОСС/  Баща уби 4-годишния си син като го хвърли от мост. После заплаши да скочи и той.  Случаят е от Габрово. След 3-часови преговори, полицаите успяха да го задържат. Каква може да е причината за тази трагедия?. Коментарът е на психиатъра д-р Веселин Герев. Нелогично е човек да посегне на дете. Тук става въпрос за завършен психопат. Т.е. човек, бил в затвора, употребявал наркотици и злоупотребявал с алкохол. Това са емоционално хладни хора, които са способни на буйна импулсивна агресия. И в такива състояния стават просто изверги. Това коментира в сутрешния блок на Нова телевизия „Здравей, България\" д-р  Герев. Той допълни, че домашното насилие е проблем във всяко едно семейство, а това е резултат на дългогодишна работа. Тук не става въпрос за психично болен човек. Става въпрос за един психопат, за един дефект на характера. Когато става въпрос за деца трябва малко или много да се алармира, категоричен е д-р Герев. Психиатърът е категоричен, че такива хора са опасни във всеки един момент. Психопатът не го спира абсолютно нищо. Когато нещо му се откаже побеснява и има неконтролируемо поведение, заключи той. ", "date": "2019.07.04", "title": "Психиатърът: Бащата, хвърлил детето си от моста в Габрово, е завършен психопат"}
{"url": "http://www.cross.bg/bariera-godina-parking-1608294.html", "text": "/КРОСС/  Достъпът до плаж „Русалка\" за поредна година е ограничен от бариера и всеки, който иска да премине е длъжен да плати 8 лева за паркинг. Курортът е свързван с  Николай и Евгения Баневи. Още през 2010 година беше наложена глоба на собствениците за въпросната бариера, но сега отново я има.Жителка на района обясни, че това е единственият достъпен плаж от нос Шабла до Калиакра. До него се стига до общински път. А на него има бариера на ваканционен комплекс. Всяка година собствениците му обаче  повишават такса „паркинг\".  За нас това е почти скандално, защото ако е паркинг, би трябвало да бъде почасово поне. И не вярвам, че една община, една област и една държава да не може да се справи с това, коментира тя.Този паркинг е горски фонд. Не е узаконен. Няма начин, по който той да бъде узаконен. Закупени са само сградите върху терена. Хотелът е незаконен. Той не би трябвало да работи, обясни пред NOVA бившият кмет на Каварна Цонко Цонев и допълни, че в момента за терена се водят дела.Според него проблемът с паркинга на комплекса трябва да бъде решен от държавата. ", "date": "2019.07.04", "title": "Отново безобразия по морето: 8 лева, за да стигнеш по общински път до плаж Русалка"}
{"url": "http://www.cross.bg/rehabilitatziya-bolnitza-dvizheniya-1608296.html", "text": "/КРОСС/  Не стигат парите за т.нар. „роботизирана рехабилитация\" на детската церебрална парализа. За това сигнализират медиците от специализираната болница \"Св. София\". Лечебното заведение не може да си позволи скъпата поддръжка на високотехнологичните машини, дарени от Българската Коледа, а те вече започват да се развалят.  С помощта на високотехнологични роботи пациентите с детска церебрална парализа не само се изправят на крака, но успяват и да проходят. Големият проблем идва когато машината се повреди, защото цената на ремонта й може да достигне 11 000 лева. Средства, с които болницата не разполага.Сред хилядите пациенти на Специализираната болница за детска церебрална парализа е 14-годишната Лияна. Благодарение на роботизираната рехабилитация момичето постига забележителни резултати с ръката си. „Преди не можех да правя някои движения, обаче това ми помага да ги правя по-лесно\", каза Лияна.Освен с робот за ръка лечебното заведение разполага и с високотехнологична апаратура за ходене.Този тип рехабилитация помага на децата, защото те многократно извършват определени движения, които мозъкът им запаметява и това им помага да се придвижват и самостоятелно да извършват определени движения, коментира Димитър Шиндарски - терапевт в Специализираната болница за ДЦП \"Св.София\".Но като всяка техника и тази се амортизира.Апаратурата ни започна да се разваля, гаранцията изтече. Поддръжката е скъпа, в момента финансовите ни приходи падат под нулата, защото сме ограничени от касата. Ремонтът на най-скъпия ни апарат ще бъде между 10 и 11 000 лева. Успях да събера 2 500 лв., за да сменя един амортисьор. Остава да се надявам да не се счупи някоя друга част, който струва много повече, заяви доц. д-р Иван Чавдаров - директор на Специализираната болница за ДЦП \"Св.София\".Повредите на високотехнологичните роботи не само, че удрят по бюджета на лечебното заведение, но и ощетяват пациентите. Децата пропускат процедури, ако роботът се повреди. Родителите започват да недоволстват. Децата забавят развитието и прогреса си, казва Димитър Шиндарски.Затова и в свое писмо до здравните власти, ръководството на болницата настоява за отделна клинична пътека за роботизирана рехабилитация от догодина. ", "date": "2019.07.04", "title": "Финансов недостиг за рехабилитацията на ДЦП"}
{"url": "http://www.cross.bg/proekti-kategorii-media-1608298.html", "text": "/КРОСС/  Над 70 проекта се състезават в петото издание на Годишните награди на b2b Media, с което се бележи рекорден интерес към събитието, съобщават организаторите.За отличията в над 20 категории се състезават организации, които имат значими постижения, както и новаторски, креативни и социално-отговорни проекти. Участниците са от различни сектори у нас.Голямата награда на конкурса ще бъде връчена от медийната група на най-иновативната от всички компании с най-динамично развитие и най-креативни кампании.Конкурсът на b2b Media за пета година ще отличи не само бизнесите и техни отделни проекти, но също най-креативните корпоративни офиси, най-интересните външни пространства, както и проекти с образователна насоченост в сферата на бизнеса, инвеститорите с визия, иновативни сгради, мобилни и технологични новости.Престижното жури ще оцени устойчиво и иновативно поведение, направени мащабни инвестиции, значими сделки, оригиналност на идеите, ефективност от реализацията, новаторство по отношение и на продуктите и на услугите, а също и иновативност в начина, по който са били комуникирани.Сред новите категории тази година са:Предприемачество с кауза Кампания с кауза Социален проектА сред най-оспорваните категории са:Кампания за community branding Динамично развитие Иновативен проект или услуга И в това издание на конкурса ще бъде определен \"Лидер на годината\".А пълният списък на отличените ще стане известен след церемонията по награждаване на 10 юли. ", "date": "2019.07.04", "title": "Рекорден брой проекти се конкурират в Годишните награди на b2b Media "}
{"url": "http://www.cross.bg/reka-dynav-chrez-1608301.html", "text": "/КРОСС/  Днес започва дезинсекционна кампания по поречието на река Дунав. Унищожаването на насекомите ще се осъществи чрез повсеместно пръскане на засегнатите площи по цялото поречие на река Дунав. Кампанията ще се извърши чрез авиационно третиране с цел масовото унищожаване на комарите и предотвратяване разпространението на болести по хората и животните в тези рискови региони.", "date": "2019.07.04", "title": "От днес започва пръскането срещу комари по поречието на река Дунав"}
{"url": "http://www.cross.bg/gerb-gyokov-dymite-1608297.html", "text": "/КРОСС/  \"Управляващите целят не съобразяване с народното мнение за намаляване на субсидиите, а използването му за лични цели - осигуряване на служебна победа на ГЕРБ на местните избори\". Това заяви в ефира на БСТВ народният представител от ПГ на \"БСП за България\" Георги Гьоков. По думите му ГЕРБ претендират, че се съобразяват с желанията на народа и резултатите от референдума, който обаче е бил преди 3 години. Според него това повдига няколко въпроса: Защо 3 години по-късно някой се сети, че трябва да се намаляват субсидиите? Защо един водещ на едно предаване, който има политически амбиции, се сети чак през 2019 г. за надзетите субсидии и повдигна точно сега въпроса? Защо и прокуратурата сега се сети след 2 години? Георги Гьоков обясни, че въпросът със субсидиите стои на вниманието на парламента и на българското общество от доста време, но дали ще влезе днес в пленарна зала или отново ще бъде отложен зависи от волята на мнозинството. \"Преговорите им протекоха малко тайно и задкулисно по различни стаи в парламента. БСП въобще не беше поканена на тези разговори, въпреки че ние първи инициирахме покани до парламентарните групи за разговор на тази тема\", подчерта той. Социалистът обясни, че вчера е минал този разговор в малката и голямата коалиции, но управляващите са излязли от тези преговори пак необединени. \"Има вероятност под натика на мнозинството да бъде прието внесеното от тях за първа точка днес предложение за 1 лев субсидия, без дебати и да е изказано всичко по темата\", коментира той.  По думите му тази тема е важна за българската демокрация, за съществуването на партиите, за политическия живот у нас.  \"ГЕРБ нямат намерение да проведат такъв дебат, а отново да използват темата в своя полза като поставят на колене всички останали партии и то в навечерието на местните избори\", каза Гьоков. Той подчерта, че тези избори ще бъдат изключително важни за българските граждани и за страната ни. Според него, оставяйки без субсидии всички други партии и знаейки как ГЕРБ се финансират, за средствата от субсидиите им, натрупани в банките, те няма да имат проблем с явяването на изборите. \"Това няма да е така за другите партии, включително и за БСП, като основна опозиционна партия, която се финансира основно от субсидията. При тези условия останалите партии, освен ГЕРБ, няма как да се явят в пълна кондиция на изборите при това положение\", обясни социалистът.Гьоков подчерта, че БСП изпълнява поетите си ангажименти и е внесла предложение за намаляване на ДДС за лекарствата. По думите му това предложение би довело до глътка въздух за много хора, раздвижване на икономиката и не вижда причина за категоричния отказ на управляващите да го подкрепят. Като друго предложение на левицата той посочи всички пенсии до 2016 г. да бъдат преизчислени със средноосигурителния доход за 2015г. По думите му това би довело до 25-30% увеличение на пенсиите. Гьоков подчерта, че БСП държи и на мнението си за смяна на статута на болниците от търговски дружества на лечебни заведения. По думите му тази нужда се доказва и от тежкото състоянието на болници като тези във Видин, Враца и Монтана.", "date": "2019.07.04", "title": "Георги Гьоков: С намаляването на субсидията ГЕРБ иска да си осигури служебна победа на местните избори"}
{"url": "http://www.cross.bg/alkohol-zavedeniyata-vodka-1608302.html", "text": "/КРОСС/  Разреден и фалшив алкохол се продават в заведенията в страната - това показват първите проверки от началото на лятото. А само за два месеца са хванати тонове алкохол с неясен произход, произведен по гаражи и мазета, който е трябвало да достигне до баровете и дискотеките. Лъжат ли ни с алкохола в заведенията? Резултатите от лабораторните изпитванията на първите проби, взети от контролните органи това лято, следват от Георги Георгиев в рубриката „На твоя страна\".В лабораторията на Националния институт за изследване на виното и спиртните напитки се проверява дали алкохолът, който пием, е фалшив или не. И разреждат ли се уискито, водката и виното, които ни сервират в заведенията.Само за два месеца - май и юни - са открити над 6 тона нелегален алкохол от митническите власти, който е бил предназначен за нощните заведения по морето и големите градове. През миналото лято по Черноморието са взети 33 проби - като всяка четвърта е с по-ниско от обявеното алкохолно съдържание и на практика е била разредена.Какво показват проверките от началото на сезона? Отговорът от специалистите. „В пробата от отворената бутилка алкохолното съдържание е било 37,5 % - при минимални 40 %. А пробата от запечатената бутилка е отговаряла на всички изисквания за разлика от разпечатената напитка. Което означава, че пробата най-вероятно е разредена в самото заведение\", обясни инж. Галя Михайлова от Националния институт за изследване на вино и спиртни напитки.Някой подменя бутилката с алкохол, заменя съдържанието или сипва вътре вода - обикновеното разреждане. Съветваме да си поръчват на самия бар - за да видят какво им наливат, да си поръчват по-малко популярни марки и напитки - тъй като обикновено злоупотребите по заведенията са свързани с най-популярните марки и напитки, заяви Синхрон - Ралица Скорчева-Славова  от Асоциация „Спиритис\".Некачествен алкохол показват и тестовете на проба от водка, взета от заведение в Созопол. Същото показват и пробите от такова в Приморско. Вместо водка, на клиентите е бил сервиран спирт с по-нисък градус. За да се нарича водка - трябва да има минимално алкохолно съдържание 37,5 % - в случая на етикета е обявено 35. Не може да бъде наречено водка - не е опасно - не съдържа забранени вещества - но просто търговското й означение е неправилно, обясни още инж. Михайлова. ", "date": "2019.07.04", "title": "Разреден и фалшив алкохол се продава в заведенията в страната"}
{"url": "http://www.cross.bg/ezik-plovdiv-stydentite-1608303.html", "text": "/КРОСС/  Пловдив е домакин на забележително събитие, което се провежда за първи път в България - Фестивал на студентите-франкофони от Централна и Източна Европа. В него участват близо 100 студенти от 16 държави.Клемон е от Франция, но учи в Пловдив. В последните 7 години живее у нас и е научил българския език. Развива и собствен бизнес. Сега е хореограф в ателието за танци. „Много е хубаво да се разбере, че около френския език има толкова държави, които го говорят. Това много ме вълнува\", каза той.Фестивалът, който се провежда в Медицинския университет в Пловдив, обединява студентите, говорещи френски език в различни ателиета. Под ръководството на учители, те изучават танци, музика, дигитално и градско изкуство. В 5 ателиета споделят общи културни интереси, обединени от френския език.„Повечето за първи път идват в България и виждат хора от различни държави. За тях е много различно преживяване. Бонус за тях е да научат нещо различно по интересна дисциплина - в случая в ателието по театър\", коментира Димитър Узунов - аниматор на ателието по театър.Пловдивският медицински университет разширяво френско-българското сътрудничество с други университети, които са членове на Университетската агенция на франкофонията, която пък е най-голямата световна университетска мрежа с над 900 академични институции от петте континента.„Много сме щастливи, че за МУ се падна това предизвикателство - да бъде домакин за този фестивал. Избрани сме не случайно, тъй като нашият университет е дългогодишен член на Асоциацията на франкофонските университети и поддържаме добри професионални контакти с университети, в които се преподава на френски в Централна и в Източна Европа\", заяви проф. д-р Мариана Мурджева - заместник-ректор по международно сътрудничество и проектна дейност.Под ръководството на признати творци студентите работят, за да създадат спектакъл, който ще бъде представен на публиката в края на събитието.„Фестивалът ни дава различни усещания и емоции и много възможности за по-разчупен опит\", казва Пламена Янкова.„Всички сме млади хора, искаме да пътуваме и опознаваме нови култури. Френският ни свързва, обогатява ни и ни улеснява\", коментира Теодора Макендуди.В края на фестивала ще се състои гала-спектакълът, на който студентите от всички ателиета ще представят продукта на своето творческо вдъхновение.Фестивалът на студентите-франкофони от Централна и Източна Европа продължава до края на седмицата. ", "date": "2019.07.04", "title": "Франкофони от цял свят се събират в Пловдив"}
{"url": "http://www.cross.bg/facebook-problemut-kompaniyata-1608286.html", "text": "/КРОСС/  След сриването на Facebook,  Instagram и Whatsapp - проблемът вече е отсранен. Това обявиха от компанията, който са собственици на платформите.В продължение на няколко часа вчера, потребители не можеха да изпращат и да получават изображения, видеоклипове и други файлове в платформи като Уатсап и Инстаграм. Проблемът продължи до късно снощи.Качените в този период  снимки във Facebook и Instagram не се визуализираха. От компанията съобщават, че проблемът е възникнал при извършване на рутинна операция, съобщават от корпорацията. И не споменават за каквато и да е външна намеса, довела до сриването на социалните мрежи. ", "date": "2019.07.04", "title": "След срива на Facebook: Проблемът вече е решен"}
{"url": "http://www.cross.bg/zashtoto-vitanov-evropeiiskite-1608291.html", "text": "/КРОСС/  „Въпросът за предложения пакет от петте ръководни позиции в Европа не беше еднозначен. В рамките на социалистическата група се чуха много и разнообразни мнения, има победители и загубили\". Това заяви евродепутатът от БСП/ПЕС Петър Витанов в сутрешния блок на Бтв. Според него социалистическата група е от загубилите, защото не е могла да се възползва първо от фигурата на Тимерманс, който наистина е правил впечатление в предизборната кампания, и второто - от процедурата по водещите кандидати, която беше важна и в полза на европейските граждани. „Загубиха и европейските граждани. Загубихме и ние, като източноевропейци, защото нямаме представители сред номинираните за тези високи постове\", каза още Витанов. „Не ми хареса принизяването на ролята на ЕП в контекста на тази голяма сделка, защото дори решението за избора на председателя на парламента се взимаше на друго място. Надявам се това да се промени\", допълни евродепутатът.  ", "date": "2019.07.04", "title": "Петър Витанов: Като източноевропейци загубихме, защото нямаме представители на високите постове в Европа"}
{"url": "http://www.cross.bg/plazha-chadur-leva-1608290.html", "text": "/КРОСС/  Първо искам да уточня, че цената от 70 лева за чадър и шезлонги от плажа, която се завъртя в публичното пространство през последните дни, е за чадъри и шезлонги на първа линия на плажа, а тези на втора линия и така нататък са по 60 лева. В случая става дума за голям чадър с четири дървени шезлонга, масичка, а платът на големия чадър е специален слънцезащитен, който пази от UV лъчите.  Това каза в сутрешния блок на БТВ „Тази сутрин\" Гаврил Казанджиев, управител и касиер  на южния плаж на Каваците. Клиенти има всякакви и няма как всички да са доволни - винаги има и недоволни, добави той. Тук не сме задължили никой да идва на плажа и е право на личен избор някой да го направи. Всеки, който е решил да дойде тук, е запознат с цените или ако не е запознат му се обяснява на място кое колко точно струва и сам си преценява дали да остане или да отиде на друго място, каза още Гаврил Казанджиев.Министерството на туризма се самосезира и започнахме проверка на морски плаж Каваци юг. Към настоящия момент сме установили, че в зоната за платени плажни принадлежности, се предлагат услуги комплект от четири шезлонга с чадър. Има една указателна табела в началото на плажа, която обаче е много малка и ще дадем предписание на наемателя да сложи по-голяма табела. Това каза от своя страна Василка Цанева отговаряща за концесиите в Министерството на туризма.  В случая на плажа се предлагат и единични чадъри и шезлонги, които са по 7 лева на бройка, има и свободна зона, а въпросния скъп пакет в никакъв случай не е задължителен, коментира още тя. ", "date": "2019.07.04", "title": "Извънредна проверка на плажа Каваци след сигнал за скъпи чадъри"}
{"url": "http://www.cross.bg/ochite-mityo-spetzializiraniya-1608287.html", "text": "/КРОСС/  Димитър Желязков - Митьо Очите се изправя през Специализирания наказателен съд. Делото  е срещу него и още 12 души. Те са обвинени, че са участвали в организирана престъпна група, като ръководител е бил Митьо - Очите.Бандата действала от януари 2013 г. до август 2018 г. на територията на Бургас, Ямбол, Несебър и „Слънчев бряг\". ", "date": "2019.07.04", "title": " Митьо Очите се изправя пред Специализирания наказателен съд"}
{"url": "http://www.cross.bg/sybsidiya-glas-polychen-1608285.html", "text": "/КРОСС/  Очаква се днес депутатите да разгледат, на второ четене, промените в Закона за държавния бюджет, които предвиждат партийната субсидия  да стане 1 лев за получен глас. Държавното финансиране на партиите влиза като извънредна точка на днешното заседание.ГЕРБ остава категорично на позицията си за един лeв партийна субсидия и ще подкрепи промените в Закона за държавния бюджет във варианта,който беше внесен от Министерския съвет. Атака и Воля също са съгласни размерът на държавното финансиране да бъде един лев за получен глас и ще подкрепят актуализацията. Не е ясно как ще гласуват от НФСБ иВМРО - те също смятат, че парите трябва да бъдат намалени, но един лев, според тях, не е достатъчен и трябва да се търси оптималният вариант. Това вероятно ще стане с промени в Закона за политическите партии. „Патриотите\" настояват двата закона да вървят паралелно, за да няма неясноти около финансирането. ГЕРБ уверяват, че това ще се случи, след като субсидията бъде намалена.БСП, които не бяха поканени на вчерашните консултации, са категорично против субсидия от един лев. ДПС - също. Движението предложи да останат сегашните 11 лв за получен глас или 0 лв и неограничено финансиране на партиите от бизнеса ", "date": "2019.07.04", "title": " Депутатите гледат на второ четене промените, които предвиждат субсидия от лев за глас "}
{"url": "http://www.cross.bg/eksploziya-lyatoto-smartfonite-1608280.html", "text": "/КРОСС/  Горещото време, наличието на вирусни приложения и механични повреди на смартфона могат да доведат до прегряване и дори до експлозия, съобщи БГНЕС.От отдел на руското следствие съобщиха в сряда, че в Курганска област 7-годишно дете е починало. В същото време то е имало мобилен телефон, който избухнал в ръцете му.Според ръководителя на Агенцията за киберсигурност Евгений Лифшиц в разгара на лятото джаджите се нагряват лесно, което може да доведе до експлозия на батерията.Не трябва да прегряваме устройствата, особено през лятото и при горещини. Те винаги се затоплят при зареждане и ако попаднат под директните слънчеви лъчи, устройството може да експлодира\", каза той.Директорът на AНО\" Цифрови платформи\" Арсен Шчелцин, от своя страна, каза, че смартфоните могат да експлодират от късо съединение, което може да дойде в резултат от остаряло окабеляване. ", "date": "2019.07.04", "title": "Внимавайте със смартфоните в горещините, гърмят"}
{"url": "http://www.cross.bg/rysiya-dogovora-obseg-1608283.html", "text": "/КРОСС/  Руският президент Владимир Путин подписа закона за прекратяване от Русия на действието на Договора за ликвидиране на ракетите със среден и малък обсег. Законът бе одобрен от Държавната дума на 18 юни и от Съвета на Федерацията на 26 юни. САЩ вече уведомиха за решението си да денонсират договора на 2 август, като се позоваха на разработването от Русия на ракета, която го нарушава. Кремъл отрича това. В руския закон се уточнява, че решение за подновяване от Москва на действието на договора може да приеме държавният глава. Той влиза в сила от деня на официалното му публикуване.", "date": "2019.07.04", "title": "Русия напусна Договора за ликвидиране на ракетите със среден и малък обсег"}
{"url": "http://www.cross.bg/tzenata-nyama-pazar-1608292.html", "text": "/КРОСС/  Няколко завода в Старозагорско днес няма да  работят. Причината е поредният драстичен скок в цената на тока на свободния пазар. Бизнесът алармира, че продължава да трупа загуби и скоро може да има и фалити. От там пресметнаха, че цената на електроенергията на свободния пазар е двойно по-висока от тази Европа.Инж. Стоян Начев, главен енергетик в местно предприятие заяви, че цената, която те плащат, е 212 лв/квтч. Това е смърт за бизнеса. При тази цена продукцията ни става много скъпа и ние започваме да работим на загуба. А работим ли на загуба, ние трябва да фалираме. Следователно решихме, че не бива да работим.За това днес предприятието е спряно. Това се случва и с нашите други две фирми, коментира той.Инж. Начев обясни, че след като не се работи, няма и от къде няма да дойдат средства за заплати. „Чух гласове, които призовават за стачка, за блокиране на улици\", обясни енергетикът. По думите му хората са обезпокоени от факта, че може да има фалити и да останат без работа. ", "date": "2019.07.04", "title": "Заводи спряха работа заради драстичния скок в цената на тока"}
{"url": "http://www.cross.bg/bulgariya-kitaii-initziativata-1608254.html", "text": "/КРОСС/  2019-а е наистина успешна година за българо-китайските отношения. България е втората държава в света, която установи дипломатически отношения с Китайската народна република и тъй като първата беше СССР, който формално не съществува вече, ние на шега, но и с гордост казваме, че България трябва да се смята за първата страна, признала Китайската народна република.По повод важната 70-годишнина от установяването на дипломатически отношения с Китай ние сме планирали много дипломатически, икономически, културни и академични събития през цялата година, както в България, така и в Китай. Имаме особено динамичен политически диалог на високо равнище през тази година. Много съм благодарен на президента Си Дзинпин за неговата любезна покана за това държавно посещение в Китай, което е първото от пет години насам. Това е признание за значимостта, която България и Китай отдават на своите отношения, и се надяваме, че то ще засили развитието на взаимноизгодното партньорство между нашите две страни във всички сфери.Надяваме се и да издигнем престижа и познанието за България в Китай чрез многобройните български събития, които са планирани тук за отбелязване на годишнината като изложби и концерти. С тези събития се надяваме китайските ни приятели да научат повече за богатата ни история, култура и традиции. България е приятелска страна, която предоставя отлични възможности за бизнес, инвестиции, пътуване и обучение, истински и доверен приятел на Китай в Европа.Аз искрено поздравявам президента Си Дзинпин и китайския народ по случай тази историческа годишнина. Забележително е това, което Китай е постигнал в развитието си през последните десетилетия в областта на икономиката, социалната сфера, технологиите, намаляването на бедността. Политиките за реформи и „отваряне\" към света не само направиха Китай втората в света икономика, водещ глобален актьор и технологична сила. Те също така значително промениха живота на милиони хора и издигнаха на ново ниво тяхното развитие и възможности. За хората в Европа, за Европейския съюз е изключително важно Китай да продължава да се развива устойчиво по пътя на реформите и „отваряне към света\", като фактор на мира, стабилността, развитието в света и региона. Мирното възходящо развитие на Китай, в съответствие с принципите на Устава на ООН и Световната търговска организация, е изключително важно и има значително положително влияние върху международната общност.За нас икономическият растеж на Китай означава и увеличени възможности за търговия и инвестиции на двустранно равнище. Ние бихме приветствали много по-засилено присъствие на китайския бизнес, инвестиции и технологии в българската икономика. България става все по-важен кръстопът, в който се срещат култури, индустрия, логистика, както и за разпределение на енергийни ресурси. Пет от 10-те общоевропейски транспортни коридора преминават през нашата територия. Членството в ЕС, политическата и фискална стабилност, благоприятните бизнес условия, включително ниския корпоративен данък от 10%, засилват позициите на България на важна връзка между Европа и Азия. Тя е открита за потенциални азиатски инвеститори, чиято цел е да получат достъп до обширния европейски пазар, до Югоизточна Европа, Близкия Изток, Северна Африка, Централна Азия. България отдава особено значение на пълното съобразяване с нормите и разпоредбите на ЕС, включващи отвореност, равнопоставеност, устойчивост, прозрачност и други в своите икономически връзки с всички партньори, включително с Китай. Бизнес моделите, основани на пазарната икономика, като публично-частните партньорства, концесиите, финансирането на проекти и други, са отворени за китайски партньори. Щастливи сме да видим китайски компании да участват в търгове за различни проекти в България самостоятелно или в сътрудничество с български, европейски и други компании.Бих искал да поканя китайската бизнес общност да приеме България като страна на големи възможности, с приятелски и бизнес ориентирани централни и местни власти. Земеделието наистина е обещаваща и важна сфера на сътрудничество с големи възможности. Ние имаме ясни и определено споделени интереси в тази област. България  е носител на богати традиции в земеделието, в производството на висококачествени земеделски стоки и храни, които могат да задоволят вкусовете на китайските потребители. Работим в тясно сътрудничество с китайските власти за улесняването и подобряването на достъпа на български земеделски и хранителни продукти до китайския пазар.България е страната на произход на продукти като киселото мляко, розовото масло и продуктите от розово масло. Тя е традиционен производител на висококачествени вина на конкурентни цени, на отлични пресни и консервирани плодове и зеленчуци. Има толкова много неща, които може да предложим на китайските потребители, включително органични продукти. България е страната-членка на ЕС, където земеделските зони за биопродукти заемат най-голяма част от територията й в сравнение с другите страни-членки на ЕС.В рамките на инициативата за сътрудничество между страните от Централна и Източна Европа и Китай „17+1\" България е страната-домакин на много активен Център за насърчаване на сътрудничеството в областта на земеделието. В сътрудничество с български и китайски университети и институции в места като Шанхай, Нинбо, Шенжен, Центърът е изградил земеделски демонстрационни зони и мрежи за електронна търговия, отворени за всички страни в Инициативата.  Демонстрационните зони са само началото. Те ще помогнат на компании от двете страни да определят интересите и потенциала си и да изготвят планове за бъдещо сътрудничество.Първата \"17+1\" демонстрационна зона за сътрудничество в областта на земеделието беше създадена през февруари тази година в Пловдив, вторият по големина град в България, с висок местен икономически растеж и основна връзка на транспортните маршрути свързващи София и Истанбул. Да се надяваме, че скоро ще се случат и още неща в други градове в България и държавите от Централна и Източна Европа, които ще са показателни за огромния потенциал на търговията в земеделието. Смятам, че инициативата „Един пояс, един път\" е много важно начинание, със стратегическо значение не само за Китай и неговата връзка с външния свят, но също и за всички страни по пътя - Европа, Централноевропейските страни и България. България е подписала меморандума за разбирателство по инициативата „Един пояс, един път\" още през 2015 г. Вярваме, че за постигане на оптимални резултати в нашия регион, инициативата „Един пояс, един път\" трябва да се развие в синергия със съществуващите платформи за свързаност, транспорт и логистика като трансевропейската транспортна мрежа, Стратегията на ЕС за свързаност между Европа и Азия и Платформата за свързаност между ЕС и Китай. Смятаме, че инициативата „Един пояс, един път\" е добра възможност за засилване на свързаността между Европа и Азия и за привличане на инвестиции в нашата икономика. Бихме желали да видим повече практически резултати във всички сфери на инициативата - енергийната, транспортната, инфраструктурната, контактите между хората. За нас е важно проектите по „Един пояс, един път\"  да бъдат финансово, екологично и социално устойчиви и да бъдат осъществени в съответствие с принципите на откритост, прозрачност, равнопоставеност.Директните китайски инвестиции в България са все още много малки, много по-малки, отколкото бихме желали да видим. Въпросите, които поставихте за „капана на дълга\", по никакъв начин не се отнасят до нас. Освен това, като част от европейското семейство и като страна с много добра фискална политика, България има много стабилна и предсказуема финансова система. Инициативата „Един пояс, един път\"  е дългосрочна програма и не е ограничена по време и обхват. България е поставила на масата на нашите китайски партньори редица възможни проекти в енергийния сектор, транспорта, пристанищната и железопътна инфраструктура, електрическия транспорт, земеделието и др. Бихме желали да видим как съответните китайски институции и компании активно проучват и работят за осъществяването на тези проекти. Някои от тях имат много голяма регионална значимост.Туризмът е обещаваща сфера на сътрудничество. Тази година България отвори визови центрове в 15 основни китайски града за да улесни този процес. Наскоро беше основан български център за насърчаване на туризма в Пекин като част от група подобни центрове в други градове. Опитваме се да убедим нашите китайски партньори да обмислят откриването на директна авиолиния до София. Новото летище в Пекин ще предлага отлични възможности за разширяване на връзките по въздух между двете страни.България разполага с отлични съоръжения и бази за зимни спортове. Ние сме отворени за сътрудничество с Китай в областта на зимните спортове като част от подготовката на Пекин за Зимната олимпиада през 2022 г. Създаването в България на Център за глобално партньорство в рамките на инициативата „17+1\" цели да насърчи по-нататъшното развитие на сътрудничеството между  страните от ЦИЕ и Китай в съответствие с нормите и разпоредбите на държавите от региона, ЕС и Китай. Когато направих предложението на министър-председателя Ли Къцян по време на нашата среща през 2018 г., той веднага прегърна идеята като отчиташе изключителната значимост на такава структура.България е активен участник в „17+1\" и, както знаете, беше успешен домакин на срещата на върха в София през юли 2018 г. Вярваме, че инициативата има голям потенциал за засилване на сътрудничеството, особено в сферата на икономиката. За да видим постижими резултати, е важно да задълбочим познанието ни за съответните правила и разпоредби, бизнес средата и възможностите за търговия, инвестиции и туризъм. Затова по време на посещението на министър-председателя Ли в България ние предложихме да се създаде Център за глобално партньорство в България като инструмент, спомагащ бизнеса в държавите от ЦИЕ и Китай с необходимата компетентност по тези въпроси.Центърът е мозъчен тръст, управляван съвместно от Института по маркетинг към българското Министерство на икономиката и Китайския институт за международни изследвания към китайското Министерство на външните работи, в партньорство с Института за икономически изследвания на БАН. Центърът предлага експертна подкрепа на сътрудничеството по „17+1\" чрез институционално партньорство на мозъчните тръстове, за задълбочаване на  комуникациите и взаимното разбирателство между страните от ЦИЕ и Китай. Центърът планира дейности, свързани с обучение,  консултации и обмен, за насърчаване на сътрудничеството в търговията, инвестициите, инфраструктурата и други и за подпомагане на различни участници в „17+1\" за по-добро разбиране на законодателството в ЕС,  ЦИЕ и Китай.  Центърът за глобално партньорство може да предоставя съвети за осъществяване на проектите, за създаване на „мрежа от контакти\" между институции, търговски и бизнес асоциации, предприятия от ЦИЕ и Китай, както и да улесни бизнес контактите.Надяваме се, че Центърът ще допринесе за засилване на икономическите връзки, за увеличаване на китайските инвестиции и туристи в България и региона, както и за повече български и европейски продукти на китайския пазар. ", "date": "2019.07.04", "title": "Президентът пред „Global times\": Отношенията между България и Китай са изключително успешни"}
{"url": "http://www.cross.bg/kirilov-zatvorite-narysheniya-1608293.html", "text": "/КРОСС/   Множество сигнали за нарушения в затворите е една от причините за поисканата оставка на шефа на центровете за лишаване от свобода. Това обясни правосъдният министър Данаил Кирилов в ефира на \"Здравей, България\". Според него има основателни възражения и от страна на арестуваните бизнесмени Евгения и Николай Баневи. Натрупванията на проблеми са доста. Действително това е една тежка система, в която има множество проблеми - с храненето, с достъпа до телефонни услуги, с цените на храните в лавките. Това коментира министърът на правосъдието Данаил Кирилов в студиото на „Здравей, България\".Във вторник стана ясно, че уволняват шефа на затворите. Това обяви самият Кирилов, докато инспектираше деловодството на Върховния касационен съд. Министърът уточни, че заповедта за освобождаването от длъжност на Васил Миладинов ще бъде подписана, но отказа да обяви с какви мотиви. Преди дни Кирилов беше на посещение в следствения арест на бул. „Г.М. Димитров\", след като задържаната там Евгения Банева се оплака от условията в жалба от 18 страници.Заповедта за уволнение все още не е връчена заради представяне на болничен лист на Миладинов. Информацията тръгна в общественото пространство преди връчването на заповедта. Имам правната възможност да обжалвам болничния лист, но в конкретния случай няма да го направя. Издал съм заповед за заместване, така че системата не е ощетена. Смятам, че съм предприел мерки, коментира правосъдният министър. По думите му твърденията в жалбата на Евгения Банева са много. Голяма част от тях успях да установя лично на място. Част от тях имат известно основание. Дайте ми възможност да се предпазя от посочване на основания за уволнението в този период. Виждате, че заповедта не е връчена, каза още Кирилов.Имаме огромен обем от сигнали за нарушения в затворите. Имаме разпореждания от прокуратурата ние да извършим определени проверки за нарушения. Инспекторатите в министерството работят. Надявам се да успеем да направим качествени проверки, коментира правосъдният министър.Според Кирилов проблемите с храненето са няколко. По отношение на проведени процедури за възлагане на обществени поръчки, мога да кажа, че имаме неуспешни такива. Имаме интервал от време, в който има допълнително изпълнение към предходен договор за доставяне на храни. Има и висяща процедура, която е на път да се провали, коментира министърът. Другият проблем са цените на храната - в т.нар „лавки\" в затворите. Те най-често са обект на жалби, проверяват се и от нашия инспекторат. Твърди се, че там се продава с надценка, на завишени цени, каза още правосъдният министър.Мисля, че е възможно чрез увеличаване на мерките да се подобри дисциплината и да се преодолеят някои вероятно корупционни практики в надзорно охранителния състав, така че да се ограничи тази практика и да се сведе до изискванията, които са по закон, посочи Кирилов. ", "date": "2019.07.04", "title": " Множество сигнали за нарушения са причината за освобождаването на шефа на затворите"}
{"url": "http://www.cross.bg/kykleva-prof-boryat-1608274.html", "text": "/КРОСС/  Средно петима души се борят за едно място в Медицински университет-Пловдив в рамките на тазгодишната кандидатстудентска кампания. Това съобщи заместник-ректорът по учебна дейност на МУ-Пловдив проф. д-р Мария Куклева.1546 кандидат-студенти се борят за 340 места. В университета се проведе приемния изпит за магистърските специалности Медицина, Дентална медицина и Фармация, като местата в тях са съответно 150, 100 и 90. Кандидатите имаха четири часа, за да решат теста по биология и химия.Тестовете ще бъдат оценявани от самостоятелни комисии. Оценки влизат в балообразуването заедно с оценките по биология и химия от дипломите в средното образование.„В момента тече една много успешна кампания, тъй като кандидатите запазват устойчивия интерес към университета\", коментира още проф. Куклева.Според нея висшето училище е направило максимума, за да се обективизират знанията на студентите.„В миналото се развиваха теми, които даваха възможност за наизустяване на материала без неговото разбиране. Това беше една предпоставка за подсказване по време на изпит, докато тази практика сега изцяло е премахната.Тестовете са върху целия материал в рамките на средното образование, давайки добра възможност за проверка на знанията на кандидат-студентите. Това е една форма, която до голяма степен изключва подсказването и преписването. Самите кандидат-студенти и техните родители оценяват формата на изпита. Той е в един ден, икономисват се средства на кандидат-студентите и това е един съвременен вариант на изпита, който ни доближава до едни от най-добрите практики в Европа\", посочи съобщи заместник-ректорът по учебна дейност на МУ-Пловдив проф. д-р Мария Куклева.Според нея при огромния интерес от страна на кандидатите, МУ ще подбере тези от тях, които са най-добре подготвени. Това, че все повече зрелостници предпочитат да продължат образованието си тук, се дължи на факта, че в последните години беше направено много по отношение модернизацията на базата. Непрекъснато се повишава и качеството на преподавателите.„30% от обучаващите се в нашия университет са чужденци. Те се обучават на английски език. Усъвършенства се непрекъснато подготовката на преподавателите и всъщност реализацията на нашите студенти е много висока - не само в нашата страна, но и по целия свят\", допълни проф. Куклева. ", "date": "2019.07.04", "title": "Петима се борят за едно място в Медицински университет-Пловдив"}
{"url": "http://www.cross.bg/litva-izvunredno-polozhenie-1608272.html", "text": "/КРОСС/ Литва обяви извънредно положение заради тежката суша, обхванала балтийските страни, която може да намали наполовина реколтата тази година, предаде Франс прес. Липсата на дъжд е понижила нивото на водите в редица реки, поставяйки в опасност селскостопанските култури, рибните популации и речния транспорт.Официалното обявяване на извънредно положение ще позволи на правителството да компенсира селскостопанските производители за част от загубите им. \"Земеделците прогнозират, че има риск реколтата им да намалее с 40 до 50 процента. Рибните запаси също са застрашени\", заяви министърът на околната среда на Литва Кестутис Мажейкa. Според него не бива да има съмнение, че климатичните промени в света са в основата на продължаващите топлинни вълни, които са все по-интензивни през последните години.Мажейка призова съседен Беларус да повиши нивото на река Нерис чрез източване на повече вода от резервоарите. Тази година месец юни е бил най-топлият, регистриран някога в света, най-вече заради изключителните горещини в Европа, се посочва в публикувани сателитни данни.Литва също е регистрирала най-топлия юни в историята си, с максимална температура от 35,7 градуса по Целзий на 12 юни. Миналата седмица пожарникарите се бориха с горски пожари, предизвикани от горещината в торфищата на Западна Литва и съседна Латвия. Полските власти обявиха тази седмица, че има риск сушата да засегне зърнените култури в 14 от 16-те региона на страната.Академията на науките в Прага обяви, че сушата би могла да засегне цяла Чехия с \"изключително или извънредно засушаване на 80 процента\" от територията на страната  ", "date": "2019.07.04", "title": "Литва обяви извънредно положение"}
{"url": "http://www.cross.bg/partiite-ivanov-ivan-1608288.html", "text": "/КРОСС/  „С намаляването на размера на субсидиите партиите влизат буквално в сивия сектор. БСП винаги е твърдяла, че те трябва да бъдат намалени, но в едни разумни граници и след широко обсъждане\". Това заяви народният представител от ПГ на „БСП за България\" Иван Иванов пред BGonAir. Той добави, че предложението на ДПС пък за неограничено външно финансиране на партиите хвърля политическите сили в ръцете на спонсорите им. Иванов коментира, че няма нищо лошо в това партиите да поддържат диалог с бизнеса, но това трябва да бъде в разумни рамки.  Народният представител бе категоричен, че в тази ситуация е необходимо да се намери компромис, който да осигури условия за  нормално съществуване на партиите - те да могат да издържат своите структури и да обезпечават провеждането на предизборните си кампании.  „Няма никакво съмнение, че това драстично намаляване на парите за партиите се прави, за да се удари БСП преди местните избори\", каза още Иванов. Народният представител коментира още, че намаляването на субсидиите изненадващо влиза в парламента като първа точка и добави, че БСП категорично ще държи на позицията си да се проведат още разговори, за да бъде намерен функционалният модел. „Ако това твърдоглавие на управляващите стане факт след гласуването на второ четене, ще влезем в модел, който го няма никъде по света\", каза още Иван Иванов.Във връзка с решенията на заседанието на НС на БСП през изминалата седмица, Иван Иванов коментира, че те са гласувани с голямо мнозинство и в тях няма нищо драматично. „Във връзка с предстоящите местни избори, съставът на ИБ на БСП бе разширен и в него влязоха хора с голяма експертиза. Оттук нататък очакваме ползотворна и мотивираща работа от новите членове на бюрото\", добави народният представител. Той коментира още, че ръководството на БСП е започнало и изнесени заседания в страната, свързани с предстоящите избори. „При тези срещи търсим и потенциални кандидати за кметове и връзки с различни граждански структури\", заключи Иван Иванов.", "date": "2019.07.04", "title": " Иван Иванов: С намаляването на субсидиите партиите влизат в сивия сектор"}
{"url": "http://www.cross.bg/ybit-godishen-doma-1608279.html", "text": "/КРОСС/  Мистериозно убийство потресе хората в планинско село край Враца. 60-годишен мъж е намерен мъртъв в дома си със следи от насилие. Никой от съседите му не е чул подозрителен шум през нощта. Братовчедите му, с които го дели ниска ограда, били навън до 22:00 ч. вечерта и не са забелязали нищо необичайно. Хората са притеснени, защото нямат информация. Съседите не изключват версия мъжът да е убит заради грабеж.„И ние не знаем какво е станало. Постоянно питаме полицаите, но още не е ясно\", разказа братовчедът на възрастния мъж - Николай Тодоров.", "date": "2019.07.04", "title": " Откриха убит 60-годишен мъж в дома му във Врачанско"}
{"url": "http://www.cross.bg/lenta-platnoto-trafikut-1608273.html", "text": "/КРОСС/  Днес движението в двете посоки на тунел „Големо Бучино\" на АМ „Струма\" се осъществява в една лента поради инсталация и настройка на системата за видеонаблюдение.От 8:00 ч. до 13 ч. ще бъде ограничено преминаването в изпреварващата лента в платното за Перник, а трафикът ще се пренасочва в активната лента.От 13 ч. до 16:30 ч. ще бъде ограничено преминаването в изпреварващата лента в платното за София, а трафикът ще се пренасочва в активната лента.Шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.07.04", "title": "Движението в тунел „Големо Бучино“ на АМ „Струма“ ще бъде в една лента"}
{"url": "http://www.cross.bg/sistemata-ypravlyavashtite-platenata-1608289.html", "text": "/КРОСС/  Депутатите ще гласуват предложението на ГЕРБ за отлагане на въвеждането на ТОЛ системата за тежкотоварните автомобили.Идеята на управляващите е техническият старт на системата да бъде през август, а платената услуга да заработи от 1 март 2020 г.Според вносителите, така ще се даде достатъчно време за постигане на компромис между държавата и превозвачите относно размера на тарифите и обхвата на включените пътища. Ще се ограничи и възможността за появата на технически проблеми.От БСП обаче заподозряха управляващите, че бавят въвеждането на платената услуга заради предстоящите местни избори през есента. ", "date": "2019.07.04", "title": "Парламентът гласува отлагането на ТОЛ системата "}
{"url": "http://www.cross.bg/chasa-provede-sgradata-1608276.html", "text": "/КРОСС/ София.От 9.00 часа ще започне заседанието на Народното събрание.***Пазарджик.От 10.00 часа министърът на отбраната Красимир Каракачанов ще присъства на деня за демонстрация на способности с формирования от 68-ма бригада „Специални сили\" на Специализирания учебен център (СУЦ) „Црънча\".***Пловдив.От 19.30 часа министърът на отбраната Красимир Каракачанов ще присъства на честването на бойния празник на гарнизон Пловдив. От площад „Стефан Стамболов\" до площад „Съединение\" ще тръгне тържествено шествие. От 20.10 часа ще бъде отслужена заупокойна молитва от Негово Високопреосвещенство Пловдивския митрополит Николай. В 20.25 часа пред паметника на Съединението ще бъдат положени цветя и венци. От 21.00 часа ще има тържествена заря проверка.***Бургас./Слънчев бряг.Около 15.30 часа в залата на „Слънчев бряг\" АД министърът на туризма Николина Ангелкова ще даде брифинг след работна среща с представители на туристическия бранш и с концесионери и наематели на морски плажове.***Бургас.В 10.00 часа заместник-министърът на труда и социалната политика Зорница Русинова и кметът Димитър Николов ще дадат пресконференция по проекта „Осигуряване на Патронажна грижа за възрастни хора и лица с увреждания на територията на Община Бургас\". В 11.00 часа Русинова ще посети Центъра за деца и юноши с увреждания, а в 13.00 часа ще открие Националния форум „Социални услуги - медуинституционално партньорство - предизвикателства и добри практики\".***София.От 8.45 до 19.30 часа в зала 2140 на Техническия университет-София ще бъдат представени резултати от изпълнението на първия етап на проекти от областите „Технически науки\" и „Математически науки и информатика\".***София.От 9.30 часа в СЕМ продължава публичното изслушване на кандидатите за генерален директор на БНТ.***София.От 10.00 часа в сградата на ГД „Пожарна безопасност и защита на населението\" ще се проведе пресконференция,посветена на стартиралия европейски проект - „Повишаване на капацитета за защита на критичната инфраструктура и свързаните с нея обекти\".***София.В 10.15 часа от Интер Експо Център на бул. „Цариградско шосе\" към парламента ще потегли протестно шествие под надслов: „Против промените в Закона за Закрила на Детето\". В 11.00 часа пред Народното събрание ще се проведе митинг, а в 11.30 часа протестиращите ще бъдат пред храм „Александър Невски\".***София.От 11.30 часа в сградата на Народното събрание представители на Гражданско движение срещу „Национална стратегия за детето 2019-2030 г.\" ще се срещнат с депутати.***София.От 12.30 часа в сградата на Представителството на Европейската комисия в България ще се проведе конференция „SMART политики за превенция на шофирането под въздействие на алкохол\". В събитието ще участва председателят на Държавна агенция „Безопасност на движението пътищата\" Малина Крумова, представители на Европейската комисия, Министерството на вътрешните работи, международни експерти и неправителствени организации.***София.В 14.00 часа в зала „Изток\" на парламента ще бъде представен проект за събиране, структуриране и анализиране на информацията за въвеждането на директивите на ЕС в българските закони.***София.От 16.00 часа в сградата на Българска търговско-промишлена палата ще се проведе среща на Евроклуба по повод приключването на Румънското председателство на Съвета на Европейски съюз и поемането му от Република Финландия.***Благоевград.От 10.00 часа в ОДМВР ще се отслужи водосвет и ще бъдат поднесени цветя на паметната плоча в двора на дирекцията.***Бургас.От 11.00 часа пред сградата на полицията ще се проведе тържествена церемония, която ще завърши с поднасяне на венци и цветя в памет на служителите от МВР, загинали при изпълнение на служебния си дълг.***Бургас.От 13.00 часа в Бизнес инкубатор ще се проведе информационна среща „Растем заедно\", организирана от Изпълнителна агенция за насърчаване на малките и средните предприятия (ИАНМСП), Българска стартъп асоциация (BESCO) и Микрофинансираща институция (МФИ) „Джобс\", група към Българската банка за развитие.***Варна./к.к. Златни пясъци.От 10.00 часа на плаж в курорта ще се проведе демонстрация по водно спасяване, в която ще се включат 28 спасители.***Велико Търново.От 10.00 часа във фоайето на ОДМВР ще бъдат наградени отличилите се в работата служители. Ще бъде открита иизложба на старинно и съвременно огнестрелно и хладно оръжие. От 11.00 часа на товарния вход свещеноиконом Славчо Иванов ще отслужи водосвет за здравето на служителите и ще освети новите автомобили на Областната дирекция.***Враца.От 10.00 часа в градинката срещу сградата на читалище „Развитие\" ще бъде открит паметен знак на известния агроном-селекционер - Тодор Рачински.***Сливен.От 10.00 часа на площад „Хаджи Димитър\" ще се състои програма по повод 140 години от създаването на МВР. От 11.00 часа в зала Сливен ще се проведе тържествено събрание на служителите в ОДМВР.***Смолян.От 10.30 часа в ОДМВР-Смолян ще се проведе брифинг с участието на представители на местните и централни медии на тема „Резултатите от работата на служителите в ОДМВР-Смолян през първото шестмесечие на 2019г. в борбата с престъпността и осигуряването на добър обществен ред\".***Смолян.От 16.30 часа в сградата на ОДМВР-Смолян ще бъде открито изложение на оръжия, технически средства и помощни средства, използвани в ежедневната работа на служителите.***Смолян.От 17.00 часа на Амфитеатър на Стар център ще се проведат демонстрации по полицейска лична защита и бойни изкуства, работа със служебно куче и демонстрация на „Специализирано тактическо звено за бързи действия\" при ОДМВР-Смолян.***Съединение./с. ЦертелевоОт 14.00 часа ще бъде открит паметника на княз Алексей Церетелев с тържествен военен и църковен ритуал.***Ямбол.От 10.00 часа кметът Георги Славов ще направи проверка за напредъка на строителните дейности по изграждане на Градска пречиствателна станция за отпадъчни води ", "date": "2019.07.04", "title": "Предстоящи събития на  4 юли"}
{"url": "http://www.cross.bg/nezavisimost-shtata-nezavisimostta-1608281.html", "text": "/КРОСС/  Към средата на 18 век тринайсетте колонии, съставляващи част от Английската империя в Новия свят, изпитват затруднения да бъдат управлявани от крал, който е на 3 000 мили отвъд Атлантическия океан.Върджиния прави първата крачка по пътя на независимостта с гласуването да се създаде комитет, представляващ колониите. Първият Континентален конгрес заседава през септември 1774 г. На него правят списък на оплакванията от короната, който се превръща в първия подготвен документ, довел до официалното разделяне на колониите от Англия. Джордж Вашингтон поема командването на Континенталната армия и влиза в бой с британците в Масачусетс. През следващите осем години преселниците водят ожесточени сражения в Революционната война.Междувременно във Филаделфия, щата Пенсилвания, се води словесен двубой. На 2 юли 1776 г. Вторият континентален конгрес обнародва следващия списък на оплакванията и първият, който се подписва под него, е Джон Ханкок, президентът на втория Континентален конгрес. Документът, наречен Декларация за независимост, представлява предателство спрямо короната, и има опасност петдесет и шестимата, които го подписват, да бъдат екзекутирани.Денят на независимостта се празнува на 4 юли, защото на този ден Континенталният конгрес одобрява Декларацията за независимост. В продължение на месец след 8 юли 1776 г. този документ е четен публично и хората празнуват всеки път, когато го чуят. На следващата година във Филаделфия бият камбани и има топовни салюти, палят свещи и фойерверки. Войната за независимост обаче продължава чак до 1783 г. и едва тогава Денят на независимостта става официален празник.На всеки 4 юли американците имат почивен ден. Различните общности отиват на пикник за деня с любимите си хот дог, хамбургери, картофена салата, запечен фасул и всякакви добавки. Следобедното прекарване не е завършено, ако няма весела музика, приятелски бейзболен мач, смешни състезания или надпревари в ядене на пай и диня. В някои градове има паради под съпровода на училищни оркестри. В която и точка на света да се намират американците, те се събират за традиционното празнуване на 4 юли.Декларацията за независимост е прочетена за първи път във Филаделфия, щата Пенсилвания. Днес на фестивала Фрийдъм в Индипендънс Хол облечени в костюми от онова време американци разиграват историческите събития и четат Декларацията за независимост на тълпата. Във Флагстаф, щата Аризона, около 4 юли в продължение на три дни американските индианци организират свои церемонии с родео и танци. В Литиц, щата Пенсилвания, в парка през нощта запалват стотици свещи, направени в течение на изминалата година, и ги пускат да плават по водата, докато избират Кралица на свещите. На 4 юли американският кораб „Джон Ф. Кенеди\" влиза в пристанището на Бостън, щата Масачусетс, опънал платна, бостънският поп оркестър изнася концерт от патриотични песни, а повече от 150 000 души наблюдават фойерверките над водната повърхност. ", "date": "2019.07.04", "title": "Америка чества Деня на независимостта "}
{"url": "http://www.cross.bg/mesta-kypesta-oblachnost-1608282.html", "text": "/КРОСС/  Днес с до умерен вятър от северозапад, в източната половина от страната от североизток ще прониква хладен въздух. Това съобщи дежурният синоптик Георги Цеков от Националния институт по метеорология и хидрология. Въздушната маса ще е неустойчива и ще се развива купеста и купесто-дъждовна облачност и на много места ще има краткотрайни валежи и гръмотевични бури. Очакват се локални интензивни валежи и градушки. Температурите ще се понижат и преобладаващите максимални ще бъдат между 28° и 33°. Над Черноморието също ще се развива купеста и купесто-дъждовна облачност и на места ще превали и прегърми. Ще духа до умерен североизточен вятър. Максимални температури на въздуха: 27-29°. Температура на морската вода е 26-28°. Вълнението на морето ще е 2 бала. Над планините ще се развива купеста и купесто-дъждовна облачност и на много места ще има краткотрайни валежи и гръмотевични бури. Ще духа умерен, по билата и силен северозападен вятър. Максимална температура на височина 1200 метра около 23°, на 2000 метра - около 15°. Атмосферното налягане е близко до средното за юли и слабо ще се повиши.  ", "date": "2019.07.04", "title": "Бури и гръмотевици днес, идва хлад"}
{"url": "http://www.cross.bg/chasa-sega-monitor-1608277.html", "text": "/КРОСС/ в. 24 часа - 183 дни сме с най-скъпия ток в Европав. 24 часа - Италиански журналист социалист поема Европейския парламентв. 24 часа - Тревожни резултати по математика след 7-и клас - средно 33,62 точки от 100в. 24 часа - 80% от шофьорите на камиони и автобуси превишават скоростта, за да наваксат закъснениев. 24 часа -България първа в ЕС в борбата с незаконните цигарив. Монитор - Проверяват автошколата при ПТП на новобранецв. Монитор -Задача с еднакви триъгълници спъна всеки петив. Монитор - БХК праща книги на прокуратурата, от там им връщат Вазов и Йовковв. Сега - Цената на тока за бизнеса скочи с 84% за ден и над 200% за седмицав. Телеграф - 188 бона за крадените картини на майсторав. Труд - Закон подбра зли кучета и лоши стопанив. Труд - Легалната икономика в България ще е на нивото на най-добрите до 2023 г.в. 24 часа -Борисов: Лекарите да внимават, да няма арести за фалшиви болнични!в. Монитор - Правосъдният министър уволни шефа на затворитев. Монитор - 5G вече с една идея по-близо до Българияв. Сега -  Данаил Кирилов знаел за поне 5 сценария за \"джуркане на дела\"в. Сега - Управляващите се разцепиха за партийните субсидиив. Сега -  Туристическото министерство не видя високи цени по моретов. Телеграф -  Проучване сред шофьорите показа: 123 600 горди, че са джигитив. 24 часа -  Проф. Иван Костов, директор на най-голямата АГ болница „Майчин дом\":Работим за въвеждане на нов метод, които да определя най-подходящите индивидуални терапии при ракв. Монитор -ЕМИЛ РАДЕВ, евродепутат от ЕНП/ГЕРБ: Въпреки компромиса в ЕП няма доволни от разпределението на висшите постовев. Телеграф - Надежда Николчева, директор на 31-во СУЧЕМ \"Иван Вазов\": Учебниците за 10-и клас най-скъпив. Труд - Константин Томанов, секретар на Централната комисия за борба с противообществените прояви на децата пред Труд: Отваряме училища за родители на агресивни децав. 24 часа - Макрон е вече шефът на Европав. Монитор -  А \"Чалга стрийт\" кога?в. Сега - Брюксел отвори широко задния си входв. Сега - Спрете дъжда от европейски пари!в. Сега - Морската градина на Варна - тъжна приказка за глупост и корупцияв. Сега -  Не е ли време да си поговорим за пенсионни вноски по швейцарски модел?в. Телеграф - Простотията убивав. Труд -  Свободата на словото е свободата на всички свободи   ", "date": "2019.07.04", "title": "Преглед на печата"}
{"url": "http://www.cross.bg/rymuniya-evro-f--1608271.html", "text": "/КРОСС/ Френското министерство на отбраната съобщи днес, че фирмата „Навал груп\" е спечелила договор на стойност 1,2 млрд. евро за създаване на четири корвети клас Говинд за Румъния, предаде Ройтерс.Сделката, според която френската компания ще реновира две румънски фрегати, предвижда доставка на първите кораби през 2022 г.„Румъния става първата европейска страна, но и първата в НАТО, което придобива боен кораб от този клас\", обяви френското министерство на отбраната.„Говинд разполага с идеален капацитет да обезпечи сигурност в Черно море\", се казва още в становището.Министърът на националната отбрана на Румъния Габриел Леш от своя страна съобщи днес, че парламентът е дал зелена светлина за закупуването на още пет изтребителя Ф-16 от Португалия, съобщиха местни медии, цитирани от БТА.Леш посочи, че парламентът е разрешил вчера на министерството да започне процедура по сключване на договор за закупуване на пет самолета Ф-16 от правителството на Португалия, както и за пакет от допълнителни услуги от правителството на САЩ, необходими за продължаване на развитието на оперативните способности на военновъздушните сили.През 2013 г. Румъния купи 12 използвани многоцелеви изтребителя Ф-16 от Португалия за сумата от 628 милиона евро, като първите самолети пристигнаха в страната през 2016 г. ", "date": "2019.07.04", "title": " Румъния купува от Франция корвети за 1,2 млрд. евро "}
{"url": "http://www.cross.bg/rozhdenitzite-na--yuli-1608268.html", "text": "/КРОСС/ Александър Хайтов - скулпторАнна Сендова - шеф на фондация \"Културен диалог-21\"Биляна Казакова-Угринска - актрисаВалентин Карабашев - бивш вицепремиер, бивш министър на търговиятаВесела Казакова - актрисаДимитър Колев - политикДиян Мачев - Дидо - актъорКирил Ламбов - пианист, диригент, композиторКрасен Стойчев - член на Конституционния съд ", "date": "2019.07.04", "title": "Рождениците на  4 юли"}
{"url": "http://www.cross.bg/marta-kritski-andreii-1608258.html", "text": "/КРОСС/ Св. Андрей Архиепископ Критски бил родом от Дамаск, син на благочестиви родители. До седемгодишна възраст бил ням и по чудесен начин, като се причастил, проговорил.Просиял в дивни добродетели. Съставил Великия покаен канон и други канони и църковни песнопения. Починал около 720 година.Църквата почита и светлата памет на света Марта ", "date": "2019.07.04", "title": "Св. Андрей, архиепископ Критски. Св. Марта"}
{"url": "http://www.cross.bg/tema-zhivo-kraii-1608275.html", "text": "/КРОСС/  Тема: Туризъм по света и у нас. Има ли шанс българското Черноморие?Тема: 1000 лв. глоба за куче без намордник, 500 за куче на детска площадка. Какво още се променя?Тема: Нашествие на комари край Дунав - 2 милиона за спешни мерки. Кога започва пръскането от въздуха?Тема: В Кресненското дефиле: искане за забрана на изпреварването. Има ли шанс предложението?Тема: На живо от Спешна помощ: Колко хора пострадаха от рекордните жеги? Тема: Щe се стигне ли до арести заради фалшиви болнични и с колко е ощетена държавата и бизнеса? Тема: Как се стигна до трагедията в Габрово и какво накара мъж да хвърли дете от мост? На живо: Извънредна проверка на плажа Каваци след зрителски сигнал за скъпи чадъри Тема: Новоизбраните евродепутати в първия си работен ден - на живо от Страсбург Тема: Как продължава съдебната сага срещу бившия военен министър Николай Ненчев? Тема: Каква е съдбата на мечето-беглец, което посети дом в Кладница?Тема: Защо правосъдният министър иска да освободи шефа на затворите у нас? И ще бъде ли проверявано разпределението на дела в съда? В студиото - Данаил Кирилов.Тема: Как се стигна до трагедията, при която мъж хвърли детето си от мост край Габрово?Тема: Туристи питат - редно ли е да има бариера и да се събира такса за паркинг на плаж Русалка - гледайте на живо.Тема: Разреден и фалшив алкохол в заведенията в началото на лятото. Предлагат ли  ни некачествени напитки в баровете и дискотеките? Резултатите от изпитванията в лаборатория след проверките - в „На твоя страна\".Тема: На живо - заводи спират работа заради високата цена на промишления ток. Ще има ли фалити на предприятия?Тема: Среща със златното момиче на българския бокс - Станимира Петрова, след като стана шампион на Европейските игри в МинскТема: Как би изглеждало и функционирало летище, построено на Луната?Тема: Защо студенти-франкофони от цял свят се събират в Пловдив? ", "date": "2019.07.04", "title": "Теми и гости в сутрешните блокове на телевизиите"}
{"url": "http://www.cross.bg/nezavisimost-yadroto-ostrovi-1608266.html", "text": "/КРОСС/ 1776 г. - На континентален конгрес във Филаделфия е подписана американската Декларация за независимост, която обявява, че Тринадесет колонии престават да бъдат част от Британската империя.1802 г. - Открита е Военната академия на Съединените щати в Уест Пойнт.1894 г. - Хавайските острови са провъзгласени за република за кратко време.1898 г. - При морска катастрофа между френският параход „Ла Бургон\" и английския търговски кораб „Кромартишир\" загиват 560 души.1906 г. - Великобритания, Франция и Италия дават независимост на Етиопия.1916 г. - Учреден е Военноисторическият музей в София.1941 г. - В Рига латвийски националисти, колаборанти на Нацистка Германия, разрушават всички синагоги и убиват над 400 евреи.1946 г. - След 381 години колониално управление, Филипините получават независимост от САЩ.1959 г. - Каймановите острови се отделят от Ямайка и стават част от Обединеното Кралство.1971 г. - Ловчанският митрополит Максим е избран за Български патриарх.1997 г. - Космическият апарат на НАСА Марс Патфайндър каца успешно на Марс.1999 г. - Американският състезател по тенис на корт Пийт Сампрас става най-титулования тенисист в света.2004 г. - Гърция побеждава Португалия с 1:0 на финала на Европейското първенство по футбол 2004.2005 г. - Космическата сонда на НАСА \"Дийп Импакт\" успешно се сблъсква с ядрото на кометата Темпел 1, изривайки късове от вътрешността на ядрото за изучаване. ", "date": "2019.07.04", "title": "4 юли в историята"}
{"url": "http://www.cross.bg/bulgariya-lokomotiv-kypata-1608284.html", "text": "/КРОСС/  Лудогорец спечели за четвърти път Суперкупата на България по футбол. Шампионите от Разград победиха с 2:0 носителите на Купата на страната Локомотив (Пловдив) в мач игран на Националния стадион \"Васил Левски\".Мавис Чибота откри резултата още в 3-та минута след асистенция на Клаудиу Кешеру. Последваха равностойни минути, в които и двата отбора имаха своите шансове, като „смърфовете\" не се притесниха от лошото начало и опитаха на свой ред да затруднят Пламен Илиев. До промяна в резултата обаче не се стигна до края на първата част и разградчани се оттеглиха на почивка с гол аванс.През второто полувреме шампионът на България, и носителят на Купата на страната търсеха попадението. До такова в крайна сметка стигна тимът от Разград в добавено време чрез  Джоди Лукоки, който получи асистенция от  голмайстора за първото попадение Чибота.Така възпитаниците на Стойчо Стоев се поздравиха със своята четвърта Суперкупа на България - една повече от Левски и равен брой с ЦСКА-София.Двубоят с Локомотив бе повторение на финала от 2012, когато на стадион „Лазур\" „зелените\" спечелиха с 3:1. Последваха още три трофея - през 2014 (3:1 с Ботев (Пд)), 2018 (1:0 със Славия) и 2019 (2:0 с Локомотив (Пд)).За осемкратния шампион на България предстои гостуване на унгарския Ференцварош от първия квалификационен кръг на Шампионска лига на 10 юли от 21:00 часа, а по същото време три дни по-късно тимът започва новата кампания в Първа лига с домакинство на новака Царско село.За носителя на Купата на България първият двубой от новия сезон е визита на Черно море на 14 юли. ", "date": "2019.07.04", "title": " Лудогорец с четвърта Суперкупа на България "}
{"url": "http://www.cross.bg/promeni-neshto-haresva-1608039.html", "text": "/КРОСС/ \"Ако нещо не ти харесва, промени го. Ако не можеш да го промениш, промени отношението си към него.\"- Мая Анджелоу", "date": "2019.07.04", "title": "Ако нещо не ти харесва, промени го"}
