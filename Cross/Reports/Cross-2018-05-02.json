{"url": "http://www.cross.bg/alkohola-po-malko-evro-1573891.html", "text": "/КРОСС/ Шотландия стана първата страна в света, въвела минимална цена на алкохола. Това стана факт след години на юридически битки.Така една бутилка от 700 мл уиски няма да може да се продава за по-малко от 15,60 евро, а бутилка вино - за по-малко от 5,20 евро.Тази инициатива, чиято цел е да се бори с вредите от алкохола, беше приветствана от лекарското съсловие. Медиците обявиха мярката за най-големия напредък в усилията за опазване на общественото здраве след забраната за тютюнопушене на публични места.", "date": "2018.05.02", "title": "Шотландия въвежда минимална цена на алкохола"}
{"url": "http://www.cross.bg/repyblika-radev-prezidentite-1573864.html", "text": "/КРОСС/ На  в град Русе ще се проведе неформална среща на президентите на Република България, Република Австрия и Румъния. По покана на държавния глава Румен Радев на посещение в крайдунавския град ще бъдат президентите Александър Ван дер Белен и Клаус Йоханис.По време на срещата, която е на тема „Бъдещето на обединена Европа“, ще бъдат обсъдени основни теми от европейския дневния ред, които са и сред българските приоритети на председателството на Съвета на ЕС.Срещата в Русе е израз и на политическата воля на трите държави, които последователно ще поемат председателството на Съвета на ЕС, да се гарантира приемственост по ключови общи позиции в дневния ред на общността, като европейската перспектива за Западните Балкани, бъдещето на кохезионната политика, енергийната и транспортна свързаност в региона.Градът е избран символично, тъй като сред основните теми на срещата ще бъде развитието на Дунавския регион, който има голямо значение за свързаността и повишаване на икономическия растеж в Европейския съюз.В  Румен Радев ще посрещне своите колеги пред сградата на Регионалния исторически музей.В  е предвидена обща снимка на тримата президенти.В в Зала „Княз Александър I“ на музея ще се състои неформалната среща на президентите на Република България, Румъния и Република Австрия.В  в сградата на   тримата държавни глави ще вземат участие в конференция на тема „Устойчиво развитие на Дунавския регион“.В  в  президентите Румен Радев, Александър Ван дер Белен и Клаус Йоханис ще направят съвместни изявления за медиите.В  в Русенския университет „Ангел Кънчев“ държавният глава Румен Радев ще проведе среща с кметове от Дунавския регион.", "date": "2018.05.02", "title": "Русе ще бъде домакин на неформална среща на президентите на Република България, Република Австрия и Румъния"}
{"url": "http://www.cross.bg/bulgarskata-armiya-radev-1573840.html", "text": "/КРОССНа 6 май 2018 г. президентът и върховен главнокомандващ на Въоръжените сили Румен Радев ще вземе участие в тържествената програма за отбелязване на Деня на храбростта и празник на Българската армия.В 9.00 часа държавният глава ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски\" в София.В 10.00 часа президентът Румен Радев ще приеме почетния строй на представителните части на Българската армия на пл. „Княз Александър I\" в столицата. Държавният глава ще произнесе тържествено слово по случай Деня на храбростта и празника на Българската армия.От 10.30 часа ще се проведе традиционният Гергьовденски парад на Въоръжените сили.  ", "date": "2018.05.02", "title": "Президентът Румен Радев ще вземе участие в честванията за 6 май - Ден на храбростта и празник на Българската армия  "}
{"url": "http://www.cross.bg/komisiya-izbiratelnata-libiya-1573890.html", "text": "/КРОСС/ Самоубийствен атентат срещу избирателната комисия на Либия в столицата Триполи отне живота на поне 11 души, съобщава БГНЕС.Министерството на здравеопазването съобщаха и за двама ранени.Международно подкрепеното правителство на националното единство заяви, че се е заело с „последствията от малодушното самоубийствено нападение\".Избирателната комисия се смяташе за една от малкото независими институции в страната след свалянето от власт на диктатора Муамар Кадафи през 2011 г.", "date": "2018.05.02", "title": "Камикадзе уби 11 души при атака срещу избирателната комисия на Либия"}
{"url": "http://www.cross.bg/literatyrata-posolstvo-bulgariya-1573842.html", "text": "/КРОСС/ За седми път България ще се включи в международното събитие Нощ на литературата. На 9 май от 18 до 22 часа европейска преводна литература ще се чете в дванадесет български града - Бургас, Варна, Велико Търново, Габрово, Добрич, Пазарджик, Перник, Пловдив, Русе, София, Стара Загора и Шумен. Главни организатори на събитието са посолства и културни институти на европейски страни (EUNIC България и други), Представителството на Европейската комисия в България, Фондация „Детски книги\" и Фондация „Следваща страница\". Медийни партньори на събитието са Българското национално радио, онлайн медиите „Аз чета\". „Въпреки.com\" и LoveTheater.bg.В София Нощ на литературата е част от Календара на културните събития на Столична община за 2018 г.Нощ на литературата е международно събитие, което цели да популяризира съвременни европейски автори. Във всеки от участващите градове се организират интересни за четене места, където в ролята на четци влизат популярни личности - актьори, радио- и телевизионни водещи, музиканти, популярни личности и др. Новото тази година е, че за първи път Нощта на литературата се обръща и към българската литература в превод.В новата поредица, която се реализира със съдействието на Къща за литература и превод, съвременни български автори ще звучат в превод на различни европейски езици. Записите ще бъдат публикувани във Фейсбук на @noshtnaliteraturata.За седми пореден път България ще бъде част от четящите в цял свят страни. И тази година изборът е голям и слушателите трябва предварително добре да обмислят маршрута си, защото ще имат възможност да чуят австрийска, унгарска, белгийска, английска, португалска, испанска, датска, нидерландска, българска, френска, немска, ирландска, италианска, македонска, полска, румънска, шведска, швейцарска, словашка или чешка поезия и проза.Главни организатори на Нощ на литературата 2018 са: Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги\", Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Македония, Полски институт, Посолство на Румъния, Посолство на Швеция, Посолство на Швейцария, Посолство на Словашката република в София, Чешки център и Фондация „Следваща страница\".В градовете организатори и координатори на Нощ на литературата са самите общини в партньорство с библиотеки, читалища, младежки организации и др.", "date": "2018.05.02", "title": "За седми път България ще се включи в международното събитие Нощ на литературата"}
{"url": "http://www.cross.bg/shestvie-hari-megan-1573884.html", "text": "/КРОСС/ Британският принц Хари и годеницата му Меган Маркъл ще се придвижват с отворена каляска по улиците на Уиндзор на традиционното сватбено шествие след бракосъчетанието си на 19 май, съобщиха от двореца Кенсингтън. Двамата са избрали каляска на \"Ascot Landau\", предаде NOVA.\"Принц Хари и Меган с голямо нетърпение очакват това кратко шествие, което ще им позволи да изразят своята благодарност към всички, събрали се в Уиндзор, за да се насладят на атмосферата на този специален ден“, се казва в изявлението.Каляската ще бъде теглена от четири сиви коня - Милфорд Хевън, Сторм, Плимут и Тайрън.Превозното средство е една от петте „Ascot Landau“ в кралската колекция, които се използват от кралица Елизабет II за нейното шествие на конните надбягвания „Роял Аскот“.", "date": "2018.05.02", "title": "Принц Хари и Меган избраха каляска за сватбеното си шествие "}
{"url": "http://www.cross.bg/po-dulgo-yhayat-genite-1573872.html", "text": "/КРОСС/ Учени от Франция, Германия и Китай успяха да дешифрират генома на розата и да открият гените, които отговарят за аромата и цъфтенето. Това ще позволи на експертите в бъдеще да променят гените и да създават по-дълготрайни, по-красиви и по-ароматни рози, информира РИА „Новости“.Проучен е вида Китайска роза, който е пренесен в Европа от Източна Азия през 18 век. Учените са получили една от най-пълните последователности на генома на растението, която е установявана някога. Авторите на изследването са открили над 36 000 гени, кодиращи протеините и биохимическите пътища, координиращи цъфтенето и уханието.„Когато отивате на пазара, там откривате рози, които не ухаят. Или в най-добрия случай ухаят на пластмаса. Надявам се, че ще можем да променим как изглеждат и миришат розите, като запазим тяхното ухание по-дълго. Колкото по-дълго те са натопени във ваза, толкова по-малко ухаят“, отбеляза Мохамед Бендхман, един от ръководителите на изследването. ", "date": "2018.05.02", "title": "Учени откриха как розите могат да ухаят по-дълго"}
{"url": "http://www.cross.bg/facebook-fynktziya-meenger-1573873.html", "text": "/КРОСС/ Fасеbооk Меѕѕеngеr e втopoтo нaй-пoпyляpнo пpилoжeниe зa чaт в cвeтa, a пo-пoлзвaнo oт нeгo e caмo WhаtѕАрр, coбcтвeнocт нa cъщaтa ĸoмпaния. И дoĸaтo WhаtѕАрр зaпaзи cpaвнитeлнo изчиcтeния cи външeн вид, мнoгото нoви фyнĸции в Меѕѕеngеr нaпpaвиха пoлзвaнeтo мy дpaзнeщo и пoняĸoгa твъpдe cлoжнo.Зaтoвa Fасеbооk ce oпитвa дa пpoмeни тeндeнциятa, ĸaтo . Hoвaтa вepcия, ĸoятo щe пoлyчим много cĸopo, бe пpeдcтaвeнa пo вpeмe нa ĸoнфepeнциятa нa Fасеbооk F8 в Kaлифopния, пише fossbytes.com.Щe бъдaт нaмaлeни бyтoнитe в ocнoвнaтa cтpaницa, ĸaĸтo и в чaтoвeтe, нo тoвa нe oзнaчaвa, чe щe тpябвa дa ce paздeлим c фyнĸции. Koмпaниятa oбeщa oщe, чe нoвoтo пpилoжeниe щe paбoти пo-бъpзo. A и щe пoлyчи и \"dаrk mоdе\", ĸoятo щe нaпpaви изпoлзвaнeтo мy пpeз нoщтa пo-пpиятнo. Фyнĸциятa e oт ocoбeнa пoлзa и зa изпoлзвaщитe тeлeфoни c ОLЕD eĸpaни, тъй ĸaтo щe пecти бaтepия.Вградената във Facebook платформа за електронна търговия, наречена Marketplace, ще получи нова функция, наречена M Translations. Когато хората получат съобщения на език, който не знаят, дигиталният асистент на Facebook ще поиска да преведе текста на родния език. В момента M Translations предлага поддръжка от английски на испански и обратно. Новата функция ще бъде пусната за първи път в Marketplace в САЩ. По-късно тя ще стане достъпна и за потребителите по цял свят.Новата функция е насочена към фирми, които могат да използват платформите Camera Effects, за да добавят филтри, специфични за марката, и AR ефекти в Меѕѕеngеr. Хората ще могат да използват камерата на Messenger, за да визуализират нещата в реалния живот преди да ги купят. Понастоящем функцията е в ограничена бета версия и е предоставена на бизнеса.Миналата година Facebook стартира своята вградена natural language translation (NLP) в рамките на входящата кутия на страницата. Той позволява на бот на Facebook да анализира разговорите и да извлича смислена информация. Тя може да излезе със съответните отговори автоматично. Например, ако много хора поискат от ресторанта какви опции за пица имат, ботът им разказва за същото, когато някой попита следващия път.", "date": "2018.05.02", "title": "Facebook променя цялостно Messenger"}
{"url": "http://www.cross.bg/memorial-voenen-makedoniya-1573841.html", "text": "/КРОСС/ На след като вземе участие в тържествената програма за отбелязване на Деня на храбростта и празник на Българската армия в град София, държавният глава Румен Радев ще присъства на възпоменателна церемония по случай 6 май на българския военен мемориал в", "date": "2018.05.02", "title": "Държавният глава Румен Радев ще отдаде почит пред българския военен мемориал в Ново село, Република Македония"}
{"url": "http://www.cross.bg/godina-razhodi-rysiya-1573889.html", "text": "/КРОСС/ Русия е намалила с една пета разходите си за отбрана и това може да засегне военните й операции, смятат експерти.Доклад на шведския мозъчен тръст СИПРИ показва, че докато военните разходи в глобален мащаб се повишават, руският военен бюджет е намалял с 20 на сто до 66 милиарда долара миналата година.Страната регистрира последния спад в тази област през 1998 година, когато беше изправена пред финансова криза.Съединените щати остават държавата, която харчи най-много за военни цели.Следват Китай, Саудитска Арабия, Русия, Индия, Франция, Обединеното кралство и Япония, но общите им разходи не могат да стигнат тези на Вашингтон.", "date": "2018.05.02", "title": "Русия е намалила с една пета разходите си за отбрана"}
{"url": "http://www.cross.bg/trump-kampaniya-prezidenta-1573888.html", "text": "Американският президент Доналд Тръмп може да бъде привикан с призовка да даде показания пред специална сенатска комисия, ако не го направи доброволно.Той трябва да отговаря за евентуални връзки с Русия по време на предизборната му кампания.Специалният прокурор по разследването Робърт Мълър е предупредил юридическия екип на президента още през март.Тръмп трябва да отговори на 49 въпроса по разследването дали Москва е повлияла на кандидат-президентската кампания.Още една неприятност за президента от този период изскочи неочаквано. Личният му лекар Харолд Борнстийн призна пред медии, че е оповестил отличното му здравословно състояние под диктовката на самия Тръмп.Малко след победата на изборите през ноември 2015 г. Борнстийн обяви, че това ще бъде „най-здравият президент, избиран някога в Съединените щати\". ", "date": "2018.05.02", "title": "Доналд Тръмп може да получи призовка"}
{"url": "http://www.cross.bg/predstavil-zhilishteto-dvama-1573880.html", "text": "/КРОСС/ Само за ден двама старозагорци са станали жертва на измама и грабеж от мними полицаи, информира кореспондентът на bTV в региона.Първият измамен е 81-годишен мъж.На прибиране в жилището си, той бил застигнат от непознат, който се представил за служител на реда. Непознатият му съобщил, че преди време от този адрес е бил подаден сигнал за кражба и се налагало да се проведат допълнителни действия по разследването.Поискал стопанинът на жилището да му покаже къде държи парите, взел 1000 лв. и помолил за чаша вода.Когато възрастният мъж се върнал в стаята, установил, че „полицаят” е изчезнал. При друг случай вчера 71-годишна жена е била измамена по сходен начин. На входната ѝ врата позвънил мъж,  представил се за полицай и поискал да провери бижутата ѝ.Жената му показала златните украшения, а мъжът си тръгнал с тях. По-късно жената установила, че от портмонето ѝ липсват и 110 лв.И по двата случая са образувани досъдебни производства. За момента не е ясно дали извършителят на двата грабежа е един и същи човек.", "date": "2018.05.02", "title": "Мними полицаи ограбиха двама възрастни в Стара Загора"}
{"url": "http://www.cross.bg/golyam-pozhar-vilnee-v-dom-na-toplinata-v-shymen-1573892.html", "text": "/КРОСС/Фургони със стока в шуменския магазин за отоплитeлни уреди „Дом на топлината\" пламнаха днес около 15.30 часа,съобщава . На място са два екипа на РСПБЗН, които овладяват огнената стихия, която плъзна към съседните обекти.Гъст дим се носи над целия квартал „Добруджа\". Към този момент движението по бул.\"Мадара\" в участъка на пожара е преустановено. На мястото на инцидента пристигна и екип на Спешна помощ. ", "date": "2018.05.02", "title": "Голям пожар вилнее в „Дом на топлината“ в Шумен"}
{"url": "http://www.cross.bg/belen-aleksandur-bulgariya-1573856.html", "text": "/КРОСС/ По покана на държавния глава Румен Радев, на официално посещение в България ще бъде президентът на Република Австрия Александър Ван дер Белен.На на площад „Св. Александър Невски“ в столицата от  ще се състои церемонията по официалното посрещане на австрийския президент. Александър Ван дер Белен ще положи венец пред паметника на Незнайния войн.Президентите на България и Австрия ще проведат от  среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Александър Ван дер Белен ще дадат съвместна пресконференция от От  двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“.На  Александър Ван дер Белен ще участва в неформалната среща на президентите на България, Румъния и Австрия в град Русе. По време на срещата се очаква да бъде потвърдена политическата воля на трите държави, които последователно ще председателстват Съвета на Европейския съюз, за приемственост по ключови теми като европейската перспектива за Западните Балкани, бъдещето на кохезионната политика, енергийната и транспортна свързаност в Дунавския регион.В рамките на визитата си в България президентът Александър Ван дер Белен ще проведе среща и с министър-председателя Бойко Борисов.", "date": "2018.05.02", "title": "Президентът на Австрия Александър Ван дер Белен ще бъде на официално посещение в България"}
{"url": "http://www.cross.bg/suobshtiha-dete-ydavi-1573887.html", "text": "/КРОСС/ Дете се удави в шахта в сливенското село Крушаре. Това съобщиха от МБАЛ \"Д-р Иван Селимински\", където е било откарано, но там само са установили смъртта му. Детето на година и 10 месеца е паднало в шахтата, която се намира в двора на къща.При друг инцидент в Сливен дете пострада след като , който избяга от местопроизшествието, съобщиха от МВР.Двегодишното дете е прието в Отделението по неврохирургия с комоцио и натъртвания в областта на таза.", "date": "2018.05.02", "title": "Дете се удави в шахта на двор в Сливенско"}
{"url": "http://www.cross.bg/infrastryktyra-stolitzata-nankov-1573886.html", "text": "/КРОСС/ Утре, 3 май 2018г., министърът на регионалното развитие и благоустройството Николай Нанков ще участва във форум на австрийски фирми „Транспортна инфраструктура“.Събитието се организира от Австрийското посолство в България и ще се проведе в хотел София Балкан, в столицата, от 15 часа.", "date": "2018.05.02", "title": " Министър Николай Нанков ще участва във форум „Транспортна инфраструктура“ в столицата"}
{"url": "http://www.cross.bg/godina-mart-bezrabotitza-1573885.html", "text": "/КРОСС/ През март нивото на безработица в 28-те страни от Европейския съюз (ЕС) стабилизира в 10-годишно дъно от 7,1%, а в еврозоната - в най-ниско ниво от края на 2008-а година от 8,5%, като в същото време безработицата в България удари ново 9-годишно дъно от 5,2 на сто, показват данни на Евростат,цитиран от БНР.През март 2018-а година нивото на безработицата в ЕС остана на февруарското ниво от 7,1% (най-ниско ниво от септември 2008-а година), докато в рамките на еврозоната стабилизира на нивото от предходния месец от 8,5% (най-ниска безработица от декември 2008-а година).Според европейската статистика общо 17,481 млн. европейци, от които 13,824 милиона от еврозоната, са били без работа през третия месец на миналата година, като спрямо февруари е отчетено понижение на безработните в ЕС с 94 хиляди, докато броят на безработните в еврозоната се понижи в рамките на месец с 83 хиляди. Спрямо март 2017-а година общият брой на безработните европейци е спаднал с цели 1,930 милиона, от които 1,414 милиона в рамките на единния валутен блок.Най-ниска безработица през март е регистрирана в Чешката република (безработица от едва 2,2%), следвана от Малта (3,3%) и Германия (3,4%), докато най-висока остава безработицата в Гърция (ниво от 20,6%, но според данни на Евростат за януари 2018-а) и в Испания (16,1% през март 2018-а).В рамките на март общо 3,50 млн. младежи на възраст под 25 години са били без работа в ЕС (ниво на младежка безработица от 15,6%), като това представлява понижение на младежката безработица с 409 хиляди спрямо година по-рано, когато безработицата сред младите европейци беше на ниво от 17,3%.Междувременно Евростат представи и данни, според които безработицата в България през март се понижи до 5,2% от 5,3% през февруари и под ниво на безработица от 6,4%, отчетено точно преди година (през март 2017-а). Това е най-ниската безработица в нашата страна от ноември 2008-а година насам, когато тя беше на ниво от 5,0 на сто. По този показател нашата страна се нарежда на 11-о място сред членовете на Европейския съюз с най-ниска безработица и е една от 17-те страни - членки с безработица, която е по-ниска от средноевропейската.През трети месец на настоящата година едва 179 хиляди българи са били без работа спрямо 183 хиляди през февруари и 212 хиляди безработни точно преди година (през март 2017-а), показват днешните данни на Евростат. Това е най-малкият брой на безработните българи откакто съществува тази европейска статистика от началото на далечната 1995-а година.Нивото на младежката безработица в България се понижи през март до 10,4% от 10,5% през предишния месец и спрямо 13,5% година по-рано, като без работа са били общо 19 хиляди български младежи на възраст под 25 години спрямо 22 хиляди година по-рано (през март 2017-а).Данните на Евростат също така показват, че безработицата сред жените в нашата страна се понижи през март до 5,0% от 5,1% през февруари и спрямо 6,2% точно преди година, докато безработицата сред мъжете се понижи до 5,3% от 5,5% месец по-рано и спрямо 6,5% през март 2017-а година.", "date": "2018.05.02", "title": "179 000 безработни в България - рекорд в най-новата ни история"}
{"url": "http://www.cross.bg/registratziya-nomer-tabeli-1573865.html", "text": "/КРОСС/ Правителството увеличи сериозно таксите за регистрационни табели с номер по избор.Аргументът за това е засиленото търсене на такива номера и ограниченият им брой, което според кабинета би довело до невъзможност за изпълнение на тази услуга.Таксата за ползване на табели с регистрационен номер с четири еднакви цифри се увеличава от 1000 лв. на 1500 лв.За регистрационни номера с комбинация от цифри „аа-вв“, „ав-ва“ и „ав-ав“, където „а“ и „в“ са различни числа от 0 до 9, както и за регистрационен номер с комбинация от четири цифри по желание ще се плаща по 300 лв., вместо досегашните 30 лв. и 50 лв.С промените в Тарифа №4 за таксите, които се събират в системата на МВР по Закона за държавните такси се променят и такси, събирани по Закона за движението по пътищата.Определят се единни такси за първоначална регистрация на пътни превозни средства (ППС), за промяна в регистрацията на ППС със смяна на табели при регистрационен номер и за възстановяване на регистрацията на ППС с прекратена регистрация. Утвърдена е и единна такса за промяна на регистрацията на ППС без смяна на табели с регистрационен номер.Според сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н.Въвеждането на единна такса за различните видове услуги по регистрация на ППС ще облекчи гражданите и ще стимулира заплащането на услугите чрез ПОС-терминални устройства, с които са оборудвани всички пунктове за регистрация в звената „Пътна полиция“ при СДВР и областните дирекции на МВР в страната.", "date": "2018.05.02", "title": "Регистрационните номера с еднакви цифри поскъпват сериозно"}
{"url": "http://www.cross.bg/godini-tzska-ganchev-1573883.html", "text": "/КРОСС/ Собственикът на ЦСКА Гриша Ганчев покани всички привърженици на клуба на тържествата по случай 70-годишния юбилей. \"Червените\" ще празнуват в събота (5 май), а богатата програма ще завърши с двубой срещу \"Лудогорец\" на Националния стадион „Васил Левски”Предлагаме ви обръщението на Ганчев, публикувано на сайта на ЦСКА.", "date": "2018.05.02", "title": "Гриша Ганчев: Да дадем начало на нови 70 години слава"}
{"url": "http://www.cross.bg/sportna-oborydvane-remont-1573863.html", "text": "/КРОСС/ Заместник-министърът на регионалното развитие и благоустройството и ръководител на Управляващия орган на ОПРР  Деница Николова ще участва в официална церемония за първа копка на обект „Модернизиране на учебната база на Национална спортна академия „Васил Левски“ – София“.Събитието ще се състои утре- 3 май, от 11.00 часа, в двора на академията, намираща се на столичната улица „Гургулят“  № 1. Проектът предвижда обновяване на материално-техническата база чрез извършване на основен ремонт и доставка на ново оборудване и обзавеждане на сградата и дворното пространство, както и изграждане на спортна зала.Строително –ремонтните дейности се финансират от Министерството на регионалното развитие и благоустройството чрез Оперативна програма „Региони в растеж“ 2014-2020 г. и са на стойност над 3,75 млн.лв.", "date": "2018.05.02", "title": "Зам.-министър Деница Николова ще даде символичен старт на проект за изграждане на нова спортна зала, основен ремонт и ново оборудване на НСА"}
{"url": "http://www.cross.bg/reformi-evropeiiskiya-fond-1573882.html", "text": "/КРОСС/ Правителството одобри изменение на Оперативна програма \"Добро управление\" (ОПДУ), с което 1,5 млн. евро ще бъдат пренасочени към Програмата за подкрепа на структурните реформи на Европейския съюз, съобщиха от пресслужбата на кабинета.Със средствата ще се финансират дейности по разработване и осъществяване на институционални, административни и структурни реформи в България в съответствие със Стратегията на ЕС за интелигентен, устойчив и приобщаващ растеж \"Европа 2020\".Страната ни ще получи съвети и експертен опит от ЕС за провеждането на стимулиращи растежа реформи, което да гарантира повишаването на конкурентоспособността, увеличаването на производителността и стимулирането на инвестициите.Измененията на ОПДУ налагат и актуализация на Споразумението за партньорство, както и на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и по оперативни програми.", "date": "2018.05.02", "title": "Правителството пренасочва 1,5 млн. евро за стимулиращи растежа реформи"}
{"url": "http://www.cross.bg/pazar-knizhniya-slaveiikov-1573876.html", "text": "/КРОСС/ Столична община трябва да запази книжния пазар на \"Славейков\". Това заяви общинският съветник от БСП Борис Цветков по повод планирания ремонт на знаковия площад, който започва на 8 май.", "date": "2018.05.02", "title": "Борис Цветков: Столична община да обнови книжния пазар на \"Славейков\", вместо да го закрива!"}
{"url": "http://www.cross.bg/heroin-iran-politziyata-1573869.html", "text": "/КРОСС/ Турската полиция залови 65 килограма хероин, скрит във вътрешността на дини, и задържа двама души в източния окръг Ван край границата с Иран, съобщава \"Дейли сабах\".Наркотикът, чиято стойност на черния пазар се оценява на 1,7 милиона долара, е бил намерен с помощта на специално обучено куче.                    Той е бил разпределен в 126 пакетчета, натъпкани в дините.Заподозрените се опитали да прикрият следите от разрязването на дините с тиксо, съобщи полицията.Окръг Ван е разположен на т.нар. Балкански маршрут за наркотиците – от Афганистан към Западна и Централна Европа през Турция и Иран, отбелязва изданието.По данни на полицията във Ван над тон хероин е бил конфискуван при антитерористични операции, извършвани през първите пет месеца на година.", "date": "2018.05.02", "title": "65 кг хероин, скрит в дини: Турската полиция откри дрога за 1,7 млн. долара"}
{"url": "http://www.cross.bg/mesetz-vlas-sezon-1573867.html", "text": "/КРОСС/ Туристическият сезон в Свети Влас започна месец по-рано. В деня на летния Атанасовден е и празникът на морското градче.Все още няма много туристи, но прогнозите са за силен летен сезон. За това помагат и новите нискотарифни полети на бургаското летище. Само за месец откакто стартираха, 15 хил. туристи са дошли на морето.Станал град преди десетина години, Св. Влас отдавна се е слял със Слънчев бряг и Елените.Една от забележителностите в района е 150-годишният храм, който е най-старият в района.Кулминацията на празника днес е концерт и заря, която се вижда из целия несебърски залив.", "date": "2018.05.02", "title": "Туристическият сезон в Св. Влас започна месец по-рано"}
{"url": "http://www.cross.bg/bebeto-bili-zhenata-1573879.html", "text": "/КРОСС/Полицейски служители от РУ-Кърджали помогнаха на изпаднало в беда семейство с бебе на 28 дни, съобщиха от полицията в града. Около 22 часа в понеделник мъжът и жената пристигнали в полицейското управление.Те обяснили, че работили във ферма в близко село, но собственикът ги освободил, превозил ги с автомобил в областния център и ги изоставил.Двама полицейски служители - Костадин Симитчиев и Красимир Ангелов, които в момента били на работа, веднага ангажирали стая в хотел за своя сметка и осигурили лични пари за храна на семейството.Час след като потърсили помощ в РУ-Кърджали, жената, бебето и мъжът били настанени за нощувка в хотела.На снимката: Семейството с бебето пред полицейското управление.  ", "date": "2018.05.02", "title": "Полицаи от Кърджали платиха хотел и храна на изпаднало в беда семейство с бебе"}
{"url": "http://www.cross.bg/okrug-raiiona-rihter-1573878.html", "text": "/КРОСС/ Земетресение с магнитуд 3,8 по Рихтер е регистрирано в 11.38 часа днес в окръг Измир /Западна Турция/, предаде в.\"Миллиет\", като се позовава на Дирекцията за управление при бедствия и извънредни ситуации.Епицентърът на труса е бил в района на Мендерес, на дълбочина 6,99 километра. Земетресението не е причинило щети. То е усетено също в района на Сеферихисар, Селчук, както и в района на Кушадасъ, в окръг Айдън.Според истанбулската сеизмологична обсерватория Кандилли земетресението е било с магнитуд 3,3 по Рихтер.", "date": "2018.05.02", "title": "Земетресение в турския окръг Измир"}
{"url": "http://www.cross.bg/pashinyan-nikol-erevan-1573877.html", "text": "/КРОСС/ Бързо се разрастват протестите в Армения, след като парламентът не утвърди опозиционния лидер Никол Пашинян за премиер на страната.След неговия призив за обща стачка и гражданско неподчинение, десетки хиляди излязоха днес да протестират, като блокираха редица министерства и централни улици в Ереван, включително и пътят към летището. Метрото също е парализирано. Демонстранти спряха движението и по магистралите, водещи към граничните пунктове с Иран и Грузия, съобщава информационния сайт Спутник.„Ще се борим до самия край! Ще се борим, докато Никол Пашинян стане министър-председател!“, заяви един от симпатизантите на Пашинян пред Ройтерс, събрали се в центъра на арменската столица Ереван. „Народът е разстроен, но това не е краят, а само началото! Хората ще се обединят, а и още ще се присъединят“, добави един от привържениците му.Междувременно беше съобщено, че Никол Пашинян отново ще бъде издигнат от фракцията „Елк“ за поста министър-председател на следващото заседание на парламента на 8 май. Това съобщи официалният му представител – говорителят на партията „Граждански договор“ Тигран Авинян.Лидерът на опозицията Никол Пашинян, получи 45 гласа от необходими 53 в 105-местното Народно събрание на страната. Против Пашинян гласуваха представителите на управляващата Републиканска партия.Вотът се проведе по време на извънредна сесия на парламента, която беше наблюдавана от над 20 000 души, събрали се в центъра на Ереван пред огромен екран, на който се излъчваха дебатите.Според конституцията на Армения след седем дни трябва да бъдат проведени нови избори за премиер. За да бъде избран, кандидатът трябва да получи най-малко една трета от гласовете на депутатите. Ако ръководителят на правителството не бъде избран за втори път, парламентът ще бъде разпуснат. Предишният премиер и бивш президент Серж Саркисян подаде оставка на 23 април след масови протести срещу избирането му за министър-председател на 17 април. ", "date": "2018.05.02", "title": "Демонстранти блокираха арменската столица Ереван"}
{"url": "http://www.cross.bg/displeii-gthinq-potrebitelite-1573875.html", "text": "/КРОСС/ Излизащият съвсем скоро на пазара най-нов смартфон от LG ще бъде оборудван с 6,1-инчов Full Vision QHD+ дисплей с резолюция от 3120x1440 пиксела, чиято максимална яркост ще бъде невероятните 1000 нита. Тези характеристики ще го превърнат в най-яркия дисплей на пазара на смартфони в момента.Снабденият с новата технология на марката “Super Bright Display” LG G7е проектиран за лесна употреба дори при излагане на силна слънчева светлина, докато в същото време енергийният му разход ще бъде с до 30% по-нисък в сравнение с този на предшественика му.Благодарение на новата технология “Super Bright Display” цветовите тонове на LG G7изглеждат естествени и наситени дори при излагане на силна слънчева светлина. Покривайки 100% от цветовото пространство DCI-P3, новият LG G7може автоматично да се адаптира към 6 цветови режима - Auto, Eco, Cinema, Sports, Game and Expert. Режимът “Auto” автоматично анализира и идентифицира съдържанието в зависимост от това дали става въпрос за снимки, видео, игри или уебсайтове, след което оптимизира настройките на дисплея по начин, който да е най-подходящ за съответното съдържание. Всичко това потребителите ще получат в комбинация с още по-нисък разход на енергия. За потребителите, изискващи повече контрол върху устройството си, LG G7предлага опростен интерфейс на камерата, който позволява контрол върху цветовите настройки с помощта на специален скрол пад, регулиращ RGB опциите.С усъвършенстваното съотношение между дисплей и корпус, демонстрирано още при G6, седмият модел от G серията на LG ще бъде лесен за употреба и удобен за работа с една ръка. Не на последно място, благодарение на привлекателният и ергономичен, извит стъклен корпус. Иновативният Full Vision дисплей със съотношение 18:9, пуснат на пазара през миналата година, бе подобрен специално за проектирането на G7Подобрената версия, функционираща в съотношения 19.5:9 притежава с 50% по-тънка рамка в сравенение с тази на G6.„Безрамковата“ конструкция на новия Full Vision дисплей позволява по-въздействащо зрително изживяване, докато в същото време новата опция „Second Screen” дава възможност за създаване на допълнително пространство в горната част на дисплея, където потребителят ще може да вижда новите си известия без да се налага да затваря главния екран. Опцията е налична както с по-семпъл традиционен дизайн, така и с такъв, при който е наличен набор от различни цветове, даващи възможност за настройки според личните предпочитания на потребителите.", "date": "2018.05.02", "title": "LG G7 ThinQ с иновативен дисплей от ново поколение в клас ''Bright and Smart''"}
{"url": "http://www.cross.bg/galaxy-samsung-kamera-1573860.html", "text": "/КРОСС/Samsung Electronics Co. Ltd. днес представи новите Galaxy A6 и A6+, които комбинират удобство в ежедневието и стилен дизайн с модерна камера за по-персонализиран начин на изразяване.С мощна предна и задна камера, елегантен премиум дизайн и неповторимия Инфинити дисплей  на Samsung, новата Galaxy A серия се предлага в три стилни цвята: черно, златно  и лавандула .\"В Samsung работим целенасочено да предоставим на нашите потребители най-доброто смартфон изживяване, като същевременно отговорим на техните практически нужди\", каза Джун-хо Парк, вицепрезидент на глобалното планиране на продуктите в Mobile Electronics Business в Samsung Electronics. \"Galaxy A6 и A6+ допълват голямото смартфон семейство на Samsung, като комбинират удобството с впечатляващата камера. Тя позволява на потребителите да заснемат, персонализират и споделят всеки специален момент, с което да изразят себе си по уникален начин\".Благодарение на  страхотната предна и задна камера на Galaxy A6 и A6+, да снимаш красиви снимки или селфита по всяко време и на всяко място, е по-лесно от всякога. С адаптивната предна светодиодна светкавица, потребителите на Galaxy A6 и A6+ могат да се наслаждават на стилни селфита през деня и нощта. С ниско апертурния заден обектив, те могат да заснемат ясни снимки дори при слаба осветеност, без компромис  с качеството на изображението.Двойната камера на Galaxy A6+  подобрява качеството на снимките чрез режима за фокусиране на живо Live Focus. С негова помощ заснемащият може да контролира дълбочината на полето и боке ефекта преди или дори след заснемането. Потребителите могат да обогатят снимките си с уникални мотиви за размазване на фона в различни форми, включително сърца, звезди и др.Потребителите могат да се насладят на по-богат съраунд звук и по-пълноценно изживяване при гледане на филми и слушане на музика с високоговорителите на Dolby Atmos . Galaxy A6 и A6+ предоставят пълен набор от ниски до високочестотни тонове и изключителна чистота и наситено звучене за по-мощно и завладяващо аудио изживяване. Потребителите могат да активират Dolby Atmos ефекта, за да трансформират аудиото в спиращ дъха динамичен звук, който те обгръща изцяло.Смартфоните Galaxy A6 и A6+ продължават да налагат и надграждат стандарта за максимално бърз и необезпокояван преглед на информацията чрез Инфинити дисплея на Samsung. Той отива отвъд границите с впечатляващото съотношение на екрана към телефона от 18.5:9 . Неговите гладки извивки и метална конструкция са проектирани, така че да предложат максимална издръжливост и удобен захват без да се нарушава ненадминатия стил и дизайн на дисплея.Проектирани да бъдат максимално удобни и практични в забързаното ни ежедневие, Galaxy A6 и A6+ съчетават в себе си няколко от най-популярните смартфон характеристики,  които сме виждали досега при телефоните от висок клас на Samsung. Сред тях са безпроблемна защита  чрез лицево разпознаване и сканиране на пръстов отпечатък за бързо и лесно отключване на устройството.И при двата модела изпълнението на няколко задачи едновременно е бързо и лесно благодарение на приложението App Pair, което е изключително подходящо за големите ергономични екрани на Galaxy A6 и A6+, и позволява на потребителите да визуализират паралелно две приложения. По този начин се пести време, а удоволствието от смартфон изживяването се умножава многократно. С функцията Always on Display  потребителите могат да преглеждат нужната им информация с един поглед  без да отключват смартфона, пестейки време и живота на своята батерия.Galaxy A6 и A6+ също поддържат Bixby Vision, Home & Reminder. Samsung асистентът Bixby може да съдейства на потребителите в изпълнението на различни ежедневни задачи, правейки двата модела по-умни и полезни. Поддържайки Near Field Communication (NFC), смартфоните Galaxy A6 и A6+ могат да бъдат използвани виртуално навсякъде, като е нужно едно докосване на телефона до POS терминал вместо кредитна или дебитна.Samsung Galaxy A6 и A6+ ще бъдат достъпни на пазара в България в още през месец  май. ", "date": "2018.05.02", "title": "Samsung представя Galaxy A6 и A6+ с  подобрена камера, стилен дизайн и още повече практични функции"}
{"url": "http://www.cross.bg/novini-maksim-byyakevich-1573881.html", "text": "/КРОСС/ Държавите няма да се справят сами с фалшивите новини и съществува „реална опасност“ от задушаване на инакомислието и разчистване на информационното пространство от неугодни медии, заяви в ООН началникът на отдела за международни информационни проблеми в пресотдела на руското външно министерство Максим Буякевич.На 40-та сесия на Комитета на ООН по информацията той направи предложение от името на Русия за изработване на механизъм за противодействие на дезинформацията. Дипломатът предупреди, че самостоятелните действия на някои държави водят към тоталитарни методи срещу свободата на словото и към „деградация на правовите основи за нормално функциониране на гражданското общество и всеобщите права и свободи, за които векове се е борило човечеството“.Още миналата година руската делегация в ООН предлагаше да се изработят „базови параметри на стратегия за борба с фалшивите новини под егидата на секретариата на ООН“. „Някои държави се стремят да ги използват за легалиация на цензурата“, каза Максим Буякевич. Освен това той възрази срещу доминацията на английския език в отразяването на работата на ООН.", "date": "2018.05.02", "title": "Русия призова ООН да измисли механизъм срещу фалшиви новини"}
{"url": "http://www.cross.bg/nebraska-tornada-golemi-1573868.html", "text": "/КРОСС/ Поредица от торнада удариха централната част на Съединените щати. Най-засегнати са щатите Канзас и Небраска. Там бурите скъсаха електропроводи и събориха дървета, но няма данни за жертви или за големи материални щети.Националната метеорологична служба издаде предупреждения за торнада за големи райони на Канзас и за някои части на Небраска и Айова. Силни гръмотевични бури се очакват в долината на Мисисипи.", "date": "2018.05.02", "title": "Ураганни ветрове връхлетяха централната част на САЩ"}
{"url": "http://www.cross.bg/tzigari-borisov-velikobritaniya-1573858.html", "text": "/КРОСС/ След среща с посланика на Великобритания в София - Ема Хопкинс, премиерът Борисов коментира взаимодействието на спецслужбите на двете държави в борбата им срещу контрабандата на цигари.По думите му, вече са факт съвместни операции за стотици милиони паунда, което е станало и причина днес британският посланик лично да му благодари.Борисов припомни, че през март в Ирландия беше разбита нелегална фабрика, произвеждаща цигари за 200 милиона паунда, а в организацията на производството са участвали и българи.\"Притискаме ги тук и те изнасят производството и ноу-хау за производство на цигари. Но ние продължаваме след тях, докато ги хванахме във Великобритания\", каза Борисов по време на заседанието на кабинета.", "date": "2018.05.02", "title": "Борисов: Гоним контрабандистите на цигари до Великобритания"}
{"url": "http://www.cross.bg/leva-evrofytbol-macha-1573859.html", "text": "/КРОСС/Реваншът от полуфиналите на Шампионската лига между Рома и Ливърпул довечера ще се превърне в разгорещен сблъсък, от който е трудно да се прогнозира кой ще триумфира като победител. Това показват коефициентите на „Еврофутбол\", които са съответно 2,39 за домакините срещу 2,36 за съперниците им от Англия. Всички предложения за развитие на срещата вижте , а ставките за голмайстор са .Още два вълнуващи полуфинала, но от Лига Европа, започват с еднакъв начален час - 22.05 ч., в четвъртък, когато едни срещу други ще се изправят Атлетико Мадрид срещу Арсенал и Залцбург срещу Марсилия. Тук „Еврофутбол\" откроява ясни фаворити. В първата среща това са „дюшекчиите\" с коефициент 1.60 срещу 4.44 за „артилеристите\". Повече възможности за двубоя ще намерите . Във втория мач българският букмейкър очаква Залцбург да доминира над френския тим с 1.91 срещу 3.12.Още предложения за мача вижте .Участниците в „Еврофутбол\" блеснаха с познания и реализираха значителни печалби през изминалите дни. Най-големият удар принадлежи на експерт по футболните прогнози от с. Марково (Пловдивско), който си тръгна с  от 4 мача в права колонка. Друг от Варна само с 10 лева прибра  от 5 мача в права колонка.Резултатът 2:2, с който завърши реваншът между Реал Мадрид и Байерн Мюнхен от полуфиналите на Шампионската лига, изигра решаваща роля за няколко от най-добрите попадения. Майстор на предвижданията от София само  изкара , като включи двубоя в своите 6 мача в права колонка. Негов колега от Казичене (Софийска област), също познал равенството, отново със скромната инвестиция от  грабна  от система 2, 3, 4 от 4 плюс два твърди знака. В Пловдив срещата попадна в система 2, 3 от 3 и донесе на своя създател, а в Плевен - в система 4 от 9, където беше реализирана печалба от .30-те срещи от МАКСГОЛ можете да намерите . Суперджакпот 15 към 13.30 часа на 02.05.2018 г. е на стойност лева, а срещите от него можете да намерите . Натрупаната сума в Джакпота с 13 срещи е  лева, а мачовете, с които можете да играете за него, ще откриете .                     ", "date": "2018.05.02", "title": "„ЕВРОФУТБОЛ“: Рома и Ливърпул с почти равни шансове за победа"}
{"url": "http://www.cross.bg/dyshi-parizh-planovete-1573857.html", "text": "/КРОСС/ Близо 200 души са арестувани при вчерашните безредици в Париж. Сблъсъците избухнаха по време на първомайските демонстрации във френската столица.Размириците причиниха над 1000 крайнолеви анархисти с маски и качулки, които разбиваха витрини и хвърляха запалителни бомби. Полицията използва сълзотворен газ, за да ги укроти.Иначе първомайските демонстрации започнаха мирно на площада на Бастилията, където обществени служители и железопътни работници се събраха за традиционното шествие.Президентът Еманюел Макрон, който бе избран миналата година с обещанието да стимулира френската икономика и да създаде нови работни места, сега е в спор с профсъюзите заради плановете да либерализира трудовите разпоредби.Железопътните работници започнаха тримесечни периодични стачки заради плановете за реформи в държавната железница. Според синдикатите в протестите вчера са участвали 55 000 души. По данни на полицията обаче броят им е бил около 20 000.", "date": "2018.05.02", "title": "Близо 200 души са арестувани след безредиците в Париж на 1 май"}
{"url": "http://www.cross.bg/yvrezhdaniya-horata-pari-1573862.html", "text": "/КРОСС/ „Времето ще покаже, дали на срещата с представителите на хората с увреждания се е говорело  политически коректно за национален консенсус и политическа воля и ще има ли резултат. За нас важното е, че тези хора не искат кърпене на парче и повече пари от бюджета, а промяна в системата, която налива пари,но те не стигат до децата с увреждания”.Това каза председателят на БСП Корнелия Нинова пред жерналисти в парламента, след среща с представители на хората с увреждания. Тя добави, че тези пари отиват в структури, които са обрасли около тях и ги затвярят все повече, вместо да ги интегрират и да им помогнат да излязат на трудовия пазар. „Ангажирахме се, всяка свободна секунда оттук нататък, да посветим на каузата- децата с увреждания и техните родители да бъдат пълноценни хора.- майки да кажат, че искат децата  им да умрат преди тях, защото иначе няма, кой да ги гледа. За каква политическа коректност говорим тук. Сърце трябва за това”, каза Нинова.  Тя добави, че пари в системата има, но трябва политиците да седнат и да си свършат работата, за да не се чуват повече такива изречения от български майки.  „Хубаво е, че управляващите най-накрая разбраха, че хората с увреждания не искат само пари. Бюджетите трябва да се увеличават, но има механизми, които могат да се направят сега, в близките няколко месеца и промяната да бъде  усетена от тях”.Това заяви зам.-председателят на ПГ на „БСП за България” Антон Кутев. Той добави, че хората с увреждания искат системата да бъде направена, така че да бъде рационална. „Надявам се, че след като колегите от мнозинството присъстваха на срещата, промените ще се случат, защото за реформа говорим с министър Петков, вече една година. Тази среща, с присъствие на представители на управляващите, нямаше да се случи, ако не се беше случил  скандалът с Емил Христов”, заяви Кутев.  Той добави, че оттук нататък, обаче, въпросът е- какво ще предприемат управляващите, за да бъдат решени проблемите. ", "date": "2018.05.02", "title": "Корнелия Нинова: Чух най-страшното изречение в живота си"}
{"url": "http://www.cross.bg/lenta-trubata-izprevarvashtata-1573861.html", "text": "/КРОСС/ Днес - 2 май, от 21 ч. до 5 ч. на 3 май ще се ограничи движението в активната и изпреварващата лента в тръбата за Варна на тунел „Витиня“ на автомагистрала „Хемус“ поради подмяна на ревизионни шахти. Трафикът ще се пренасочва в аварийната лента.Необходимо е шофьорите да карат внимателно и със съобразена скорост. ", "date": "2018.05.02", "title": "Шофьорите да карат внимателно! Днес от 21 ч. до 5 ч. се ограничава движението в активната и изпреварващата лента в тръбата за Варна на тунел „Витиня“ "}
{"url": "http://www.cross.bg/borisov-myzeya-figyrata-1573866.html", "text": "/КРОСС/ Бойко Борисов стои рамо до рамо със световни лидери в музей. Восъчна фигура на премиера се появи в ретромузея във Варна.„Отдавна спрях да избирам кого да правим. Хората много питаха за г-н Борисов”, призна собственикът на музея Цветан Атанасов.Така се появява фигурата на премиера. Изработването ѝ отнема около 6 месеца, за да бъде изпипана до последния детайл.Фигурата на Борисов е поставена в музея до тези на световните лидери Доналд Тръмп и Владимир Путин, като е изработена с ръката в джоба – една обичайна негова позиция.„Днес една жена ми каза, че не го харесва като политик, но го харесва като мъж. Така че той има тази харизма – мъжкар, мачо, ако щете”, каза още собственикът на музея. Фигурата на премиера обаче е от периода му на главен секретар на МВР, когато беше доста по-втален.„Това тяло може да влезе в неговата генералска униформа. Ако ни я даде, можем да го преоблечем и да бъде с тази униформа”, отбеляза още Цветан Атанасов.Фигурата на Борисов е втората на български политик, която се появява в музея след тази на Тодор Живков.", "date": "2018.05.02", "title": "Втален и с ръка в джоба: Восъчна фигура на Бойко Борисов се появи в ретромузея във Варна"}
{"url": "http://www.cross.bg/yaiinstiiin-seksyalno-znayat-1573870.html", "text": "/КРОСС/ Продуцентът на „Netflix“ Александра Каноса е подала документи в съда в Ню Йорк срещу Харви Уайнстийн, в които се съдържат обвинения в изнасилване, сексуално посегателство и вербално унижение за период от 5 години, информира БГНЕС. Александра Каноса, първоначално подаде жалба през декември за 10 милиона долара срещу 66-годишния баща на пет деца. Но тази седмица тя внесе допълнителни детайли към повдигнатото обвинение.В подадените документи тя обвинява Уайнстийн в \"непрекъснати заплахи“, че ако не се поддаде на желанието му за полов контакт, тя ще изгуби работата си и няма да остане повече в развлекателния бизнес. По-нататък те съдържат информация за многократно сексуално насилие между 2010 г. и 2015 г. Тя обвинява също и посветените във всичко това служители на \"Weinstein Company\", които \"знаят или е трябвало да знаят\" за поведението на Харви Уайстийн и не са предприели действия за ограничаване на такава дейност“.Уайнстийн отрече всички обвинения, които са вече повече от 100. Той заяви и че никога не е заплашвал жени заради отказа им за сексуален контакт. ", "date": "2018.05.02", "title": "Нови обвинения срещу Уайнстийн за сексуално насилие"}
{"url": "http://www.cross.bg/elektronen-bylstat-izdavane-1573871.html", "text": "/КРОСС/ Удостоверения по БУЛСТАТ ще се издават и по електронен път. Това става възможно, след като Министерският съвет одобри проект на закон за изменение и допълнение на Закона за регистър БУЛСТАТ и предлага на Народното събрание да го приеме.С него се създава възможност за издаване на удостоверение за субектите, вписани в регистъра, въз основа на електронно заявяване, както и за предаването му на заявителя по електронен път. Това ще улесни гражданите, защото няма да им се налага да чакат на гише за издаване на удостоверенията, каквато е практиката сега.Документът ще се изисква служебно по електронен път.", "date": "2018.05.02", "title": "Удостоверения по БУЛСТАТ ще се издават и по електронен път"}
{"url": "http://www.cross.bg/horata-yvrezhdaniya-hristov-1573874.html", "text": "/КРОСС/ „Искането на оставката на зам.-председателя на Народното събрание Емил Христов е принципно решение.В него няма лично отношение или желание, от страна на БСП, да се организира поредният парламентарен скандал. Не желаем, нямаме време, нито хората искат да слушат обяснения за правилници, режим на допуск и други подробности. Народното събрание е на хората, включително и на хората с увреждания, а не на депутатите и администрацията. Затова се нарича „народно.“ Това заяви зам.-председателят на ПГ на „БСП за България” Драгомир Стойнев от парламентарната трибуна. Той заяви още, че парламентът е превърнат в  затворена институция и елитарно място. „Обидно е и недопустимо. Не можем да се държим в тази сграда като бюрократи в канцелария”, категоричен бе Стойнев.Той каза още, че недопускането на  хората с увреждания в сградата, говори само за едно – те и техните проблеми не са допуснати в държавата, като цяло. Народният представител заяви още, че с искането на тази оставка, БСП иска да каже за пореден път на ГЕРБ – грешите, непрекъснато допускате грешки, които струват скъпо на хората с увреждания, пенсионерите,  майките, онкоболните. „Колеги от ГЕРБ, вие, на практика, сте в изолация, вие стигнахте до там- сами да се затваряте и да се пазите от хората, да бягате от проблемите им.А когато едно управление не решава проблемите на хората, какъв е смисълът от него?”, попита Драгомир Стойнев. Той призова  зам.-председателят на парламента Емил Христов  да се извини, че взе неправилното решение. „Вие трябва сам да си подадете оставката, а не да се стига до гласуване”, каза още той.„Напълно съм убеден, че трябва да се направи реформа. Не се притеснявайте от хората с увреждания! Те са най-изстрадалата, най-мизерстващата и наплашена група от българското общество. И те надали ще успеят да ви противодействат, по какъвто и да е начин. А и управляващите надали се плашат от куцо, кьораво и сакато“. С тези думи се обърна народният представител от ПГ на „БСП за България“ Михаил Христов към управляващите. Той изрази надежда-поне малко да са се трогнали от това, което са чули по време на срещата с хората с увреждания. „За съжаление, дълбоко се съмнявам в това“, коментира Христов. Той подчерта, че хората с увреждания не са виновни, че са се родили така или са придобили увреждания. „Не са виновни и че са се родили в България. Искате или не, те са част от българското общество“, допълни депутатът. По неговите думи под благочестивия мотив, че искат да изчистят фалшивите инвалиди, ще отнемат и малкото останали средства на тези хора. „Това бих го сравнил с геноцид. Диктатурите действат доста по-толерантно, отколкото управляващите спрямо тези хора“, каза още Христов. Той обясни, че един човек с увреждания за социална интеграция получава 30 лв. „Не можаха да измислят нищо по-умно, освен оценка на работоспособността. Кои сте вие да казвате- дали аз мога да работя едно нещо или не?“, попита народният представител. По неговите думи в нормалните държави това, което управляващите тук наричат пенсия,е социална финансова компенсация за увреждане на човека. „С тези пари те не се изхранват, а са компенсация“, допълни той. Според него ние сами си произвеждаме много качествени и завършени инвалиди с катастрофите. „Не искам да говоря за некачествените магистрали, купени шофьорски книжки. Управляващите ги правят инвалиди, а не хора с увреждания“, категоричен е Михаил Христов.", "date": "2018.05.02", "title": "Драгомир Стойнев към управляващите: Поведението ви е удар срещу парламентаризма"}
{"url": "http://www.cross.bg/subranie-yvrezhdaniya-narodnoto-1573855.html", "text": "/КРОСС/ „Ние сме задължени на хората с увреждания и сме длъжни да направим нещо за тях, защото представляваме парламента и държавата“. Това заяви зам.-председателят на ПГ на „БСП за България“ Антон Кутев. Според него тези хора са най-онеправданата част от обществото, защото средата, в която живеят, е недостъпна за тях. „В Народното събрание няма една зала, която да е пригодена за хора с увреждания. Именно мнозинството трябва да им обърне внимание“, коментира той. По неговите думи ГЕРБ не само трябва да ги покани да ги изслуша и да им обещае нещичко, а да вземе мерки върху това, което те предлагат. „Вместо това дори не ги пуснаха в сградата на парламента.Това е причината за искането ни за оставка на Емил Христов“, подчерта Кутев. Той попита дали има причина за искане на оставката на министъра на труда и социалната политика. „Има и това сигурно ще стане с времето“, посочи той. Според него единственото, което направиха управляващите, е нелепа реформа в ТЕЛК, която след това спряха. „Затова хората за шести път са на улицата. Те бяха там и вчера, но ГЕРБ отново ги нямаше“, подчерта народният представител.Кутев припомни, че Народното събрание, в лицето на председателя тогава Емил Христов, е направило грешка и то точно в най-болезнената част от своите функции. „Недопускането на хората с увреждания в НС показва това, в което цялата държава обвинява парламента – бездушието на властта“, каза още зам.-председателят на ПГ на „БСП за България“.„Хората с увреждания твърдяха, че системата ги убива, а народни представители не искат да го чуят“, коментира Антон Кутев. Според него системата ги убива, защото доходите на хората с увреждания са безкрайно ниски – голяма част от тях живеят със социални пенсии. „А всеки знае, че с 250 лв. или 300 лв. на месец не може да се живее. Едно дете с увреждания, докато е дете и навърши 18 години, получава 850-900 лв. на месец, ако е с 90% увреждания. В момента, в който навърши пълнолетие, започва да получава 250-300 лв. Но тази присъда за тях става доживотна“, посочи народният представител. Той подчерта, че тези хора са поставени в унизително положение, защото системата им казва колко процента те са негодни, за да бъдат част от обществото, но не им казва как да станат част от обществото. „Тази система не им казва какво ще направи за тях, за да бъдат интегрирани граждани. Те не са част от социално слабите хора в държавата, защото те нямат вина за уврежданията си. Искат да бъдат интегрирани граждани, които работят и живеят равностойно“, заяви Кутев. Според него днес парламентът трябва да покаже, че когато се направи грешка, трябва да се разбере и съответно да се поеме отговорност.„Предлагаме предсрочното освобождаване на г-н Емил Христов от поста заместник председател на 44-то Народно събрание поради системно неизпълнение на задълженията, част от неговата компетентност”. Това каза народният представител от ПГ на „БСП за България” Филип Попов от парламентарната трибуна.Той припомни, че на 18.04.2018 г. охраната на Народното събрание отказа достъп в сградата на български граждани, които имаха издадени по надлежния ред пропуски,без да има каквито и да било мотиви за този отказ.” Тези български граждани – хора с увреждания, повече от един час чакаха пред сградата на Народното събрание да бъдат допуснати”,припомни още Попов.Той заяви, че зам.-председателят Емил  Христов, без каквито и да било основания, е отказал на тези хора да влязат в парламента, с което грубо нарушава Правилника за организация и дейността на Народното събрание и правилата за вътрешния му ред. „Действията на Емил Христов уронват тежко авторитета на Народното събрание и подкопават доверието в него”, категоричен бе Попов. Народният представител припомни още, че на заседанието на 19 април,Емил Христов, в опита да се „оправдае“ за недопускането на хората с увреждания в сградата, е заявил, че не е знаел, за това и е искал да разговаря с началника на охраната. „Хората с увреждания чакаха повече от един час, което е достатъчно време г-н Христов да разговаряс началника на охраната и да изпълни задълженията си”, добави той. Попов каза още, че въпреки изричната молба на народния представителАнтон Кутев, заместник председателят на Народното събрание е отказал да допусне в сградата гражданите, без да има мотиви за това. „Тези нарушения, такова арогантно поведение от страна на заместник-председател на Народното събрание, са недопустими в една парламентарна република”,категоричен бе Филип Попов.", "date": "2018.05.02", "title": "Антон Кутев: Ние сме задължени на хората с увреждания и сме длъжни да направим нещо за тях"}
{"url": "http://www.cross.bg/huawei-seriyata-huawei-1573854.html", "text": "/КРОСС/ HUAWEI Consumer Business Group обяви, че само за 30 дни след световната премиера на P20 и P20 Pro на 27 март в Париж, продадените бройки от серията P20  в  Централна и Източна Европа, и Скандинавските страни, са надскочили 100 000. . Това е голям търговски успех и за бранда Huawei и превръща серията P20 в най-успешната P серия в историята на компанията. HUAWEI P20 Pro и P20 бяха обявени заедно в Париж, като P20 Pro е първият смартфон с тройна Leica камера. В момента устройствата от тази серия оглавяват класацията на престижната бенчмарк лаборатория DxOMark, като първите мобилни устройства, постигнали трицифрен резултат за качество на камерата.За период от само 4 седмици на търговска дистрибуция, флагманът P20 Pro е надскочил 17 пъти продажбите на предишния флагман на P серията - P10 Plus. Най-голям обем продажби са реализирани в Полша, Норвегия, Швеция и Австрия. Тези данни потвърждават нарастващото търсене на смартфони HUAWEI от премиум сегмента.„Напоследък споделяме новини, свързани с постижения – рекордни продажби в нашата платформа за електронна търговия Vmall, където Huawei генерира 100 милиона китайски юана приходи само в първите 10 секунди от момента на онлайн продажба на серията HUAWEI P20. Това изключително представяне на продажбите в различните региони, включително и в Източна Европа и България, показва красноречиво доверието на потребителите в нашите продукти и отличава отдадеността ни да създаваме иновативни и изключителни смартфони в сегмента на устройствата от висок клас \"- споделяЛонгруи Цио (Джефри), директор отдел \"Потребителски устройства\" за Huawei България и Македония.С лансирането на серията P20, Huawei иска да вдъхнови потребителите да открият своя потенциал, да почувстват и създават повече съдържание, използвайки ежедневно изкуствения интелект, с който работят устройствата.", "date": "2018.05.02", "title": "HUAWEI продаде рекорден брой флагмани от новата серия P20 в Централна, Източна Европа и Скандинавския регион"}
{"url": "http://www.cross.bg/bsp--sofiya-organizira-bezplatna-yuridicheska-priemna-za-grazhdani-1573853.html", "text": "/КРОСС/ На 3 май в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15,00 до 18,00 часа. Желаещите може предварително да се запишат на телефон 02/987 20 86.", "date": "2018.05.02", "title": "БСП - София организира безплатна юридическа приемна за граждани"}
{"url": "http://www.cross.bg/detza-nasilie-nasilieto-1573849.html", "text": "/КРОСС/ Работната група “Превенция на насилието и злоупотребата с деца” към Националния съвет на закрила на детето набеляза нови задачи, свързани с актуализирането на координационния механизъм за взаимодействие при работа в случаи на деца, жертви или в риск от насилие и за взаимодействие при кризисна интервенция. На срещата присъстваха служители на Държавната агенция за закрила на детето, експерти от различни министерства, агенции, неправителствени организации и други.Новите задачи са свързани с поддържане на интегрирана база данни за случаи на деца, жертви и извършители на насилие, преглед на наличните системи за поддържане на база данни за деца, жертви на насилие и деца, извършители на насилие. В базата данни ще има събиране и анализиране на информация относно случаите на суицид сред децата и изследване на причините за тях.Предвижда се модернизиране и обновяване на Националната телефонна линия за деца 116 111 чрез разработване на мобилно приложение с опция за подаване на сигнал. Предстои да бъдат разработени критерии и индикатори за оценка на работата по случаите на насилие над деца. Експертите се договориха да има подобряване на взаимодействието с научната общност с цел извършване на анализ /научни изследвания/ по проблемите на насилието, свързано с деца. Освен това да бъде направено национално проучване на насилието над деца в страната от УНИЦЕФ.По отношение на контролните действия за гарантиране правото на детето на закрила срещу насилие ще бъдат актуализирани методологиите за извършване на проверките. Към тях се предвижда повишаване информираността на децата и родителите, развитие на програми за позитивно родителство, които ще бъдат осъществяни от общини, читалища, НПО. Развитие на програми за работа с деца в детски градини и училища за повишаване на знанията им за насилието, които ще се правят от Министерството на образованието и науката.Министерството на здравеопазването трябва да подпомогне патронажните грижи за деца до 3 години, като ефективен механизъм за промоция на психичното здраве на бебето и малкото дете и идентифициране на деца в риск от насилие и неглижиране.Работната група реши още да се създадат мерки за ефективна превенция на ранните бракове и ранните раждания при децата. С тези дейности пилотно ще се заемат семейно-консултативните центрове в Шумен и Монтана.В края на срещата беше представена и книга за деца и млади хора - “Никой няма право да те наранява”, която е издадена от Фондация “Лумос”.", "date": "2018.05.02", "title": "Работна група набеляза нови задачи за превенция на насилието над деца"}
{"url": "http://www.cross.bg/hristov-hora-dyma-1573850.html", "text": "/КРОСС/ Депутатите се скараха за отстраняването на зам.-председателя на Народното събрание Емил Христов,съобщава bTV.Още миналата седмица БСП събра 80 подписа за отстраняването на Христов заради недопускането в сградата на парламента на хора с увреждания.Изненадващо най-пламенна защита сега Христов получи от Обединените патриоти.„Предлагам Народното събрание да се засрами. Не можем да сваляме непрекъснато хора. НС не е махленски сбор и седянка”, заяви проф Станислав Станилов от ОП.„Честна дума, повдига ми се като ви гледам”, каза той по адрес на левицата.От ДПС се дистанцираха от казуса и заявиха, че няма да участват в гласуването.Искането за отстраняване на Христов е трета подобна процедура за последната година.„Народното събрание в лицето на Емил Христов направи груба грешка като не допусна хората с увреждания в парламента – това показва бездушието на властта”, заяви зам. -председателят на ПГ на „БСП за България“ по време на дебатите.„Не става дума нито за отвличане на вниманието, нито за принизяване на дебата. Става дума нещо, което никой не отрича. Тогава, на 18 април 2018 г., г-н Христов направи груба грешка, и то точно в най-болезнената част от своите функции. Недопускането на тези хора в залата показа това, в което цялата държава обвинява нас“, каза още Кутев.„Господа от управлението, това са ваши проблеми. Част от тези хора, които идваха на протеста може и да не доживеят следващото управление, защото за тях всеки ден е болка”, каза Кутев.", "date": "2018.05.02", "title": "Депутатите се скараха за отстраняването на Емил Христов"}
{"url": "http://www.cross.bg/vuzdyh-dyshi-organizatziya-1573848.html", "text": "/КРОСС/ Мръсният въздух убива 7 милиона души годишно по света. Тревожните данни оповести Световната здравна организация.9 от всеки 10 души на планетата ни дишат замърсен въздух, като проблемът засяга главно страните от третия свят, сочат данните.Според здравната организация една четвърт от смъртните случаи, причинени от инфаркти, удар или рак на белите дробове, може да са следствие от мръсния въздух.Значително се е влошило качеството на въздуха в помещенията, тъй като множество домакинства готвят и се отопляват с твърди горива или керосин, вместо с чиста енергия, като електричество или газ. Особено застрашени са жените и децата, предупреждават експертите.", "date": "2018.05.02", "title": "Мръсният въздух убива 7 милиона души годишно по света"}
{"url": "http://www.cross.bg/velostoyanka-byrgas-strelyal-1573852.html", "text": "/КРОСС/ Задържан е 22-годишен мъж заради , съобщиха от полицията. Той е обвинен за това, че е стрелял с въздушен или газов пистолет по велостоянка, която се намира до бл. 36 и спортния комплекс в ж.к. „Славейков“. Нанесените материални щети са на стойност 2 300 лв. На тъчскрийна на велостоянката са направени два отвора. Причините за стрелбата са в в процес на изясняване.  ", "date": "2018.05.02", "title": "Заловиха мъжа стрелял по велостоянка в Бургас"}
{"url": "http://www.cross.bg/raztursi-magnityd-grad-1573851.html", "text": "/КРОСС/ Земетресение с магнитуд 5.3 по Рихтер разтърси рано тази сутрин Югозападен Иран, съобщи Ройтерс, позовавайки се на Националния информационен център за земетресенията.Засега няма за жертви или щети. Епицентърът е бил 160 километра северозападно от град Шираз, в отдалечен район близо до град Сисахт, чието население е около 10 хиляди души, предава New indian express.Миналия ноември земетресение с магнитуд 7.3 по Рихтер разтърси западната иранска провинция Керманшах край границата с Ирак. Загинаха 620 души, хиляди бяха ранени.", "date": "2018.05.02", "title": "Земетресение с магнитуд 5.3 разтърси Югозападен Иран"}
{"url": "http://www.cross.bg/spasiha-tezhko-zhivota-1573847.html", "text": "/КРОСС/ Медици в „Пирогов” спасиха живота на 7-годишно момче, което е пострадало тежко при падане от колело, съобщиха от пресцентъра на лечебното заведение.Детето е от Монтана и е докарано по спешност в болницата в нощта на 30 април срещу 1 май. След направени прегледи е установено, че детето има тежко счупване на черепа с притискане на мозъка, което налага незабавна операция.В операционна влизат д-р Петър Илков и екипът му, както и анестезиологът д-р Боряна Янева.Лекарите посрещат 1 май в операционната, където оперират цяла нощ.След това детето е настанено в детската реанимация, където е поставено под активни интензивни грижи и наблюдение.В момента момчето се възстановява добре, то е в съзнание, контактно е и е адекватно.", "date": "2018.05.02", "title": "Медици в „Пирогов” спасиха живота на 7-годишно момче"}
{"url": "http://www.cross.bg/predstavyat-noviya-byudzhet-na-evrosuyuza-1573846.html", "text": "/КРОСС/ Новият бюджет на Евросъюза ще бъде представен днес от Европейската комисия. Очаква се големите губещи да са селското стопанство и регионите. Повече финансиране е предвидено за отбрана и околна среда.Страните членки и европарламентът трябва да приключат преговорите преди европейските избори през май 2019 г. – два месеца след развода с Обединеното кралство. Brexit ще остави в годишния бюджет на Европейския съюз огромна дупка в размер на 13 милиарда евро.", "date": "2018.05.02", "title": "Представят новия бюджет на Евросъюза"}
{"url": "http://www.cross.bg/gyokov-hora-vuzrastnite-1573845.html", "text": "/КРОСС/ „Трябва да има закон, който да урежда обществените отношения и провеждането на държавната политика в подкрепа на възрастните хора и да гарантира условия за пълноценен, активен живот и за равноправното им участие в обществения живот“. Това заяви народният представител от ПГ на „БСП за България“ Георги Гьоков от парламентарната трибуна.Той обясни, че този закон не е необходим само за преодоляване на социални различия, на неравнопоставеност и ситуации на социално изключване, а е законодателен акт, който ще подпомага хората да изживеят достойно своите старини, било то подпомагани от лични и социални асистенти, социални работници и медицински персонал, или пък все още справящи се самостоятелно в ежедневието си.„Възрастните хора, особено пенсионерите, се нуждаят и  политика по социално включване, чрез коeто да се чувстват част от обществото, да се ползват от всички социални права и да имат достъп до всички блага, произтичащи от икономическия растеж на страната.Това обаче не е възможно, ако пенсионерите са изолирани от процесите на развитие в различни области на социалния живот“, каза още народният представител. По неговите думи, днешните политици са забравили изконните български ценности и грижата за възрастните хора е останала на заден план. Според него световен проблем е грижата за тези, които не могат да се оправят сами. „Може да сте сигурни, че този ужасяващ проблем в България е по-ярко изразен, от където и да е другаде. Сложна и затрудняваща е грижата за тези хора, затова не само обществото ни се прави, че не забелязва старите, немощните, отхвърлените и техните проблеми, но го прави и държавата ни, която е длъжна да се грижи за всички“, подчерта Гьоков.„Необходимо е държавата, освен политики, фокусирани върху уязвимите и рискови групи- като младежи, млади родители, социално слаби, бежанци и т.н., да започне да мисли и за политики в подкрепа на една друга, не по-малко рискова група – тази на възрастните хора“, каза още депутатът от левицата. „Не може да се отрече, че за хората в България, след като се пенсионират, образно казано, животът свършва“, коментира Гьоков. По неговите думи социалните им контакти силно се ограничават, както и възможностите за приятно изкарване на свободното от битови и семейни задължения време, животът вече не е толкова интензивен и интересен, след като са приключили активния си обществен и социален живот. „Изведнъж доходите спадат неколкократно. Животът коренно се променя. В България да се пенсионираш, в повечето случаи, означава - начало на мъките и трудното преживяване“, категоричен е той. Според него възрастните хора не само, че са забравени, но и като че ли са изхвърляни, в буквалния смисъл, на сметището да се оправят, както знаят. „ Те са дали младините си в полза на държавата и сега тя трябва да им се отплати, като им осигури спокойни старини“, заяви народният представител. Гьоков подчерта, че не става въпрос само за материалното им състояние, защото с един закон не се урежда това. „Но става въпрос за подкрепа за тези хора“, допълни Георги Гьоков.„Управляващите критикуват и отхвърлят законопроекта, но не казват какво предлагат. Далеч съм от мисълта, че проектът, който предлагаме е съвършен, но с общи усилия можем да го направим“, каза още народният представител.", "date": "2018.05.02", "title": "Георги Гьоков: Трябва да има Закон за възрастните хора и подкрепа към тях"}
{"url": "http://www.cross.bg/dobrich-initziativa-kyltyren-1573834.html", "text": "/КРОСС/ Община Добрич е поредната българска община, която се включва към Европейската инициатива „Нощ на литературата“, организирана в партньорството с Чешкия културен център. По този повод почитателите на поезията в Добрич днес ще могат да слушат стихотворения на чешки автори, рецитирани от автомат. В Нощта на литературата, която ще се състои на 9-и май, ще бъдат представени произведения на съвременни европейски автори, четени от знакови личности от Добрич. Като съпътстващо събитие в града от днес до края на месец май май ще гостува поезиомат за слушане на поезия, който ще бъде монтиран в началото на Градския парк „Свети Георги“. Поезиоматът съдържа 20 стихотворения, представени на оригиналния език и в превод на български. Добрич е вторият български град, в който поезиоматът ще бъде монтиран през тази година по предложение на Чешкия културен център и инициатива на Община Добрич. ", "date": "2018.05.02", "title": "Община Добрич се включва към Европейската инициатива \"Нощ на литературата“"}
{"url": "http://www.cross.bg/detza-petrich-strelya-1573838.html", "text": "/КРОСС/ Мъж стреля срещу деца в Петрич тази нощ след пререкания с младежите в парк в южния град, съобщи БНТ.45-годишният мъж който е охранител в магазин е произвел изстрели във въздуха. От полицията в Благоевград потвърдиха, че е стрелял със законно притежавано оръжие. Не се знае дали мъжът е употребил алкохол. Той е задържан за 24 часа. По случая е образувано досъдебно производство.", "date": "2018.05.02", "title": "Мъж стреля срещу деца в Петрич"}
{"url": "http://www.cross.bg/godina-stydenti-prof-1573843.html", "text": "/КРОСС/ И тази година университетите се опитват да привлекат студентите по всевъзможни начини. За висшите училища, които имат по-ексцентрични методи, се заговори и миналата година, когато Висшето училище по агробизнес и развитие на регионите даваше джип. Тази година то подарява екскурзия за двама в чужбина, стипендии, лаптопи и таблети. ", "date": "2018.05.02", "title": "Образование с бонуси: И тази година университети привличат студенти с подаръци"}
{"url": "http://www.cross.bg/biznes-godina-nagrada-1573837.html", "text": "/КРОСС/ Призът \"Зелена личност\" 2018 тази година отива при Деница Петрова, вдъхновител на инициативата \"Подари въздух\". Тя ще получи своето отличие на 11 май 2018 г, когато е официалната церемония по награждаване на финалистите в Националния конкурс \"Най-зелените компании в България\", организиран за 8-ма година от b2b Media. Инициативата е под патронажа на Министерството на околната среда и водите.Специалната наградата \"Зелена личност\" е предназначена за хора, които са допринесли за популяризирането и налагането на зелената идея в обществото.                                             Наградата беше присъдена за първи път през 2012 година и е единствената в рамките на конкурса, която се връчва след гласуване изцяло онлайн.Деница Петрова е графичен дизайнер, който работи като специалист по дигитален макретинг в агенция knowbox. Тя е основен вдъхновител на кампанията \"Подари въздух\". Статистиката сочи, че мръсният въздух е сериозна заплаха за здравето и води до преждевременната смърт на 6.5 млн. души годишно в световен мащаб. Това го прави по-смъртоносен от заболяванията малария и СПИН взети заедно.\"Целта на кампанията е да даде различни и креативни решения и по този начин да подтикнем хората да предприемат действия. Вярваме, че ако всеки от нас се ангажира с тази кауза, можем да живеем в по-здрава среда\", казва Деница.Нейни конкуренти в надпреварата за отличието бяха: Борис Бонев, вдъхновител на инициативата \"Спаси София\",  Калин Василев - създател на организация \"TarnovoRuns\", Петко Петков - предприемач, екозащитник, активист на сдружение \"Запазете Бедечка\" и Влади Ванков, организатор и участник в акции за почистване на сметищата във Велико Търново.Кандидатстването в Националния конкурс \"Най-зелените компании в България\" продължава до 4 май 2018 г. В него могат да се включат бизнес организации, обществени структури и общиниНационалният конкурс се превърна в емблема на отговорния и екологично съобразен бизнес, който е в синхрон с развиващата се бизнес среда в България. Той съдържа призове за личности, компании, общини и неправителствени организации. Кампанията се провежда за осма поредна година. Всяка компания, която е проявила „зелена\" инициативност през изминалата 2017 година, може да кандидатства онлайн за престижните награди на адрес: За трета година в състезанието се включват стартиращи „зелени\" бизнес идеи. Инициативата е насочена към студенти, стартиращи фирми, предприемачи, изследователи и неформални екипи, които имат възможност да представят своите „зелени\" бизнес идеи, свързани с предизвикателствата на климатичните промени.Кандидатите с най-впечатляващи екологични резултати получават грамота и статуетка, а някои ще бъдат отличени и със специалните награди на журито и публиката:Конкурсът е с подкрепата на Пощенска банка. ", "date": "2018.05.02", "title": " Кой спечели наградата “Зелена личност” 2018?"}
{"url": "http://www.cross.bg/zapoznanstva-facebook-yslyga-1573833.html", "text": "/КРОСС/ Facebook пуска услуга за запознанства. Това съобщи основателят на социалната мрежа Марк Зукърбърг.Той обясни, че 200 милиона души, които имат профили, нямат партньор. И затова Facebook иска да им помогне да създадат дълготрайни връзки. Не ставало въпрос за еднократни срещи.Веднага след тази новина, акциите на най-големия сайт за запознанства паднаха с 23%.", "date": "2018.05.02", "title": "Facebook открива услуга за запознанства"}
{"url": "http://www.cross.bg/mirchev-gerb-stoyan-1573839.html", "text": "/КРОСС/ „Искаме предсрочни избори. Скандалите в държавата са ежедневни. Всяка седмица под прозорците на Министерския съвет има някакви протести. Вчера паралелно с митинга имаше и протест на родители, които обявиха война на държавата.” Това заяви народният представител от „БСП за България” Стоян Мирчев пред Нова телевизия. Той обясни, че според доклад на Държавния департамент на САЩ- корупцията в страната е стигнала до високите етажи на властта, а властта е ГЕРБ и патриотите.„По- висок етаж от този, на Бойко Борисов, в България не познавам”, обясни Мирчев. Той даде примери за корупция- като оградата с Турция, строителството на пътища, здравеопазването. „На всички областни градове кметовете са от ГЕРБ.Не мога да разбера- защо само кметове, които не са на ГЕРБ биват разследвани и се хващат в корупционни схеми”, заяви Мирчев по повод задържаната кметица на Младост и посочи, че не може това да е единственият корумпиран човек в България.Той призова съответните органи да започнат да си вършат работата.Стоян Мирчев каза също, че вчера тримата министри от управляващите, които дадоха пресконференция, са заявили, че работят. По думите му те дори не са запознати с факта, че на 1 май всички държавни служители и работещи почиват. „Както винаги, тяхната работа е на думи. Единствено Каракачанов каза как работят – на по бира с агнешко, докато милион и 600 000 българи живеят под прага на бедността”, каза също Мирчев.", "date": "2018.05.02", "title": "Стоян Мирчев: Искаме предсрочни избори. И Родителите обявиха война на държавата"}
{"url": "http://www.cross.bg/plantatzii-rabotyat-chesto-1573844.html", "text": "/КРОСС/ Млади сърби заминават за Съединените щати, за да изживеят „американската мечта”, като започват добре платена работа в легални плантации за марихуана, държани от българи, твърди белградският вестник „Блиц”.Според публикацията по-късно българите склонявали сърбите да работят като разпространители на наркотика.„В тези плантации работят и сърби, черногорци и македонци, които често печелят по 5-6000 хил. долара. Освен легалната работа обаче, често се случва българите да предложат на работниците си и незаконни дейности за четири пъти по-високо заплащане”, пише изданието.Според източника на „Блиц” служителите в плантациите били карани да транспортират марихуана в други щати, където тя не е легализирана, като често се налагало да превозват и кокаин.Изданието пояснява, че тези плантации работят като затворени комуни, където на работниците е забранено да излизат.", "date": "2018.05.02", "title": "Белградският „Блиц”: Сърби работят в български плантации за марихуана в САЩ"}
{"url": "http://www.cross.bg/vodachi-ponedelnik-neplateni-1573836.html", "text": "/КРОСС/ От понеделник КАТ провежда акция на пътя - ако не си платил глобите си, оставаш без книжка.Екипи на Пътна полиция ще бъдат разположени по пътищата в цялата страна и най-вече по шосетата, водещи към граничните контролно-пропускателни пунктове. В акцията участва и АПИ, които ще следят дали всички водачи са закупили и залепили винетните стикери на предното стъкло на автомобила. обясни за „Здравей, България” инспектор Петър Соколов от отдел „Пътна полиция”, ГДНП.По думите му, от май 2017 г. до сега КАТ е връчил 55 000 фиша на водачи и на пътници в автомобилите. ", "date": "2018.05.02", "title": "Акция: КАТ взима книжки за неплатени глоби"}
{"url": "http://www.cross.bg/velosipedi-naem-strelya-1573835.html", "text": "/КРОСС/ Стрелба посред бял ден в Бургас. Мъж стреля с пистолет по автомат за общински велосипеди. Това е станало в неделя, но общината разпространи кадри от престъплението във вторник. Във видеото се вижда как мъж с качулка вади пистолет и стреля по устройството за колела под наем. Това е второ подобно нападение само за два дни. Предполага се, че извършителят е един и същ. Кой е стрелецът?Все още няма информация дали оръжието е боен пистолет или газов, но е факт, че върху автомата има следи от куршуми. Охранителна камера заснема мъжът, който минал в светлата част на денонощието в неделя малко след 19 часа в район, който е изключително предпочитан от майки с малки деца., заяви за „Здравей, България” Андрей Рунчев, представител на общинската фирма, която се занимава с поддръжката на системата за велосипеди под наем. По думите му, ако извършителят бъде намерен, от фирмата за поддръжка на системата за велосипеди под наем ще искат възстановяване на щетите, нанесени по апарата.  \n\t\t\t\t\t", "date": "2018.05.02", "title": "Издирват мъж, прострелял общински апарат за наем на велосипеди (видео)"}
{"url": "http://www.cross.bg/hora-vuzrastni-tzentur-1573824.html", "text": "/КРОСС/ Родители и съседи са против изграждането на дом за възрастни хора на мястото на изнесена детска градина в Свищов,съобщава bTV. В групата има 20 деца от квартала, като детската градина не се закрива, а се мести в сградата на градината-майка „Калина малина”.По-голямата част от сградата е празна. Преди е имало и дневен център за деца, в същата сграда е бил и социалният патронаж, но двете институции са изнесени в други сгради.„Не съм съгласна в този двор да бъде настанен какъвто и да било център за възрастни хора при положение, че извън града има такъв център. Притеснително е, че се полагат повече грижи за възрастните хора отколкото за децата”, смята Емилия Тодорова, чието дете е в изнесената група.Съседи също са против. Според тях сградата е определена за ясла и детска градина, но не и за възрастни хора.Кметът на общината Генчо Генчев е категоричен, че при изграждането на център за възрастни хора има определени изисквания, които трябва да бъдат покрити. Част от тях са сградата да бъде в комуникативен район близо до поща, читалище, учебно заведение, тъй като целта е възрастните хора да не бъдат изолирани от обществото, а да бъдат интегрирани.От общината са категорични, че групата само се премества, но не се закрива.", "date": "2018.05.02", "title": "Изграждат дом за възрастни хора в Свищов, съседи и родители не ги искат"}
{"url": "http://www.cross.bg/kyustendilsko-chereshi-ochakvat-1573829.html", "text": "/КРОСС/ По висока реколта от череши очакват стопаните в Кюстендилско, в сравнение с миналата година. Тогава обилните дъждове съсипаха 90% от продукцията,съобщава БНТ. Притесненията на производителите са, че в предстоящата черешова кампания изкупната цена на сладкия плод отново ще бъде ниска. В Кюстендилско се очаква в края на май да започне брането на първите череши.\r\n ", "date": "2018.05.02", "title": "По-добра реколта от череши очакват в Кюстендилско"}
{"url": "http://www.cross.bg/nato-misiite-iztrebiteli-1573827.html", "text": "/КРОСС/ Британски изтребители \"Тайфун\" (Typhoon), базирани в Румъния, получиха разрешение да се присъединят към мисиите на НАТО за патрулиране във въздушното пространство над Черно море.Това става ясно от съобщение на сайта на Кралските военновъздушни сили на Великобритания.Акредитацията за участие в мисиите британските изтребители получиха на церемония на авиобазата \"Михаил Когълничану\" в окръг Констанца в южната част на Румъния, информира БГНЕС.Посланикът на Обединеното кралство в Румъния Пол Брамел отбеляза, че подобни мисии гарантират, че НАТО \"ще може бързо и ефективно да се противопостави на потенциална агресия или заплаха срещу алианса или негови членки\".", "date": "2018.05.02", "title": "Британски изтребители се присъединяват към мисиите на НАТО в Черно море"}
{"url": "http://www.cross.bg/real-baiiern-benzema-1573822.html", "text": "/КРОСС/ \"Реал\" Мадрид и \"Байерн\" Мюнхен завършиха наравно 2:2 в среща-реванш между двата тима от полуфиналите на Шампионска лига, играна на \"Сантяго Бернабеу\" в Мадрид. Гостите обаче има за какво да съжаляват. Баварците, както и в първия мач, създадоха повече голови възможности, но имаха проблеми със завършващия удар.Така с общ резултат 4:3 \"Реал\" Мадрид ще спори за трофея в трети пореден сезон.Тазвечершният мач започна отлично за баварците, които поведоха още в третата минута с гол на Джошуа Кимих. Младокът се възползва от грешка в отбраната на \"Реал\" и отблизо разстреля стража Кейлор Навас. \"Кралксият клуб\" изравни в 11-ата минута, когато Марсело проби по левия фланг и центрира великолепно, а Карим Бензема с глава прати топката в мрежата.До края на полувремето най-интересни бяха не голови възможности, а две ситуации, в които гостите имаха претенции за дузпа. При първата, в 16-ата минута Роберт Левандовски падна в наказателното поле, но главният съдия правилно не отсъди наказателен удар. В добавеното време на първата част обаче Марсело игра с ръка в наказателното поле след центриране на Джошуа Кимих. Тук реферът Джунейт Чакър сбърка, избирайки да не посочи бялата точка.Втората част започна кошмарно за \"Байерн\". Груба грешка на стража Свен Улрайх беше наказана от Карим Бензема - 2:1. Стражът на германците не прецени добре една върната топка, пропусна я зад себе си и Бензема реализира на празна врата.След час игра преотстъпеният от \"Реал\" - Хамес Родригес изравни за 2:2. До края \"Байерн\" създаде още положения, но ги пропиля.По този начин \"Реал\" отново получава шанс да защити трофея си. На финала Кристиано Роналдо и компания очакват победителя от сблъсъка между \"Рома\" и \"Ливърпул\". Англичаните имат аванс от 5:2 след първия мач и са фаворити преди утрешния двубой на \"Олимпико\".Финалът е на 26 май в Киев. ", "date": "2018.05.02", "title": "\"Байерн\" изпусна \"Реал\" на \"Бернабеу\", трети пореден финал за \"белите\""}
{"url": "http://www.cross.bg/po-ideya-na-bsp-depytatite-shte-obsuzhdat-zakona-za-vuzrastnite-1573825.html", "text": "/КРОСС/ Депутатите ще дебатират по инициатива на социалистите. Законът за възрастните щял да помага на хората над 60 години да изживеят достойно старините си. Това според вносителите от БСП ще стане с национална стратегия за пълноценен и активен живот за възрастните хора.Към дългосрочния документ щяло да има мерки и начини, по които да се изпълняват.Социалистите смятат, че за това са необходими програми за социално и културно сближаване, здравеопазване, образование и грижа в приемно семейство. За неспазване на разпоредбите се предвиждат глоби. ", "date": "2018.05.02", "title": "По идея на БСП: Депутатите ще обсъждат Закона за възрастните"}
{"url": "http://www.cross.bg/svilenski-administratziya-georgi-1573828.html", "text": "/КРОСС/ Най-важно е протестиращите хора да бъдат чути, българинът вече надмогва страха да си казва проблемите. Това каза Георги Свиленски от БСП пред БНТ.“Не си ли от ГЕРБ, не можеш да работиш в държавна или общинска администрация, постоянно достигат сигнали до нас. Подготвят се по този начин уволнения в БДЖ, НКЖИ, секторите са различни”, каза още Свиленски.Ежедневно виждаме цензура, всеки ден има протести в София, но не виждам вечер отразяването във всички медии, каза Свиленски.", "date": "2018.05.02", "title": "Георги Свиленски: Не си ли от ГЕРБ, не можеш да работиш в държавна или общинска администрация"}
{"url": "http://www.cross.bg/izmamnitzata-banknoti-drebni-1573826.html", "text": "/КРОСС/Около 50-годишна жена, добре облечена и нахална обикаля малки магазинчета и заведения в Пловдив и мами касиерите им, стана ясно от репортаж в \"Здравей, България\" по Нова.Измамницата влиза в магазина с думите \"Колежке, дай ми дребни банкноти\". Тя взима парите и започва да разиграва човека зад касата с претенции за по-дребни или по-едри банкноти, накрая взима всичко и бяга без да оставя едрите.В полицията вече има постъпили оплаквания от потърпевши и е започнало издирване на измамницата. Предоставени са записи от камерата в едно от заведенията.В социалните мрежи хората дават всякакви съвети на колегите си и споделят детайли за измамницата. ", "date": "2018.05.02", "title": "Жена мами в Пловдив по схемата \"Колежке, дай дребни пари\""}
{"url": "http://www.cross.bg/teodora-bulgariya-nyakakvi-1573832.html", "text": "/КРОСС/ През последните дни името й нашумя заради случая на българката Теодора, болна от рак, която заминала за Бразилия. Търсила духовно и физическо лечение. Състоянието й обаче се влошило и не можела да се прибере в България.След въпроси на Нова, отправени към здравните власти, те започват проверка. Засега е ясно, че Кармен Лазарова не фигурира в официалните регистри на регионалната здравна инспекция.За да може да се върне болната жена в България, са събрани около 130 000 лева. Очаква се тя и съпругът й да кацнат в Истанбул на 4 май.\", каза наскоро по bTV братът на Теодора Цветан Маджаров.Той допълни, че онкоболната жена е минала през някакви процедури при въпросния лечител, но не знае какви точно са били те.", "date": "2018.05.02", "title": "Здравните власти проверяват дейността на медиума Кармен Лазарова"}
{"url": "http://www.cross.bg/pashinyan-nikol-beshe-1573831.html", "text": "/КРОСС/ Започнаха акциите на гражданско неподчинение в Армения след призива на опозиционния лидер Никол Пашинян. Вчера той не беше утвърден от  парламент на премиерския пост, въпреки че нямаше друга кандидатура. Информационните агенции съобщават, че недоволни граждани вече са блокирали пътя към летището на Ереван. \"Ще се борим до самия край! Ще се борим, докато Никол Пашинян стане министър-председател!\", заяви един от симпатизантите на Пашинян пред Ройтерс, събрали се в центъра на арменската столица Ереван. \"Народът е разстроен, но това не е краят, а само началото! Хората ще се обединят, а и още ще се присъединят\", добави един от привържениците му.Междувременно беше съобщено, че Никол Пашинян отново ще бъде издигнат от фракцията \"Елк\" за поста министър-председател на следващото заседание на парламента на 8 май. Това съобщи официалният му представител – говорителят на партията \"Граждански договор\" Тигран Авинян. Лидерът на опозицията Никол Пашинян, получи 45 гласа от необходими 53 в 105-местното Народно събрание на страната. Против Пашинян гласуваха представителите на управляващата Републиканска партия.Вотът се проведе по време на извънредна сесия на парламента, която беше наблюдавана от над 20 000, събрали се в центъра на Ереван пред огромен екран, на който се излъчваха дебатите. Според конституцията на Армения след седем дни трябва да бъдат проведени нови избори за премиер. За да бъде избран, кандидатът трябва да получи най-малко една трета от гласовете на депутатите. Ако ръководителят на правителството не бъде избран за втори път, парламентът ще бъде разпуснат.Предишният премиер и бивш президент Серж Саркисян подаде оставка на 23 април след масови протести срещу избирането му за министър-председател на 17 април.", "date": "2018.05.02", "title": "Нови протести в Армения"}
{"url": "http://www.cross.bg/krysev-graf-ignatiev-1573830.html", "text": "/КРОСС/ Ремонтът на ул. \"Граф Игнатиев\" ще е може би най-тежкият през 2018 г. Стартираме в понеделник, 7 май, в отсечката от ул. \"Алабин\" до площад \"Гарибалди\". Паралелно ще се работи на няколко фронта. Направили сме стиковка, в която всички да работят на обекта, за да стане максимално бързо и качествено. Това коментира в \"Денят започва\" заместник-кметът на София Евгени Крусев.Ремонтът на пл. \"Славейков\" трябва да приключи в средата на лятото, като ще бъде възстановен и фонтанът, който е там.Трамваите по \"Граф Игнатиев\" ще бъдат спрени, линиите ще бъдат изградени наново в участъка от бул. \"Евлоги и Христо Георгиеви\" до ул. \"Алабин\", ще бъде осигурен заместващ автобус, който ще тръгва от \"Хладилника\" и ще се движи по участъка, който ще е ремонтиран.Пазарът на \"Св. Седмочисленици\" ще бъде премахнат в сегашният си вид, каза Крусев.Бул. \"Васил Левски\" ще бъде преасфалтиран в отсечката от Софийския университет до ул. \"Граф Игнатиев\".Хората свикват с нощния транспорт, затова го пуснахме и за по-дълго време, данните показват, че най-силно е търсенето в петък и събота, има тенденция за нарастване за използването на услугата. Крусев призова хората да използват нощния транспорт, за да оправдаят неговото пускане. ", "date": "2018.05.02", "title": "Евгени Крусев за предстоящите ремонти в София"}
{"url": "http://www.cross.bg/sustoyanie-suobshtava-london-1573823.html", "text": "/КРОСС/ Полицията е започнала разследване за убийство, след като мъж, за който се смята, че е на тридесет години, е бил открит в критично състояние извън метростанция Queensbury в близост до Edgware, съобщава SkyNews.Той умира  почти час след като полицията е повикана на Cumberland Road малко след 21:00 часа във вторник вечер местно време.Друг мъж, на 20-годишна възраст с огнестрелна рана, е откаран в болница в Северен Лондон. Той остава в стабилно състояние, съобщават от Скотланд Ярд.Справка показва,че от началото на годината умишлено са били убити 59 души в британската столица, съобщава Sky News .Полицията работи по случея и никой все още не е арестуван заяви инспектор Джъстин Хауик от Лондонската полиция. ", "date": "2018.05.02", "title": "Един убит и един тежко ранен при стрелба в Лондон"}
{"url": "http://www.cross.bg/pishe-simeonov-chasa-1573817.html", "text": "/КРОСС/ В интервю за \"Труд\" вицепремиерът Валери Симеонов заявява, че \"Не може държавата да насърчава едно болестно състояние, каквото е хазартът\".  \"Само в църквите не се продават талони за игрите на късмета\", подчертава той.  Симеонов настоява за промени в Закона за хазарта с аргумента, че България е на челно място по съотношение между обороти от хазартни игри и брутен вътрешен продукт.  \"Това е много опасна подмяна на ценностите\", предупреждава в \"Труд\" Валери Симеонов.  Вицепремиерът добавя, че се създава  хазартна зависимост вместо да се преследва професионална реализация.", "date": "2018.05.02", "title": "Преглед на печата"}
{"url": "http://www.cross.bg/stolitza-grutzkata-yseteno-1573815.html", "text": "/КРОСС/ Земетресение беше усетено снощи в гръцката столица Атина.Няма данни за пострадали или за сериозни материални щети.Трусът е бил с магнитуд 4,1 по скалата на Рихтер и е регистриран на около 29 км североизточно от града на дълбочина 9 км.Било е усетено в централната част и в предградията на гръцката столица.", "date": "2018.05.02", "title": "Трус удари гръцката столица Атина"}
{"url": "http://www.cross.bg/tema-zavedeniya-zhivo-1573816.html", "text": "/КРОСС/БНТ, „Денят започва\"Тема: Докъде стигат децата в игрите и каква е отговорността на родителите - психологът Младен ВладимировТема: Подписка за спасяване на римското селище по трасето на магистрала Струма край БлагоевградТема: Летните ремонти в София. Как ще се промени движението? Зам.-кметът по транспорта Евгени КрусевТема: Как се печели световна титла по шах? Най-младата звезда Виктория Радева за успеха от ученическото първенство в АлбанияТема: БСП за корупцията и бедността - депутатът Георги СвиленскиТема: ГЕРБ отговаря на удара - Менда СтояноваТема: Летни амбиции в туризма - гостува министър Николина АнгелковаТема: Защо изоставаме в грижата за психичното здраве? Говорят експертитеТема: Годишнина от покръстването на българите. Варненският и великопреславски митрополит Йоан на живо от Голямата базилика в ПлискаБТВ, \"Тази сутрин\" Тема: Българка загина в снежен капан в Алпите. Какви са причините за трагедията?Тема: Как се управляват болниците в България и защо прокуратурата започна проверки в лечебните заведения? Гост - заместник-министърът на здравеопазването Бойко ПенковТема: След случая с онкоболната жена в Бразилия - на кого доверяваме здравето си?Тема: Как университети привличат студенти с обещания за екскурзии и награди?Нова телевизия, „Здравей, България\"Тема: Опозицията в атака и отговорът на управляващите. След първомайските страсти коментарите на Стоян Мирчев от БСП и вицепремиера Красимир КаракачановТема: Борбата на онкоболната Теодора в Бразилия - между лекарите и лечителите и цената на надеждатаТема: Да те оберат, докато вършиш услуга! Как измамница задига пари от пловдивски заведения?Тема: Стрелба по общински апарат за таксуване на велосипеди под наем. На живо от Бургас - кой е извършителят?Тема: Указателни табели за улици, а улиците ги няма! Гледайте в \"Пълен абсурд\" с Румен БаховТема: Акция на пътя! КАТ взима книжки за неплатени глобиТема: Изкуство или вандализъм? Кой възстанови лика на Тодор Живков на Бузлуджа?Тема: Певицата Веси Бонева в колата на Ива Софиянска - Божкова и Мон Дьо ", "date": "2018.05.02", "title": "Теми и гости в ефира днес"}
{"url": "http://www.cross.bg/chasa-sofiya-zala-1573813.html", "text": "/КРОСС/ София  ", "date": "2018.05.02", "title": " Предстоящи събития на 2 май 2018"}
{"url": "http://www.cross.bg/emil-hristov-parlamenta-1573820.html", "text": "/КРОСС/ Депутатите ще разгледат поисканата от БСП оставка на заместник-председателя на парламента Емил Христов.Миналата седмица социалистите внесоха 80 подписа в деловодството. Поводът е скандал, при който хора с увреждания не бяха допуснати в парламента в деня, в който бяха излезли на протест.Тогава Емил Христов се извини за недоразумението.Все още не е ясно как ще гласуват останалите партии в Народното събрание. ГЕРБ обаче твърдо застанаха зад своя заместник-председател.", "date": "2018.05.02", "title": "Депутатите решават за оставката на Емил Христов"}
{"url": "http://www.cross.bg/dnes-e-nov-den-neizzhivyavan-1573812.html", "text": "/КРОСС/ Днес е нов ден, неизживяван никога преди. Живей в настоящето и се наслаждавай на всеки миг. - Луиз Хей", "date": "2018.05.02", "title": "Днес е нов ден, неизживяван..."}
{"url": "http://www.cross.bg/detza-merki-strategiyata-1573821.html", "text": "/КРОСС/ Правителството с мерки срещу преждевременното отпадане на деца от образователната ни система.На редовното си заседание днес кабинетът ще обсъди План за изпълнение на Стратегията, която ще се изпълнява до 2020 г. Тя е разработена по препоръка на ЕС.Целта е делът на напусналите да спадне под 11% при 12,5% за 2012 г.Стратегията изисква прилагането на междусекторен подход на национално, общинско и училищно равнище.", "date": "2018.05.02", "title": "Правителството с мерки срещу отпадането на деца от училище"}
{"url": "http://www.cross.bg/dilyana-godini-dokymenti-1573819.html", "text": "/КРОСС/ Плевенчанка остава на улицата след спор с общината. Жената обитава общинско жилище от 25 години. Оказва се обаче, че жилището може да расте, поне по документи – в един момент апартаментът станал толкова голям, че жената трябвало да го освободи,съобщава bTV.Диляна Маринова използва втория етаж от общинския имот на „Къкрина” 8 от 1994 г. В заповедта за настаняване е вписано, че тя и децата ѝ ще дължат наем за 37 квадрата, но след 11 години жилището започва поетапно да расте.През 2006 г. жилището става с размер 46 кв. м., а само 11 дни по-късно, то е пораснало до 78 кв. м.Жената се съгласила с по-високия наем, но успоредно с това настоявала да бъде извършено експертно замерване на използваемата част.От ОП „Жилфонд” казват, че работят само по документи и не извършват замервания. Така, по документи, Диляна използва 78 кв. м. площ.„Аз имам право на 25, никога не съм твърдяла, че ми е по-малко, но не е 78 квадрата. Казват ми, че има нова заповед, която е изменила това нещо”, оплаква се Диляна.От „Жилфонд” се спират на общинска наредба, според която на наемателите се зачислява не ползваемата, а реално застроената площ.В продължение на четири години казусът се гледа на всички съдебни инстанции. В началото на април след решението на върховния касационен съд Диляна отново получава заповед за напускане на общинския имот.„Аз няма къде да отида. В момента съм безработна, пред пенсия съм, няма квартири”, казва Диляна.Докато води делата наемателката отказва предложен ѝ в замяна друг общински имот, като така губи и правото на картотека за пет години.Диляна трябваше да е на улицата от 27 април, но след намесата на екипа ни от „Жилфонд” удължиха срока с една седмица. Днес се очаква комисия към общината да реши дали да я остави в списъка на картотекираните.", "date": "2018.05.02", "title": "Плевенчанка остава на улицата, след като общинското ѝ жилище започва \"да расте\""}
{"url": "http://www.cross.bg/prezident-trump-sreshtata-1573818.html", "text": "/КРОСС/ Южнокорейският президент Мун Дже-ин е убедил севернокорейския лидер Ким Чен-ун да се съгласи срещата му с американския президент  Доналд Тръмп да се състои на същото място, на което се срещнаха лидерите на двете Кореи миналия петък. Това съобщи Си Ен Ен, като се позова на анонимен осведомен източник.Мун и Ким се срещнаха в демилитаризираната зона на границата между Северна и Южна Корея.Мястото било най-подходящо от логистична гледна точка за Ким, тъй като медийното оборудване вече е налице, което би позволило срещата да се състои \"в края на май\", твърди източникът. Според него пътуването до северната част на демилитаризираната зона би дало на Тръмп шанс да влезе в историята. Южнокорейският президент също щял да участва в срещата по някакъв начин.Според висш служител от Белия дом предложението не било изненада за сътрудниците на американския президент, който бил ентусиазиран от идеята.Така при положителен резултат от разговорите ще има голям празник на място, а не в трета страна, обяснил милиардерът.Телевизионните камери следяха всяка стъпка от срещата между лидерите на двете Кореи в петък. Тръмп също искал да бъде заснет в подобни сцени, когато стане първият действащ президент на САЩ, който се среща със севернокорейски лидер.Той силно желае да бъде част от \"ръкостискане през границата\", но също така иска снимките да документират момента, ако реши да стане и да си тръгне от преговорите, добавя анонимният източник, цитиран от Си Ен Ен.", "date": "2018.05.02", "title": "Ким Чен-ун се е съгласил да се срещне с Доналд Тръмп в демилитаризираната зона"}
{"url": "http://www.cross.bg/armiyata-italiya-etiopiya-1573810.html", "text": "/КРОСС/ 1494 г. - Христофор Колумб открива Ямайка. 1803 г. - САЩ купуват от Франция областта Луизиана.1808 г. - Избухва Полуостровната война: Жителите на Мадрид се вдигат на бунт срещу френската окупация.1876 г. - Георги Бенковски обявява преждувременно началото на Априлското въстание.1889 г. - Менелик II, император на Етиопия, подписва договор с армията на Италия, който дава на Етиопия контрол над Еритрея.1925 г. - В България със закон е създадена жандармерия с численост 6 800 души.1933 г. - Съобщено е за появата на Чудовището от Лох Нес.1935 г. - Бенито Мусолини издава заповед за нахлуване на армията на Италия в Абисиния.1945 г. - Втората световна война: Съветският съюз обявява завладяването на Берлин и съветските войници издигат своето червено знаме над сградата на Райхстага. Германските сили се предават в Италия, а в Триест на армията на Нова Зеландия.1952 г. - От Лондон до Йоханесбург е извършен първият полет с реактивен пътнически самолет.1955 г. - Тенеси Уилямс печели Пулицър за Котка върху горещ ламаринен покрив.1969 г. - Британският лайнер Queen Elizabeth 2 потегля на своето първо пътуване до Ню Йорк.1997 г. - На 44-годишна възраст Тони Блеър от Лейбъристка партия става най-младият министър-председател на Обединеното кралство за последните 185 години.1997 г. - Русия приема закон за пълна ликвидация на химическото оръжие.1998 г. - Учредена е Европейска централна банка в Брюксел, която има за цел да формулира и прилага монетарната политика на Европейския съюз.1999 г. - Започва излъчване на международния сателитен канал ТВ България на БНТ.2011 г. - Осама бин Ладен, \"организаторът на Атентатите от 11 септември 2001 г.\" и най-издирваният терорист в света, е убит от екип на американските военноморски части \"Тюлени\" в Абботабад, Пакистан.", "date": "2018.05.02", "title": "2 май в историята"}
{"url": "http://www.cross.bg/aktyor-bivsh-sofiya-1573809.html", "text": "/КРОСС/ Йосиф Сърчаджиев, актьор и режисьорПроф. Людмил Бояджиев, дмн, началник на отделението по сърдечна хирургия към Националната кардиологична болница, член на лигата \"Лекарите, на които вярваме\"Венета Райкова, тв водещаАлександър Сано, актьор и тв водещЕвгени Крусев, зам.-кмет на София по транспортаЕмил Милев, олимпийски вицешампион по спортна стрелбаПроф. д-р Боян Дуранкев, икономистЧл.-кор. проф. Васил Проданов, философАрхимандрит Симон, бивш игумен на Бачковския манастирЛюбка Качакова, бивш зам.-министър на икономикатаЛюбомир Дацов, финансист, член на Фискалния съветЛюбомир Младенов, актьорМинко Герджиков, бивш зам.-кмет на СофияСветлана Ломева, директор на Асоциация за развитие на СофияКойна Русева, актрисаТончо Токмакчиев, актьорЕвтим Милошев, продуцент  ", "date": "2018.05.02", "title": "Родени на 2 май"}
{"url": "http://www.cross.bg/boris-bili-narod-1573811.html", "text": "/КРОСС/ Кратко животоописаниеСв. цар Борис-Михаил, стенопис в манастира \"Св. Архангели\" (\"Св. Наум\", ІХ век) на Охридското езеро, чийто ктитор е княз Борис І. Прерисуван от зограф Търпо през 1806 година. Св. цар Борис-Михаил, стенопис в манастира \"Св. Архангели\" (\"Св. Наум\",  ІХ век) на Охридското езеро, чийто ктитор е княз Борис І. Прерисуван от зограф Търпо през 1806 година. Свети цар Борис-Михаил - покръстител на българите бил родственик на св. мъченик княз Боян Български. За покръстването преговарял с папа Николай*, но приел Христовата вяра от Изток - Цариград и патриарх Фотий Цариградски изпратил епископи и свещеници в България. Борис се кръстил с цялото си семейство, като при кръщението приел името на Византийския император - Михаил. Кръстили се болярите и целият народ в 865 година. След смъртта на светите Кирил и Методий учениците им намерили прием в България и подпомагали Борис в религиозно-просветната и книжовна дейност. Обикнал монашеския подвиг, цар Борис в 889 година поставил на престола по-големия си син Владимира и се отдалечил в манастир. Но недоволните боляри подтикнали Владимир към преврат, за да възвърне езическата религия. Узнал това, Борис се върнал в столицата Плиска и потушил метежа. Владимир бил свален и на негово място бил поставен по-малкия син Симеон. Върнал се в манастира на пост и молитва и завършил живота си като монах в 906 година на 2 май. Като покръстител св. цар Борис е наречен \"равноапостолен светец\". † Траянополский епископ Иларион, Пространен православен месецослов, изд. Тавор. * Виж The Responses of Pope Nicholas I to the Questions of the Bulgars A.D. 866 Печатът на св. Михаил-Борис, княз на България.Намерен при разкопки на Раннохристиянския манастир в местността \"Теке Караач\", Варна. С В. П И С А Н И Е.Житие на св. цар Борис, покръстител на българите Архимандрит Серафим (Алексиев) Княз Борис-Михаил. Стенопис от Никифор Зограф (1817) в Съборната църква в Зографския манастир на Света гора. Фотография проф. Михаил Енев, zabukvite.org.Бог, Който \"произведе от една кръв целия човешки род да обитава по цялото земно лице, като назначи предопределени времена и граници на тяхното обитаване\" (Деян. 17:26), не преставаше през вековете да се грижи за всички народи, а свидетелствуваше за Себе Си с благодеяния, като им пращаше от небето дъждове и плодоносни времена и изпълваше сърцата им с храна и веселост (Деян. 14:17). И всичко това Той правеше от любов към тях, \"за да търсят Господа, та не биха ли Го някак усетили и намерили, макар Той и да не е далеч от всекиго измежду нас, защото ние чрез Него живеем и се движим, и съществуваме\" (Деян. 17:27-28). В благостта Си Той промисли и за българския народ. След като този народ се бе настанил в границите на днешното наше отечество, Бог благоволи да издигне сред хановете му св. цар Борис, когото подбуди да просвети със светлината на Евангелието своята страна, тънеща дотогава в мрака на езичеството. \"О, каква бездна, богатство, премъдрост и знание у Бога! Колко са непостижими Неговите съдби и неизследими Неговите пътища!... Защото всичко е от Него, чрез Него и у Него. Нему слава во веки. Амин\" (Рим. 11:33,36). Българският народ бил съставен от прабългари, дошли със своя хан Исперих в 680 година в днешна Добруджа и Дунавска България, и от славяни, които прабългарите заварили, вече настанени, по почти целия Балкански полуостров. Прабългарите робували на разни жалки суеверия: били идолопоклонници, занимавали се с гадания и заклинания, вярвали в амулети, в добри и лоши дни, предавали се на срамни езически игри, били многоженци и се веселели с бесовски зрелища и песни. И славяните били езичници: почитали разни божества. Бог на огъня им бил Сварог, на слънцето - Дажбог, на светкавицата - Перун и пр. За жертвоприношенията си нямали храмове, а ги извършвали на открито - край извори и под големи дървета. Те не познавали истинския, живия Бог, \"Който е сътворил небето и земята, морето, и всичко, що е в тях\" (Деян. 14:15), а се покланяли на природни стихии и принасяли жертвите си на бесовете (1 Кор. 10:20). В тоя мрак гинел народът ни и нямало кой да го просвети. Дивите, жестоки нрави правели живота за по-слабите тежък и непоносим. Безправие, кражби, убийства царели навсякъде! Потисничество, гнет, робия съпътствували съдбата на обикновените хора. Безпросветна тъмнина била простряла черно крило над цялата наша страна. Но ето, над това жалко езическо население изгряла, по Божия милост, светлината на Евангелието. Чула се благата вест за спасението. Разнесла се мирната проповед за любов и братство между всички люде. Онзи, Който в началото на творението казал: \"Да бъде светлина!\" и се появила светлина (Бит. 1:3), и Който затова е наречен \"Отец на светлините\" (Иак. 1:17), благоволил да запали светлината на вярата в сърцето на св. цар Борис и чрез него да разгори огъня на светата християнска вяра в целия български народ. Още преди покръстването християнството взело да се разпространява по нашите земи. Славянските племена, които населявали тия места, били поради по-кротките си нрави и поради липсата на развит езически култ по-склонни да приемат Евангелието. Затова християнството сравнително лесно пуснало корени между тях. Така че, когато хан Исперих завзел земите на юг от Дунава, мнозина измежду славяните били вече християни. Някои от по-властните ханове, чужди на всякаква веротърпимост, не само явно проявявали неразположението си към християнството, но предприемали и гонения против християните, като разрушавали храмовете им и избивали свещениците им. Това те правели обикновено във време на война. Крум Страшни (802-814), неговият син Омуртаг (814-831) и внукът му Маломир (831-836) били усърдни идолопоклонници. По време на своите набези във византийските земи те пленявали християни - славяни и гърци, откарвали ги в плен в своите владения и едни хвърляли в тъмница, а други убивали. Но християнството започнало въпреки всичко да прониква и сред българите. Някои тайно взели да вярват в Христа, приели свето кръщение и заедно със семействата си напускали страната и бягали в християнска Византия. Знае се, че българският хан Телериг бил в близки връзки с византийския двор и когато в 777 г. избухнал бунт срещу него, той забягнал в Цариград и тук се покръстил. При византийския император Лъв Арменин, иконоборец, хан Крум превзел гр. Средец (сегашна София), разрушил до основи старинния храм \"Св. София\" и осъдил на посичане с меч около 6000 военни лица, както и много други мирни граждани-християни. Това било в 809 г. Упоен от военните си успехи, той стигнал до град Дебелт (недалеч от днешния гр. Бургас), пленил всичките му благочестиви жители заедно с епископите Георги и Петър и ги отвел в плен в 812 г. Следната година той се опитал да превземе и Цариград, но не успял. Тогава обсадил град Адрианопол (днешен Одрин), три месеца го държал в тежка обсада и откарал в България много пленници. Между тях били Одринският митрополит Мануил, гръцките епископи Георги Дебелтски, Лъв Никийски, някои свещеници и ученият Кинамон \"по външна хубост мъж великолепен, а по душевната си красота по-славен и по-божествен от своите съвременници\", както казва за него блаженият Охридски архиепископ Теофилакт. Жестоко страдали тези християни-пленници. Но чудният Божи промисъл обръщал злото в добро. Пленниците станали мисионери на Христовата вяра сред езическото българско племе. Кинамон попаднал в двореца. Поради голямата си образованост и благост на характера той бил използуван в ханския двор за възпитател. Другите благородни пленници проповядвали християнството между славяни и прабългари, разколебавали ги в езичеството и дори успели да покръстят мнозина. За кратко време християнството си пробило път навсякъде. То даже взело да прогонва тъмнината на езичеството и от ханското семейство. Ала князът на мрака, лукавият враг на човешкото спасение, като съзнавал, че краят на господството му сред българите наближава, не можал да търпи и повдигнал яростно гонение против християните. Приемникът на Крума, Омуртаг (814-831) виждал в християнството опасност за България, затова предприел преследване против изповедниците на Христовото име в пределите на своята държава. Той искал от вярващите в Христа да се покланят на езическите идоли. Които не се подчинявали, били хвърляни в затвора, а мнозина били осъдени на смърт. Превъзходният възпитател на ханските деца Кинамон, като всеобщо уважаван човек, бил уговарян лично от Омуртага да се откаже от християнството и се поклони на идолите. Кинамон останал твърд във вярата и смело проклел бездушните идоли. Това тъй разсърдило хана, че по негова заповед св. изповедник бил подложен на мъки, след което, окован във вериги, бил заключен в тъмница, дето и лежал до смъртта на Омуртага. Друг бележит страдалец за Христа по това време бил Одринският митрополит Мануил. Жестокият Омуртагов войвода Диценг заповядал да му отсекат ръцете до плещите и после да го разсекат целия на две. Подир всичките тия изтезания св. мъченик бил хвърлен за доразкъсване от зверовете. От тая жестокост се отвратили даже и войниците на войводата. Божият съд наказал мъчителя със слепота. Но с това не се изчерпил Божият справедлив гняв над него. Той бил обесен от своите хора. На негово място Омуртаг поставил още по-суровия войвода Цока. Той предавал на тежки мъчения християните, които не се покорявали на царската заповед и не се отказвали от Христа. Под неговия съд загинали епископите Георги Дебелтски и Петър, които безстрашно утвърждавали християните във вярата до последния си дъх. Тях мъчителят заповядал да бият с тояги и да им отсекат главите. При това тежко гонение загинали над 370 видни християни, между които особено изпъквали Никейският епископ Леонтий, клириците Гавриил и Сионий, чиито глави били отсечени с меч, свещеник Парод, убит с камъни, и войводата Иоан. Гонението било повсеместно. Св. Теодор Студит съобщава в едно свое кратко поучение, че Омуртаг издал заповед, според която всички християни трябвало да ядат, против своя християнски закон, месо в св. Четиридесетница, ако искат да останат живи. В противен случай ги застрашавали мъки и смърт. \"Тогава се събрали на едно място - разказва св. Теодор Студит - множество християни пленници с жените и децата и между тях се вдигнал голям плач и ридание. От една страна, те мислели, че като вкусят месо, ще нарушат християнския закон и затова скърбели и плачели, а от друга страна, се боели от смъртта. Накрай мнозина от тях били победени и изпълнили заповедта на тиранина. Но от средата им се отделили 14 семейства, които казвали: \"Няма да изпълним заповедта на нечестивеца и няма да ядем месо в св. Четири десетница...\" Останалите християни ги увещавали да не се обричат в това тежко изпитание на смърт за такъв грях, който след това могат да очистят с изповед и покаяние. Але те решително отхвърлили това, надявайки се на Бога и на бъдещето наслаждение с вечните блага. Какво намислил онзи тиранин-властелин, след като видял тяхната непоклатима твърдост? - решил да убие едно го от тях, а жена му и децата му да даде като пленници на татарите, предполагайки, че останалите ще се уплашат и ще изпълнят волята му. Заповедта му била веднага изпълнена. Но останалите ни най-малко не се уплашили от това, а още повече се утвърдили и казвали: \"Ние сме християни и имаме еднакво решение с нашия пострадал брат.\" За това доблестно изповядване на вярата те били обезглавени и починали в Господа\" [1] В първите три века, когато християнството било жестоко преследвано от гордите римски императори, то, вместо да бъде изкоренено, повече се усилвало. Разселваните при гоненията християни го разнасяли в местата на своите убежища и по такъв начин спомагали за разпространението на новата вяра. Въодушевлението било тогава толкова голямо, че на мястото на един мъченик се явявали десет други и по високия пример на храбрите Христови изповедници стотици и хиляди езичници се обръщали към Христа, пленени от мъжеството, добротата, любовта и великодушието на Христовите последователи. Кръвта на християните била семе за разпространяването му. Така се случило и в България. Преследваните за Христа привлекли към себе си съчувствията на всички и станали причина навсякъде из нашата дотогава езическа родина да се говори с любов за новата вяра. Омуртаг оставил за свой заместник най-малкия си син Маломир, понеже подозирал по-старшите си синове - Бояна и Звеница - в съчувствие към християнството. Когато Маломир се възкачил на престола, брат му Боян го помолил да освободи от затвора мъдрия общ техен наставник и учител Кинамона и да му го остави на разположение. Молбата на Енравота-Бояна била изпълнена. Благодарният Кинамон, освободен от мрака на затвора, пожелал да се отплати на освободителя си, като го изведе от мрака на езичеството в светлите простори на християнството. Семето на неговата проповед паднало на добра почва. Княз Енравота с жадност слушал божествените поуки и като сравнявал високото евангелско учение от една страна, с дивите нрави на езичниците, а от друга страна, с добродетелното поведение на християните и като виждал в живота особено на съвременните нему мъченици могъщо и красноречиво потвърждение на благодатната сила на Евангелието, прегърнал истините на Христовата вяра и се покръстил. Оттогава той се отдал на пост, молитва и въздържан живот. Това не могло да се укрие от зоркото око на брат му, езичника Маломира. Той го повикал при себе си и строго му рекъл: - Или се откажи от тоя чужд нам Бог, или още днес ще бъдеш предаден на тия оръженосци. Княз Енравота кротко отговорил: - Никой не може да ме отлъчи от Христовата любов - нито огън, нито меч, нито бич, ни каквато и да е друга мъка (Рим. 8:35-39). По-добре е за мене да умра за Христовото име, отколкото да живея беззаконие с нечестивите. Аз се гнуся от идолите на езичниците и почитам Христа, истинския Бог, на Когото и благоговейно се покланям. Като чул това, брат му го осъдил веднага да бъде посечен с меч. По пътя към мястото, дето трябвало да бъде изпълнена присъдата, св. мъченик княз Енравота се изпълнил с благодатта на Св. Дух и изрекъл дивно пророчество: - Тази вяра, за която аз днес умирам, ще се разпространи из българската земя, макар и да искате да я възпрете чрез моята смърт. Кръстният знак ще бъде забит навсякъде, ще се издигнат храмове на Бога и чисти свещеници чисто ще служат на чистия Бог и ще принасят хвалебни жертви на Животворящата Троица. А идолите и техните нечисти храмове ще се разрушат и ще изчезнат. След тия думи св. мъченик кротко преклонил главата си под меча и чрез праведната си смърт преминал към вечния живот, за да застане пред Божия престол и да моли Всевишния за своето отечество и за тънещите още в мрака на езичеството свои сънародници. Това се случило в 833 година. Пророческите слова на този блажен български мъченик се изпълнили много скоро. Само след 32 години България приела официално християнството. Но преди да се дойде до тази голяма радост, трябвало да се мине през родилните болки на скръбта, защото върховните блага се достигат чрез много жертви и страдания. Няма ли трудности, няма и растеж на волята в издръжливост. Няма ли страдания, няма и радост. В своята дивна премъдрост Бог води човеците през горнилото на изпитанията към победите на духа. Но поставяйки трудности по пътя им, Той не се забавя да ги озари своевременно с утехите на небето по думите на Писанието \"Вечер настъпва плач, а сутрин - радост\" (Пс. 29:6). Три години след смъртта на светия мъченик Енравота-Боян брат му Маломир умрял бездетен. На престола се възкачил Пресиян, синът на Звеница, вторият Омуртагов син. Пресиян бил по-веротърпим и дори благосклонно разположен към християнството. По негово време нямало гонения против християните. В пределите на Българската държава влизали вече славяните по долното течение на р. Струма и голяма част от Славянска Македония. Християнското население бързо се увеличавало поради превземането на области, обитавани от многочислени славянски племена, новечето от които били приели вече християнството. Това наложило на Маломира да бъде по-внимателен към християните, за да не ги отблъсква от себе си. Но ако Пресиян имал само това добро, че не гонел християните, неговият син и наследник Борис имал великата заслуга, че сам приел християнството и покръстил народа си. Това станало в 865 година.     Св. княз Борис I. Миниатюра в \"Учително евангелие\" на епископ Константин Преславски, копие от XII в.Още като се възкачил на престола си, цар Борис виждал, че не може да се заякчи и обедини вътрешно държавата му, докато има разцепление и вражда между славяни и прабългари. Та нали Господ Иисус казва, че \"всяко царство, разделено на части една против друга, запустява\" (Мат. 12:25). Борис виждал, че бъдещето на неговата страна е в привличане славяните за единната българска държава. Властта се намирала в ръцете на българите-боляри. Но те били малцинството. Славяните трябвало да бъдат спечелени и претопени с българите. Това можела да стори само християнската вяра. Вътрешно склонен към християнството и искрено обичащ своите поданици, славяните, Борис все повече и повече се убеждавал, че е призван от Бога да покръсти народа си, както са извършили това други царе и владетели преди него. Той имал големи държавнически дарования и ясно виждал с прозорливия си ум, че България, обкръжена от християнски държави, няма да преуспее, ако се затвори в своите граници и ако продължава да се държи за своите тъмни суеверия, че тя ще бъде като дива коза сред питомните Христови овци, че няма да може да поддържа полезни връзки със съседните народи, че ще бъде гледана с недоверие поради своите езически нрави и с презрение поради своята изостаналост. Затова той търсел удобен момент сам да се покръсти, а и народа си да просвети с истините на християнството. Всевишният Бог, Който всичко премъдро устройва по благата Си воля за наше спасение, помогнал чрез стечението на разни благоприятни обстоятелства да се изпълни прекрасното намерение на, добрия български владетел. Както първият български мъченик св. княз Енравота-Боян имал за учител и наставник във вярата богопросветения мъж и изповедник Кинамон, тъй и първият български цар-християнин имал за свой наставник във вярата един учен монах пленник на име Теодор Куфара. Той бил всестранно образован грък, който добре разбирал от държавническите работи и служел като съветник на цар Бориса. Но покрай чисто светските дела Теодор Куфара занимавал царя и с духовни въпроси, като го просвещавал в истините на християнството и разпалвал огъня на благочестието в душата му. Царят жадно поглъщал благодатните слова. Евангелското семе падало на плодоносна почва. По онова време имало обичай да се задържат в царските дворци ценни пленници като заложници и да се прави размяна с тях по взаимна спогодба. Византийската царица Теодора поискала от Бориса да й върне в Цариград монаха Теодор Куфара, който й бил много нужен. Борис поискал от своя страна да бъде освободена сестра му, прекарала дълго време в Цариград като пленница. Борисовата сестра, която била вече приела св. Кръщение и била добре възпитана църковно в православна Византия, се върнала в България и продължила благодатното дело на монаха Теодор Куфара, като влияела върху брата си в християнски дух. Тя красноречиво му доказвала колко по-високо стои християнската вяра над езичеството, че тя е от Бога възвестената вяра и че с нея може даугоди човек на Господа й да спаси душата си. Княз Борис І. Миниатюра в Учително евангелие на Константин Преславски. Руски препис от ХІІІ в. Държавен исторически музей, Москва. Според повествуванието на бл. Теофилакт Български, по Божие усмотрение, Борис е имал възможност да се срещне и с великия славянски просветител св. Методия, брата на св. Кирила, и беседвайки с него, да се утвърди в окончателното си решение да приеме християнството. Св. Методий, по думите на бл. Теофилакта, го направил свое духовно чедо, създал у него любов към прекрасния славянски език и го обсипвал непрестанно с благодеянията на своите поуки. Първата среща между двамата велики мъже е могла да стане в 863 г., когато двамата братя светци Кирил и Методий, славянските просветители, с преведени вече на славянски език свещени и богослужебни книги са се запътили към Моравия и трябвало да минат през България. Втората среща е могла да стане подир 40 месеца, когато, както се знае, след завършване мисията си в Моравия, двамата братя е трябвало да се завърнат за известно време в Цариград, преди да се запътят за Рим. Но св. Методий е могъл не само чрез лични срещи и разговори, но и с писма да утвърждава българския самодържец в християнската вяра. А гръцкият летописец Симеон Логотет, както и други някои историци разказват следното събитие, което и бележитият гръцки проповедник и светител Илия Минята споменава в една своя проповед: Някой си гръцки монах на име Методий, иконописец, помолен от цар Борис, нарисувал в двореца му една картина, изобразяваща Божия Син седнал на висок престол като Съдия на вселената, какъвто Той ще се яви при Своето Второ пришествие, а също и ада със страшните му мъки, с неугасимия му огън и с бесовете, изтезаващи грешниците. Като гледал тази мълчалива и същевременно силно говореща на съвестта картина, царят се поучавал от нея не по-малко, отколкото от мъдрите слова на своите наставници. Всичко това спомагало да се изгражда все повече и повече в душата му християнският мироглед и да се затвърдява волята му в решимостта сам да тръгне, а и народа си да поведе по новия спасителен път.   Покръстването на българите, миниатюра от Манасиевата хроника (1344-1345), Ватиканската библиотекаВ 864 г. Борис писал на Людовик Немски, че желае да се покръсти. Небесното Провидение спомогнало за по-бързото осъществяване на това добро намерение. Докато царят бил зает с мисли, как да подготви народа си за такава важна стъпка, по допущение на Премъдрия Бог, Който всичко устройва за наше добро и по Чието съизволение и бедствията се случват, за да ни опомнят и обърнат към добродетелта, в България настъпил страшея глад. За да избави народа си от това тежко изпитание и да му осигури храна, Борис обявил война на Византия. Но скоро бил сключен изгоден мир, съгласно който на България се отстъпвала богатата с житни храни Загорска земя, която цялата била населена със славяни, а срещу това цар Борис се задължил да приеме заедно с народа си св. кръщение. Тъй от бедствието се родило добро. На мястото, дето бил сключен мирният договор, вън от Цариград, цар Борис бил покръстен от специално изпратен за целта архиерей, като при кръщението си бил наречен Михаил по името на своя възприемник, гръцкия император Михаил III. Неговите боляри били покръстени в Цариград. Кой е бил архиереят, покръстил цар Бориса? Можем да вярваме, че това ще да е бил сам Цариградският патриарх Фотий [3]. Инок Никон Черногорец от XI в. пише в своето съчинение \"Тактикон\": \"Този Фотий е кръстил българския народ и царя им\". А сам Фотий след покръстването е написал послание \"до пресветлия и възлюбен син Михаил\", в което пространно излага на покръстения християнската вяра и нравственост и което е първият катехизис на Българската църква. В това си послание светейшият Фотий назовава благоверния Борис \"добро украшение на моите трудове\", \"христолюбиви и духовни наш сине\", \"благороден и истински плод на моите духовни родилни болки\". Явно, че светейшият Фотий е бил духовният отец на благоверния Борис-Михаила и сам със своите ръце е извършил над него тайнството свето Кръщение. [4] Общ изглед на Голямата базилика в Плиска, строена по времето на св. княз Борис-Михаил I, въздушна снимкаС голяма радост, с много благодат и с богати придобивки за държавата си новопокръстеният български владетел се върнал в столицата си Плиска, изпитвайки на дело истинността на Христовите думи: \"Първом търсете Царството на Бога и Неговата правда, и всичко това ще ви се придаде\" (Мат. 6:33). Той довел със себе си духовенство, което имало задачата да възроди с вода и Дух българския народ. Великото дело започнало да се изпълнява без отлагане. Кръщавали се и велможи, и простолюдие, и граждани, и селяни, и богати, и бедни. Тогава могло да се види как в нашата родина се сбъдват библейските думи: \"Народът, който седеше в мрак, видя голяма светлина, и за ония, които седяха в мрака и сянка смъртна, изгря светлина\" (Ис. 9:2; Мат. 4:16). Със своето велико дело - покръстването на българите - свети цар Борис създал неописуема радост и сред земните християни, и сред небесните обитатели. Защото, ако по думите на Христа, голяма радост бива сред Ангелите Божии за един каещ се грешник (Лука 15:10), колко по-голямо е ликуването на небесата от обръщането на цял народ към истинския Бог! Гръцките свещеници служели на гръцки език и чрез преводачи огласявали новообръщаните към истините на вярата. Понеже християнството не било нещо съвсем ново, съвсем нечувано, а било отдавна явно и тайно проповядвано из българските земи, особено сред славянското население, народът с радост го приемал и с готовност се кръщавал. Кръщението на Цар Борис I, стенопис Ала имало и люде, които не били доволни от своето покръстване. Такива били някои знатни боляри, петдесет и двама на брой, които се гордеели със своите древни езически родове. Те свързвали големството си и успехите си с езическата религия и не желаели християнството, което със своята проповед за смирение и със своето учение за братство и равенство в Христа ги приравнявало с простия народ. Затова, недоволни, че им се налага недобър закон, дигнали бунт срещу царя-покръстител и искали да го убият, за да могат да възстановят старото езичество. Това означавало да се тури край на християнската вяра, благочестие и просвета, да се държи в безправие народът и да продължи да се шири езическата бесовска власт над душите на непросветените. Но Божественото Провидение не допуснало това. Онзи, Който някога изпрати многобройни невидими помощници - коне и огнени колесници на св. пророк Елисея, за да го избави от ръцете на неприятелите (4 Цар. 6:17), Той помогнал и на своя предан раб, покръстителя на българския народ. Храбрият български владетел не се смутил от дигнатото против него въстание. \"Като призовал името Христово, само с четиридесет и осем души, които останали предани на християнството, той потеглил против цялата тълпа; и веднага, щом излязъл от градските врата, явили се пред него и пред тия, които били с него, седем духовни лица и всеки от тях държал в ръка запалена свещ и така вървели пред княза (царя) и пред ония, които били с него. На тия пък, които били въстанали, се показало, че върху тях пада голямо пламтящо здание, а конете на ония, които били с княза, - както се сторило на противниците - изправени на задните нозе, пристъпвали и ги тъпкали с предните. И нападнал на тях такъв страх, че те не могли да се приготвят нито за отбрана, нито за бягство, но като се прострели на земята, не могли да се помръднат. Князът предал на смърт до петдесет и двама души от болярите, които особено бунтували народа против него, а на останалия народ позволил да се разотиде невредим\" [5]. Така разказва реймският архиепископ Хинкмар в Бертинските анали под 866 г. Бог дал пълна победа на безстрашния цар Бориса над враговете му. Тая победа още повече повдигнала авторитета му и той с Божията помощ, безпрепятствено по кръстил постепенно целия свой народ из обширната си държава. Нямало вече земна сила, която да попречи за осъществяването на започнатото велико дело. Тогава били покръстени и областите Влахия, Молдавия, Трансилвания, Банат, Буковина, Сърбия, Босна, Херцеговина и Хърватско, които по онова време се намирали под властта на равноапостолния български цар Бориса. [6] Призван от Бога да християнизира народа си, великият покръстител извършил това славно дело не само като изряден държавник, загрижен за доброто бъдеще на поверената му от Бога страна, но и по дълбока вътрешна убеденост. Той от все сърце вярвал в Христа като Спасител и горещо Му се молел ежедневно. Неговото благочестие било известно на съвременниците му. Царственият му пример заразявал и околните. Далеч зад пределите на Българската държава стигнал слухът за необикновено предания на Христа новопокръстен владетел. За него един западен летописец - прюмският абат Регино - разказва, че \"след като приел благодатта на кръщението, той се отличавал с такова съвършенство, че, явявайки се денем пред народа си в царски украшения, нощем тайно отивал в църква и като си постилал само власеница, прострян на пода на самата църква, лежал в молитва\" [7] За какво друго ще да се е молел светият покръстител, ако не за това - да му помага Всевишният във всички негови високоотговорни дела и да ръководи новопросветения народ към спасение! Св. княз Борис-Михаил. Детайл от миниатюра от Учителното Евангелие на еп. Константин Преславски от IX век. Благоверният цар Борис добре управлявал страната си, запазвайки в продължение на цялото свое царуване дълбок и пълен мир с гърците и другите съседи. Отдъхнал си при него народът, измъчван дотогава от тежки и съсипителни войни, които рушели граденото с труд и довеждали, особено селяните, до крайна беднотия. Под благотворния лъх на мирните повеи из ширните български поля и при благодатното оросяване на душите с росата на християнското благовестие, започнали да растат посетите семена на християнска добродетелност и да цъфтят добрите нрави. Създавали се нови навици. Извършвали се молитви и богослужения навсякъде. За да насърчи благочестието и да внедри молитвени привички в новопокръстения народ, царят със свои средства издигнал седем големи съборни храма из разни поголеми градове в България. С това си дело светият покръстител като че ли запалил седем неугасими светилника, които да съгряват сърцата и да осветяват пътя на новопокръстения народ към светли бъднини. Голяма пречка обаче за просвещаването на народа било извършването на богослуженията на непонятния гръцки език. Царят горещо се молел на Бога да му изпрати проповедници, които да могат да обучават поданиците му на родния им език. Но трябвало с търпение да се изчака, докато Бог изпълни това прошение на усърдния Си раб. Междувременно покръстителят бил зает с грижата да устрои самостоятелна Българска църква. Това се налагало по ред причини. Една от тях била нуждата от затвърдяване на обединеното българо-славянско племе. Светият покръстител бил убеден, че Бог, Който ръководи съдбините на народите, е назначил светла мисия в бъдещата съдба на българския народ и затова искал да изпълни възложената му от Бога задача. Това могло да стане при независима отвън автономна Българска църква. Защото ако народът е трябвало \"да бъде църковно подчинен на друг народ, той е могъл лесно да загуба покрай църковната си и политическата си независимост и да изчезне от лицето на земята. А една самостоятелна църква е можела да го предпази от такава участ и да го подсигури в изпълнението на възложената му от небето мисия. Това свети цар Борис виждал ясно. Новообразуваната в България църква е трябвало да бъде силна още затова, защото отрано започнали да се явяват разни проповедници из България: евреи и .мохамедани и др., които били проводници на нехристиянски разбирания. Но към кого трябвало да се обърне св. цар Борис, за да получи желаното? Разбира се, че той трябвало да се обърне най-напред към Цариград, откъдето получил св. Кръщение. Като желаел да устрои държавата си по образец на другите християнски държави, покръстителят поискал да му бъдат изпратени от Цариград богослужебни книги и християнски закони - църковни и граждански. Такива били донесени. Покрай Синтагмата, съдържаща църковните закони и Еклогата, съдържаща светските закони, пратени били и така наречените Канонарии, съдържащи нормите на църковните наказания за разните грехове, известни още под името епитимийници. От тия закони бил създаден българският \"Законъ судьныи людемъ\" (Съдебен закон за народа). Но това не било достатъчно. Трябвало да се изгради българска независима църква, която да има български облик и да задоволи духовните нужди на новопокръстения народ. Ето защо Борис поискал за тая цел от Цариградския патриарх и от Византийския император патриарх или архиепископ, който да управлява новооснованата Българска църква. Тогава господствувало погрешното схващане, известно под името пентархия, съгласно което само петима патриарси могли да съществуват в света: Иерусалимският, Римският, Цариградският, Александрийският и Антиохийският. Новопокръстените области трябвало да се подчиняват на един от тия петима патриарси. България, съгласно 28 прав. на IV Вселенски Събор, попадала под диоцеза на Цариградския патриарх. Освен това, като новопокръстен, българският народ не бил смятан за достатъчно зрял, за да има свой митрополит или архиепископ. Поради всичко това цар Борис получил отказ от Византия. Тогава той решил да обърне очите си на Запад. По това време Западната църква, възглавявана от папата, макар и да била направила ред нововъведения, които древната църква не познавала, все още не била откъсната от Източната. И въпреки разномислията и несъгласията по ред точки, особено по въпроса дали Св. Дух изхожда и от Сина (както учели латиняните), по въпроса за главенството на папата, който - противно на всички църковни канони и на древните обичаи - искал да господствува над цялата църква, църковното единство било външно спазвано. Цар Борис като новопокръстен не разбирал още тънкостите на богословието. Той забелязал съперничеството между Запада и Изтока и като умен държавник решил да го използува за благото на своя народ и за успеха на започнатото сред него Божие дело. Като се боял от Византия и от нейното преголямо влияние над България, той решил да се свърже с Рим. Вярно е, че езикът и на Римската църква - латинският - бил, както и гръцкият, непонятен за българите. Но този църковен език не бил свързан с една народност, която да може да ги покори политически и духовно, а бил езикът на всички християнски народи на Запад. Като виждал примера с Людовик Немски, който въпреки че църковно бил подчинен на папата, успял да създаде могъща независима държава, св. цар Борис решил да влезе в преговори с папа Николай I. За тая цел той изпратил в Рим през м. август 865 г. своя сродник, болярина Петър, който се занимавал с външните работи на държавата, а с него още двама боляри Иоан и Мартин. Пратениците занесли в Рим богати дарове и поднесли молбата на царя да му бъде изложено учението на християнската вяра и на неподправеното предание, да му се даде наставление за свят живот и да му бъдат изпратени способни наставници, които да довършат покръстването на българския народ и да научат всички на пътя на спасението. Виж също: The Responses of Pope Nicholas I to the Questions of the Bulgars A.D. 866. Цар Борис бил изпратил до папата и цял поменик от въпроси на брой около сто относно тайните на вярата и правилата на нравствеността. Между другото той искал от папата да му отговори и на най-важното за него питане - дали могат българите да имат свой патриарх. Папата отговорил подробно на всички въпроси. Отговорите изпратил по двама свои пратеници - епископите Павел Популонски и Формоза Портуйски. Но по най-същественото питане за самостоятелен български патриарх папата писал: \"По това не можем нищо окончателно да отговорим, преди да се върнат нашите легати, които изпращаме до вас и ни известят какво множество и единодушие на християните има между вас. А сега имайте епископ и когато християнството, при съдействието на Божията благодат, се разпространи там и бъдат поставени в отделни църкви епископи, тогава ще трябва да се избере един измежду тях, който би трябвало да се нарече ако не патриарх, то поне архиепископ\" [8] Цар Борис бил обнадежден от този отговор и затова допуснал да работят папските духовници в България и приел западните богослужебни книги и граждански закони. Но както свидетелствува Цариградският патриарх Фотий, още щом влезли в България, папските пратеници захванали да разпространяват своите неправилни западни вярвания и обичаи и да изместват православните. Взели например да четат Символа на вярата не така, както са ни го завещали св. отци от I и II Вселенски Събори, а със самочинно направената на Запад прибавка Филиокве (букв. \"... и от Сина\", бел. ред.), което означава, че Дух Свети изхожда от Отца и Сина, нещо невярно, понеже Сам Синът Божий, Който е вечно в недрата на Отца (Иоан 1:15) и знае най-добре тайните на Божествения живот, ясно казва, че Св. Дух изхожда от Отца (Иоан 15:26), а не от Отца и Сина. На Запад бил узаконен към Х век обичаят миропомазването да се извършва само от епископ. Затова римските пратеници в България не признали извършеното вече от свещеници миропомазване на покръстените българи и захванали отново да ги миропомазват. Това било явно неправилно, толкоз повече, че в самата Западна църква през първите векове не само епископите, но и презвитерите са миропомазвали. Папските духовници се опитвали да въведат пост и в събота, да разпространят учението, че всички клирици трябва да бъдат неженени и пр. Новопокръстеният български цар, без да разбира разликите между Източната и Западната църква, помолил папата да постави Формоза за български архиепископ. Но папата - такъв бил вече Адриан II, понеже Николай I умрял - отказал под предлог, че Формоза си има епархия. Той отзовал Формоза, изпратил други духовници и предложил на Борис да си избере един от тях за архиерей. Царят бил недоволен от отговора на папата, но все пак харесал дякона Марин и поискал него за архиепископ. Ала папа Адриан II и него не дал, като писал, че ще му даде за архиепископ когото Борис си избере, само не Формоза и Марин. [9] Три години продължавали тия преговори, без да дадат желаното разрешение на въпроса. Божият промисъл не допуснал Българската църква да остане под властта на папата. България трябвало да бъде православна и да носи високо знамето на истинското изповедание през вековете. Благоверният цар Борис, като видял, че от Рим няма да получи автокефалия, за каквато мечтаел, се обърнал пак към Византия, която този път, под натиска на желанието да откъсне България от римското влияние, се оказала по-склонна за отстъпки. През 869 г. в Цариград бил свикан поместен събор от новия Византийски император Василий Македонец. На този събор, считан неправилно от Рим за VIII Вселенски, се разглеждали някои спорове между Цариград и Рим и главно въпросът за сваления Цариградски патриарх Фотий. Като узнал за събора в Цариград, св. цар Борис изпратил на него делегация, начело на която стоял пак боляринът Петър. Делегацията изложила пред едно извънредно заседание на събора в присъствието на императора искането на цар Борис - да се разреши въпросът за Българската църква. Боляринът Петър рекъл: - Българският княз, господин Михаил, като чува, че сте се събрали за ползата на Светата Божия църква от разни страна по волята апостолска, с радост това прие и на вас, пратениците на апостолския престол, твърде много благодари, задето сте намерили за достойно през времето на вашето преминаване (през България) да го поздравите с вашите писма. И после продължил: - До днес ние бяхме езичници и отскоро пристъпихме към благодатта на християнството; поради това, за да се не покаже, че в нещо грешим, желаем да узнаем от вас, които заемате мястото на висшите патриарси, на коя църква ние сме длъжни да се подчиняваме. За папските легати този въпрос бил отдавна и окончателно решен в смисъл, че българите не трябва да принадлежат на никоя друга църква, освен на Римската. Но представителите на източните патриаршии запитали българите: - Когато вие завзехте отечеството си, на чия власт то беше подчинено, и там латински или гръцки свещеници имаше? Българските пратеници отговорили: - Ние завоювахме отечеството си с оръжие от властта на гърците и там намерихме не латински, а гръцки свещеници. Тогава било отсъдено, въпреки възраженията на папските легати: - Ако там сте намерили гръцки свещеници, то ясно е, че това отечество е било под управлението на Цариград [10]. Това решение било съобщено на св. цар Бориса и той благодарил на Бога, че му помогнал да се откъсне така лесно от Рим, отгдето получавал ред години само обещания и нищо повече. Скоро той се сдобил с архиепископ, пратен от Цариград. Името му било Иосиф. Тъй Бог започнал да изпълнява горещата молитва на равноапостолния покръстител и създател на самостоятелна българска църква. Виж също: Първите предстоятели на Българската църква - архиепископ Георги и архиепископ св. Йосиф Изповедник. В България започнало мирно църковно творчество. Ревностният архиепископ Иосиф захванал да устройва новообразуваната Българска църква, като я разделил на шест или седем епархии. Във всяка от тях -в главния град - св. цар Борис изградил - както споменахме - една съборна църква. Народът все повече и повече се отчуждавал от езичеството и се привързвал към новата си вяра. На това съдействувал и дивният Божий промисъл по много начини. Но особено бележит е следният: В дните на благоверния цар Борис - по свидетелство на блаж. Теофилакт Охридски [11] - станало откриването на мощите на 15-тях Тивериополски мъченици, пострадали при нечестивия цар Юлиан Отстъпник. Той бил гонител на християнството, но не бил по рождение езичник, а произхождал от царския род на покръстения благоверен и равноапостолен свети цар Константин Велики. Този пръв император християнин, след три века кървави преследвания на християнската вяра, я обявил през 313 г. със специален едикт за свободна. Тогава били пуснати от тъмниците всички св. изповедници на вярата. Отдъхнали си верните Христови последователи от лютите гонения и с голяма благодарност към Бога се отдали на мирен живот. Ала не продължавала много радостта на християните. Щом се възкачил на престола Константиновият братанец Юлиан, започнали нови тежки изпитания за Христовите последователи. Юлиан, представяйки се отначало като християнин, скоро показал истинското си лице на Христов враг, което дотогава окаяният прикривал зад маската на лицемерна набожност. Юлиан искал да затрие името на Христа в сърцата на вярващите и да изкорени от лицето на земята християнската вяра. Неговата цел била да възстанови езичеството и да въведе пак като официална религия срамното многобожие. И ето, започнало ново гонение против християните. В това гонение пострадали за Христа много люде. Тогава се преселили от Никея в Тивериопол (сегашна Струмица) двама епископи: Теодор и Тимотей, заедно с икономите Комасий и Евсевий. Те започнали в Тивериопол да просвещават народа в християнството, събрали около себе си единадесет ученика: свещениците Петра, Иоана, Сергия, Теодора и Никифора, дяконите Василия и Тома, монасите Иеротея, Харитона и Даниила и мирянина Сократа, и всички заедно ревностно проповядвали Христа и прославяли с примерния си живот името Му. В Тивериопол зацъфтяло християнското благочестие и Христовата църква силно се разраснала. Като видели това, нечестивите гонители хванали и убили гореспоменатите ревнители на вярата по различни начини. Телата им пък били хвърлени за храна на зверовете. Това се случило през IV век. Но след като гонението утихнало, благочестиви люде ги погребали с подобаващи почести в местната църква. Положили всекиго в отделен мраморен гроб и поставили над всеки гроб мраморна плоча, върху която написали името, званието и съвсем накратко живота на всекиго. От светите мощи взели да се изливат благодатни чудеса и дивни изцеления на разни болести. Така светите мъченици продължили и след смъртта си да проповядват и да говорят велегласно за славата и могъществото на Небесния цар Христа, на Когото те останали верни до края на живота си. Но минало много време. Тази земя била нападната от езичниците - авари, а след това и от българите, които пленявали, разрушавали и изгаряли всичко. Тогава и град Тивериопол запустял. От църквата, дето били погребани светите мъченици, не се запазила нито следа. Покръстването на българите, миниатюра от Манасиевата хроника (1344-1345), Ватиканската библиотекаСамо споменът за тях останал жив и се предавал от поколение на поколение. Нахлулите езичници наложили своите нечестиви суеверия. Ала ето, Божията благост подбудила благочестивия български цар Борис да приеме християнската вяра и да покръсти цялата българска обширна земя. Покръстен бил и Тивериополският край. Небесният Промислител, като желаел да затвърди християнството сред новопокръстените българи, да разпали ревността за благочестив живот у тях и да ги изцери от остатъците на езичеството, устроил така, че по времето тъкмо на благочестивия български покръстител, след като народът получил св. Кръщение, забравените св. Петнадесет Тивериополски мъченици захванали да се явяват денем и нощем на мнозина измежду богобоязливите люде и да извършват чудесни изцеления над болните там, дето лежали скрити в земята светите им мощи. Като чул това, царят заповядал на своя войвода Таридин да съгради в гр. Брегалница храм в името на св. 15 мъченици. Заповедта била изпълнена. Когато храмът бил готов, архиереи, йереи и множество народ отишли в тържествено шествие на мястото, дето ставали чудесните изцеления. Със запалени свещи и димящи кадилници, с песнопения и молитви духовенството вървяло напред, а подир тях се движел народът. Създало се голямо въодушевление. Когато взели да копаят, открили мощите на светците, почиващи под мраморните плочи, и с неизказана радост, с молебствия и песни ги пренесли в новоизградения храм. [12] Така Сам Бог съдействувал на св. цар Бориса в разпространяването на благочестието сред народа.   Но благоверният български владетел имал една голяма болка. Народът бил наистина вече покръстен, имал своя национална църква, ала не бил просветен достатъчно с евангелските истини. Сред него още се ширели остатъци от езически суеверия. Гръцкото духовенство, което дошло от Цариград с архиепископ Иосифа, извършвало богослуженията и тайнствата на непонятния за народа гръцки език. Прекрасните служби предлагали храна, но тя била недостъпна за неуките българи. Пръскало се добро семе, но то не могло да влезе в сърцата. Кой можел да просвети българския народ? В грижата си да подготви свои хора за проповедници на вярата, св. цар Борис изпращал в Цариград млади българи, за да се учат там на църковен и монашески устав. Това се вижда и от едно писмо на патриарх Фотий до някой си гръцки подвижник-безмълвник Арсений. Нему Фотий изпращал българи да ги учи на истинско монашество. Тия обучени български монаси трябвало да създадат монашески живот на чисто българска почва [13]. Мнозина измежду тях трябвало да учат народа на християнската вяра, която сами усвоили подробно във Византия. И понеже знаели и гръцки, и славянски, те проповядвали на сънародниците си на разбран славянски език. Ала тия проповедници били много малко на брой. Всички служби в храмовете се извършвали на гръцки език, понеже нямало българска писменост. А св. цар Борис желаел да има свещенослужители, които да извършват богослуженията на разбран народен език. За това негово горещо желание знаели всички негови помощници в управлението. Знаел го и началникът на крепостта (боритаканът) в далечния Белград. Царят непрестанно се молил Богу да изпълни желанието му. И Бог го чул. Това станало при следните обстоятелства: Две години преди покръстването на българския народ, в 863 г., моравския княз Ростислав помолил византийския император Михаил III и патриарх Фотий да му изпратят славянски проповедници и славянски книги. Избрани били прекрасно подготвените за тая цел двама солунски братя - св. Константин, наречен в монашеството Кирил, и свети Методий. Свети Кирил, готвейки се за славянски мисионер, бил изнамерил преди това славянската азбука и заедно с брата си Методия превел някои от свещените книги на славянски език\". Така че двамата братя-светци, вече подготвени с преводи на най-важните библейски и богослужебни книги, отишли в славянска Моравия, придружавани от свои верни ученици и помощници. С голям успех те проповядвали словото Божие и извършвали богослуженията на славянски език. Но тяхната мисия била спъвана постоянно от немското духовенство, което въпреки папското одобрение на тяхното апостолско дело и на преведените от тях книги на славянски език, продължавало да им пречи и да ги гони. Свети Кирил умрял твърде млад в Рим през 869 г. Неговият брат Методий продължил започнатата апостолска работа сред моравските славяни. Той станал епископ в Панония и макар сред много гонения, скърби и страдания не изоставил книжовното си дело, а превел с помощта на двама свои ученици почти целия Стари Завет и още някои богослужебни книги. Будният български цар чувал за всичко това. С Моравия той имал обща граница. До него лесно достигали вести, как моравските славяни се просвещават в истините на Евангелието чрез проповедта на свети Методия и на учениците му. И той копнеел да се сдобие с такива учители в България. Когато след смъртта на св. Методия в 885 г., поради завистта и интригите на немското духовенство, било надигнато против учениците му истинско гонение, някои от тях били продадени в робство на евреите във Венеция, отдето някой си богат грък ги откупил и изпратил в Цариград свободни, а други след много страдания и мъки избягали към България. Дошли до Белград на Дунава, те се представили на тамошния военачалник (боритакан), търсейки закрила. Това били светите Климент, Наум и Ангеларий. Боритаканът ги посрещнал с голямо уважение. Той знаел добре, че на българския владетел са крайно необходими мъже, които да могат да насаждат славянска просвета сред народа му, и като разбрал, че пристигналите от Моравия са тъкмо такива люде, след като ги оставил да си отпочинат от тежкия път и още по-тежките преживелици, ги отпратил към столицата на България Плиска като драгоценен дар за новопокръстеното наше отечество. Благоверният цар ги посрещнал с голяма радост и почит. Те му разказали най-подробно всичките си патила. Като ги изслушал, светецът-цар силно възблагодарил на Бога, Който му пратил такива служители, благодетели за България, и му дарувал учители и благоустроители на вярата не някои случайни хора, а изповедници и мъченици. След това Борис заповядал да ги настанят в жилища, определени за първите му приятели, и да им предоставят всяко изобилие от необходимите предмети, като знаел добре, че насочването на мислите към грижа за някоя малка потребност на тялото отнема твърде много от занятията, посветени на Бога. А него самия овладяло горещо желание всекидневно да беседва с тях и от тях да изучава истории и жития на светии и чрез техните уста да чете св. Писание. Надпреварвали се и болярите, които искрено повярвали в Христа, да приемат в домовете си светите славянски учители, за да могат да се просвещават в истините на новата за тях вяра [14]. Но тримата свети мъже не се чувствували добре сред похвалите и градския шум. Те отбягвали всичко, което можело да попречи на тяхното смирение и да ги въвлече в житейски суети. Затова не се съгласявали да отиват в къщите на много хора, освен ако сам царят им позволявал. Тримата светци били донесли със себе си от Моравия Светото Писание и богослужебните книги, преведени на славянски език, какъвто се говорил тогава и в България. В българската столица те проповядвали словото Божие на разбираем език и просвещавали мало и голямо. Народът се тълпял да ги слуша. Св. Климент и св. Наум били настанени временно в дома на благочестивия велможа Есхач, а св. Ангеларий - у Чеслава. Свети Ангеларий, изнурен от преживените мъки, скоро починал. Останалите двама просветители били не след много време настанени в новопостроения за тях монастир \"Св. Пантелеимон\", дето те се отдали усърдно на неуморна книжовна работа. Свети цар Борис бил благодарен на Бога, че му оставил поне свети Климента и свети Наума. Той често беседвал с тях и все повече и повече разпалвал в сърцето си огъня на Божията ревност. Ала понеже не може човек, като е намерил нещо ценно, да не свика приятели и съседи и да не им каже: \"Порадвайте се с мене\" (Лука 15:6), то и светият български покръстител не можел да запази радостта на намерените за България съкровища - славянските просветители - само за себе си, а е трябвало да я сподели с целия си народ. Той е чувствувал дълг към тия новообърнати езичници-българи и е чувал в сърцето си гласа на Христа, Който беше казал някога на Савла: \"Аз затова ти се явих... да отвориш очите им, за да се обърнат от тъмнина в светлина и от властта на сатаната към Бога, та чрез вярата в Мене да получат прошка на греховете и наследие между осветените\" (Деян. 26:16-18). Светият равноапостолен цар искал всички да просвети и на всички да отвори очите. Той следвал в ревността си великия апостол на езичниците и желаел делото на славянското просвещение да обхване цялата страна. За тая цел, след като оставил св. Наума да работи в монастира \"Св. Пантелеимон\", отдето да се просвещават всички източни области на България, той изпратил през 886 г. св. Климента в югозападните предели на страната, в областта Кутмичевица, дето главни градове били Охрид, Девол и Главеница. Наредено било до управителя на Кутмичевица Домета всички ония краища да приемат с любов и внимание св. Климент, да му набавят в изобилие всичко, дори и излишното, да го чествуват с дарове и чрез видими знакове да проявяват пред всички съхраняваното в душата съкровище на любовта. А за да даде сам убедителен пример, царят подарил на свети Климента за църковни нужди три двореца в Девол и някои места за отдих около Охрид и Главеница. [15] Свети Климент развил тук широка просветна дейност: основал школа, дето се преподавала славянска писменост, учел народа на християнско благочестие и подготвил 3500 ученици за български духовни лица. Тези образовани св. Климентови ученици взели постепенно да заместват гръцките свещеници и да заменят в богослужението гръцкия език със славянския. [16] Така равноапостолният свети цар Борис с добрата си грижа и при дивното съдействие на Премъдрия Божий промисъл можал да създаде и види сбъднато заветното си желание България да има народно духовенство. В 893 г. свети Климент бил ръкоположен за архиерей и станал първият български епископ, който служел и проповядвал на български език. Той писал и проповеди на народен език, превел Цветния триод и разни песнопения. Тъй започнала да се развива българската духовна книжнина за голяма радост на царя. Той бил щастлив да вижда земните си задачи изпълнени: и народът обединен, и обширното отечество умиротворено, и всички покръстени, и църквата устроена, и славянската писменост поставена на здрава основа. Оттук натъй се искало от всеки бъдещ труженик и строител било на държавното, било на църковното поле да внимава как зида (1Кор. 3:10) и да влага всичкото си усърдие за доизграждане на започнатото с такъв успех от Бориса Божие дело.   След като направил толкова много за народа си, св. цар Борис почувствувал нужда да предаде накрай на Христа Бога целия си живот. Той имал такава любов към Господа и толкова копнеел да пребъдва в постоянен молитвен разговор с Него, че считал и най-полезните си държавнически занимания за пречка в това отношение. Неговата ревност да се посвети на Бога в смирен монашески подвиг била подпомогната от Божията блага воля. Промислителят му пратил някаква тежка болест. Това окончателно затвърдило намерението му да стане инок. И ето, в 889 г. той поставил на престола си своя най-голям син Владимир, а сам свалил царската мантия, за да се облече в скромното монашеско расо. Златната корона той заменил с черно було, заповедничеството - с послушание, богатите трапези - с въздържание и пост, държавническия жезъл - с проста монашеска тояга и светския шум - с безмълвната монашеска килия. И ангелите се удивили на това царствено себеотречение, извършено от любов към Христа. Свети цар Борис се отказал от земното царство, но Бог му подарил небесното. Царят-инок се поселил в изградения от него Монастир \"Св. Пантелеймон\" край р. Патлейна, за да се подвизава в тиха молитва и в изучаване на славянските книги. Там бил св. Наум, сподвижникът на св. Климента, и някои от откупените във Венеция ученици на св. Методия, които византийският император Василий изпратил в помощ на св. цар Бориса. Между тях бил и презвитер Константин, който по-късно се проявил като голям писател, книжовник и станал епископ. Там бил и братът на цар Бориса, Докс, и синът му Теодор Доксов, и Иоан Екзарх, и Черноризец Храбър и други още много, чиито имена, загубени за земните летописци, са записани на небето. Кой ли е могъл да надникне в безмълвната килия на царствения монах и да опише тайните му подвизи, скритите му въздишки и непрестанните молитви към Всеподателя? Ако той още като цар, денем облечен в царски украшения, нощем тайно отивал в църквата, и като си постилал само власеница, оставал на пода и дълго шепнел молитва пред едничкия Владетел на вселената, пред Царя на царете и Господаря на господарите (1Тим. 6:15), то колко повече сега той се е посвещавал на молитвени подвизи в монашеското си уединение. Той се молел и за себе си, и за новопокръстения народ, и за преуспяване на апостолското дело на славянските просветители. А и сам непрестанно съдействувал за все по-широко въвеждане на народна йерархия, на славянско богослужение и на славянски книги в Българската църква. [17]   Но не е възможно духовният живот да протича без изкушения. Бог ги допуща, за да изпита верността на Своите раби, а и да ги кали във вярата и ревността им. И в живота на царя-подвижник се случило тежко изпитание. Врагът на човешкото спасение завидял на светия цар за многото му богоугодни дела, завършени с такъв успех, и решил да смути цялата държава. Като виждал как цял народ се обърнал към Бога, князът на адските тъмнини решил да се опита да загаси светлината в България и да възстанови в нея пак властта на мрака. За оръдие му послужил Владимир. Този недостоен наследник на праведника-цар не вървял по стъпките на богобоязливия си баща, а се предал на лекомислен живот. Развлечения, пиянство, гощавки и разпътство съставяли ежедневните му занятия. Всичко това обаче било изобличавано от християнските свещени книги, дето стоят думите на Христа: \"Внимавайте над себе си да не би сърцата ви да бъдат отегчавани с преяждане, пиянство и житейска грижи\" (Лука 21:34); и думите на св. ап. Павла: \"Да се държим благоприличие, без да се предаваме нито на срамни гощавки и пиянство, нито на сладострастие и разпътство\" (Рим. 13:13). И понеже Владимир бил силно изобличаван от божествените слова на християнските свещени книги, той намразил християнството и неговата светлина по думите на Христа: \"Всякой, който прави зло, мрази светлината и не отива към светлина, за да не бъдат изобличени делата му, понеже са лоши\" (Иоан. 3:20). Подобно на нечестивия израилски цар Ахава (3 Цар. 18:18), Владимир започнал с лошия си пример да развращава народа. Съюзен с някои боляри, които също се теготели от строгото християнство, той, този нов Юлиан Отстъпник, взел да връща насила поданиците си към езическата вяра. Даже предприел открито гонение против духовенството, което го укорявало за лошия му живот. Жертва на неговата пламнала мъст станал между другите и първият глава на българската църква, архиепископ Иосиф. Той бил хвърлен в затвора и жестоко мъчен. Но вярата си изповядвал докрай. Народът, като го виждал невинно да страда за Христа, започнал да го тачи като светец. Владимир разстроил в кратко време всичко, което било изградено с толкова труд преди него. По думите на Писанието той поразил пастиря, за да разпръсне стадото (Мат. 26:31). Преследвал християните, възстановявал езичеството, обявил се против славянската писменост и продължавал да сее съблазни със своя богопротивен живот. Всичко това не могло да се укрие от царя-баща. Той търпял известно време, съветвал с кротост, но синът се оказал горд и непокорен. Тогава у светия покръстител пламнала ревността на св. пророк Илия по Бога и Божието дело и той снел от себе си монашеското расо, облякъл се отново в царска премяна и препасал някогашния меч. Събрал около себе си боящите се от Бога, излязъл срещу сина си и скоро без мъчнотия го хванал, заповядал да го ослепят и хвърлят в затвор. [18] Онзи, който искал да отнеме светлината на цял народ и да ослепи духовно току-що прогледналите, трябвало да получи съответно наказание - да бъде лишен от дневната светлина, за да се научи да не робува на княза на мрака, а да се сепне и покае, та прогледнал с духовните си очи, да не бъде лишен от вечната небесна светлина. В тежкото наказание, наложено от правосъдния баща, се съдържала скрита милост. Владимир бил наказан тук, та - разкаян - да бъде помилуван от Бога отвъд, по думите на апостола: \"Бидейки така съдени, от Господа се наказваме, за да не бъдем осъдени заедно със света\" (1 Кор. 11:32). Свети цар Борис безспорно обичал сина си Владимира, за да му повери царството си. Но той слушал какво казва Спасителят: \"Който обича син или дъщеря повече от Мене, не е достоен за Мене\" (Мат. 10:37). Той знаел и примера на Авраама, бездетния, на когото Бог благоволил да даде в преклонна възраст син, като му обещал, че от тоя син ще му въздигне потомство. Борис слушал също какво казал Бог на Авраама, за да изпита вярата му: \"Вземи едничкия си син, Исаака, когото ти обичаш, и го принеси в жертва всесъжение\" (Бит. 22:2). И се удивлявал на послушанието на Авраама и на неговата необикновена любов към Бога, която го накарала да вдигне ножа над невръстния си син, когото толкова обичал и когото щял да пожертвува, ако Ангел Божий не бе навреме задържал ръката му и не бе му казал: \"Не вдигай ръка върху момчето и не му прави нищо, защото сега познах, че се боиш от Бога и не пожали едничкия си син за Мене\" (Бит. 22:12). И като е слушал всичко това за бащата на вярата Авраама, свети цар Борис се умилявал от неговия нечуван подвиг... И ето, сега сам той е трябвало да мине през огненото изпитание на Авраама. Трябвало от любов към Божието дело, насадено в България, да принесе в жертва сина си Владимира. И той подобно на Авраама, не се поколебал да извърши Божията воля, въпреки че като баща страдал с цялото си бащинско сърце за сина си. Пожертвувал го и с това показал безкрайно голямата си любов към Бога. За надмогнатата естествена привързаност към сина той получил вечната Божия любов и венеца на правдата. От послушание към Бога, Който го призвал да отвори очите на народа си, да го обърне от тъмнина в светлина, да го покръсти и утвърди в благочестието, той извършил и това велико последно послушание, пожертвувал бащинските си чувства към своя син Владимира. Така проявил необикновената си любов към Бога, Когото обикнал над всичко, за което и Бог го обикнал като най-верен Свой син и прославил като нов Авраам, за да стане той за българския род баща на вярата. Ослепяването, лишаването от светлина е много тежко наказание. Но св. цар Борис е бил поставен пред необходимостта или да постъпи така, или, ако не желае да накаже сина си, да съдействува чрез бездействието си да бъде наказан народът му, като бъде подхвърлен на повсеместни гонения за християнската си вяра. Св. цар Борис е трябвало да избира - или да пресече пътя на Владимировата пакостна за цялата държава политика и да предпази от рухване великото християнско дело в България, или да остави да се шири нечестието на езичеството из цялата страна, като позволи да се сринат и поругаят Божиите олтари, да се затворят славянските школи, да се тури край на просветата, да се поощри невежеството, разврата и порока, та да могат те да покрият пак с черното си крило нашата родина. А това значело за искрено повярвалия в Бога Цар-покръстител да бъде върнат току-що изведения от тъмница народ в същата тъмница и да бъде обречен на вечна гибел. Това значело още Владимир да бъде насърчен в злините си и да бъде подпомогнат още по-дълбоко да затъне в нечестието, което причинява най-страшно зло - вечния провал на душата. Пред Бориса е стоял съдбоносният избор -да пожертвува или сина си, или народа си. Пожертвуването на народа значело гибел и за сина, и за народа. Пожертвуването на сина значело спасението и за народа, и за сина, яко той се покае. Много тежко ще да е преживял старецът-цар болките на своето сърце, изпълнено с естествени бащински чувства на любов към рождения син и с високи отечески чувства на любов към новопокръстения народ. Защото той е бил цар-баща на Владимира, но в същото време цар-баща на цял един народ, чиито съдбини, поверени му от Бога, не са му били безразлични. Светостта се ражда в сблъсъците и борбата с изкушенията. Венеца на правдата получават победителите в тая борба, която често пъти е истинско мъченичество, същинска Голгота. Но колкото по-трагично е стълкновението на чувствата, толкова по-сияйна е светостта на победилия своите естествени привързаности в името на един висш идеал - благото на всички. Св. цар Борис не би имал лъчезарния ореол на светец около сияйния си образ, ако при станалото в душата му страшно стълкновение между любовта към родния син и дълга към народа той бе дал превес на родителските си чувства и заради тях бе пожертвувал и християнство, и славянска просвета, и народни бъднини! Та тъкмо това е един от най-големите му подвизи, че той пожертвува своите бащински чувства заради светото Божие и всенародно дело. И този подвиг покрай всичките му други заслуги го е направил два пъти по-свят, защото е доказал беззаветната му привързаност към Бога и Божието дело сред народа. Не всеки баща е способен да пожертвува своите свещени бащински чувства за един още по-свещен и по-висш идеал. Висок връх на нравствена издигнатост е безпристрастно да накажеш собствения си син, за да спасиш народа си от духовна гибел. Светецът-цар поставил на везни кратковременния земен живот на сина си и дълговечния живот на народа си и решил да накаже строго сина си, за да има народът добри бъднини. При това с решението си да отнеме зрението на сина си Владимира св. цар Борис проявил голяма духовна и държавническа мъдрост. Той ще да се е питал: какво наказание да наложи на сина си? - Тежки железни вериги? Но Владимир можел с помощта на подкупени хора да се освободи от тях и да избяга, за да създава нови бъркотии! - Затвор до живот? Но той може да се измъкне по някакъв начин от тъмницата и да дигне бунт! - Да бъде убит Владимир. Но как се дига бащина ръка срещу син? Тогава светецът-цар решава: подарява му живота, но заповядва да го ослепят, за да го обезвреди за народа, като едновременно му дава възможност да се покае!   Печат на княз Борис IВеднага след като отстранил Владимира, св. цар Борис освободил архиепископа Иосифа от затвора, свикал в Преслав през 893 година поместен събор, на който Владимир бил обявен за свален от престола и на негово място възкачен Симеон, най-младият Борисов син. Ревностният цар-праведник казал пред целия събор на новия скиптроносец, че и него ще постигне братовата му участ, ако той само в нещо отстъпи от истинското християнство [19]. На тоя събор била определена крепостта Преслав за престолен град, официално са били заменени гръцките богослужебни книги със славянобългарски, както и обявен бил народният славянобългарски език за официален в държавата, църквата и училището. На тоя събор св. Климент бил ръкоположен за епископ и поставен за глава на обширна епархия. На негово място, като продължител на учителското му дело в Кутмичевица, бил изпратен св. Наум. Тъй свети цар Борис успял да уреди всички недовършени държавнически, църковни и просветни въпроси, умирил страната, поставил по-нататъшното развитие на обществените работи върху сигурна основа и след като свършил всичко това, отново се върнал в монастира \"Свети Панталеимон\", за да се отдаде пак на подвиг в пост, молитва, бдение, въздържание и непрестанни покайни трудове. Той продължавал да подпомага и поощрява славянските учители в книжовните им занимания и да следи развитието на Българската църква и на българската книжнина. Макар и напълно откъснат от държавните дела, той обаче продължавал да бди и над управлението на страната и в тежки моменти давал спасителни съвети на младия цар Симеон. Така, когато през 895 г. маджарите неочаквано нападнали България и имали в началото успех, българските военачалници, като не знаели що да правят, се обърнали към св. цар Бориса-Михаила и го попитали какво ще ги посъветва да сторят за отблъскване на страшната опасност. Той назначил на целия народ тридневен пост, като при това напомнил, че по-напред трябва разкаяние за греховете и подир това да молят Бога за помощ. Българите послушали този съвет на царя-отец и спечелили победата. [20] Още четиринадесет години преживял светият цар-инок в монастира \"Свети Панталеимон\", несмущаван от никакви размирици в страната. Изпълнен с благодат, украсен с добродетели, одухотворен от непрекъснато молитвено богообщение и копнеещ за по-тясно общение с Бога във вечността, този светоносен благодетел на българския народ, подобно на догорял в жертвен подвиг светилник, най-сетне на 2 май 907 г. тихо склопил очи. Слънцето на България залязло зад хълмовете на определените му от Бога земни дни, за да изгрее като всебългарско светило на небето, отдето да свети невидимо над нашия покръстен и вече богопросветен народ и да моли непрестанно Царя на царете да го закриля в напасти и беди и да ръководи съдбините му през океана на годините към тихия залив на блажената вечност. Смъртта на свети цар Бориса последвала в събота вечер, по свидетелството на братанеца му Теодор Доксов, който също се подвизавал в монастира \"Свети Панталеймон\". Заедно с вечерните съботни песнопения, които ни възвестяват великата победа на Възкръсналия Христос над смъртта и които вдъхновено се разнасяли от монастирската църква към небесния престол на Бога, полетяла към висините и праведната душа на царя-инок, победил с благодатния си подвиг и с Христовата помощ духовната смърт на своя народ, когото той извел от мрака на езическия гроб в светлината на Христовото Възкресение и от тъмната нощ на вечната гибел в радостния незалязващ ден на светлата вечност. Блажени Теофилакт казва, че Бог прославил св. цар Бориса с чудотворна сила, която се проявявала чрез светите му мощи, загубени през вековете \"поради нашите грехове и поради многото превратности в съдбата на многострадалния български народ\" [21]. Светата Българска църква е причислила покръстителя към лика на своите светци. За светец го е признала и Цариградската църква, както се вижда от посланието на Цариградския патриарх Николай Мистик до цар Симеон, дето той пише: \"Сега Борис се намира със светците и предстои пред Бога, удостоен с велика похвала за делото, което той пред Бога е направил за българите, именно за туй, че е турил основата на вярата им, за което справедливо се почита\" [22] По молитвите на св. цар Бориса Всемилостивият Небесен Цар да пази народа ни от всяко зло и да дарува на скъпата ни Родина мир и духовен напредък, за да се прослави чрез това дивният в Своите светии Бог и да се величае името Му в сърцата на вярващите българи во веки. Амин.", "date": "2018.05.02", "title": "Преполовение. Св. цар Борис-Михаил. Св. Атанасий Велики"}
