{"url": "http://www.cross.bg/shampansko-samo-shampanskoto-1601179.html", "text": "/КРОСС/ За мнозина шампанското може и трябва да се пие само по много специални поводи.Сватби. Нова година. Дипломирания. Раждания. Ама само първи раждания!Да, за мнозина пиенето на шампанско е толкова върховен акт, че в никакъв случай не бива да допускаме някакви си обичайни събития като второ или трето раждане да ни го развалят. Все пак шампанското не е бира или вино, и ако допуснем то да се държи като тях, бихме го превърнали в… обикновено.А „обикновено“ е нищо повече от любезен начин да кажем „не особено специално“.Подобна тенденция би трябвало да натъжава всички любители на шампанското и искрящите напитки. Няма съмнение, че те са специални. Всъщност дори можем да се съгласим, че шампанското е най-специалното питие на света.Но дали пък това не е основателна причина да го консумираме колкото се може по-често?Също както инвестираме цялото си свободно време в любимото хоби например. Та нали за това е животът?Така де, стига да сме си отметнали останалите задачи. Със сигурност пиенето на шампанско трябва да стои някъде след това да си нахраниш децата. Но също толкова сигурно е, че хората, които пазят шампанското само за специални поводи, пропускат много. Дайте да видим защо.Никой не може да оспори, че големите случки в живота са достойни поводи за празненство. Но животът не е само големи случки. Напротив.Той е предимно в дребните всекидневни радости. Питиета след работа в сряда вечер. Пикник на поляна в неделен следобед. Храна за вкъщи с любимия сериал в самотна петъчна нощ.Всичките тези моменти може и да не са чак толкова вълнуващи, колкото „големите“ поводи, но поне ни помагат да оцеляваме между тях. Дават ни повод за усмивка всеки ден. Е, как да не отпразнуваш нещо подобно? Със сигурност заслужават поне една чаша с балончета.Може би хората са прави, че шампанското е твърде скъпо, за да си го купуваме всеки ден.Ако не си богат по наследство или Захари Бахаров не ти е крещял името по телевизора, едва ли можеш да изкараш повече от няколко месеца с подобен ритъм. Но пък някъде там има толкова други пенливи алтернативи.Те може и да не са точно шампанско, но това не им пречи да са много добри. И им помага да са прилично евтини.Вземете за пример кава и просеко. Ако трябва да бъдем честни, чаша кава на ден май е по-добре от чаша шампанско на ден. Защото нали него си го пазим само за специални поводи?Има едни хора, които редовно дават по 30–40 лв. за йога, понеже им действало успокояващо.Дайте да ви светнем малко: взирането в издигащите се в чашата балончета има точно същия успокояващ ефект.И струва наполовина на това някой да ви кара да заставате в анатомично невъзможни пози. Ако приемем, че се наливате със скорост половин бутилка просеко в час, току-що ви направихме около четири пъти по-изгодна оферта за душевен мир.Спомняте ли си какво казахме за обикновените събития. Е, забравете го. Трябва ви само чаша шампанско и всяко „обикновено“ събитие мигновено се превръща в грандиозен хепънинг.Доставката на пица във вторник вечер става файн дайнинг. Питиетата преди полета се трансформират в ексклузивна дегустация. Дори събирането със сватовете може да мине за клубно изживяване. Всичко е въпрос на шампанско. Или достатъчно шампанско.Шампанското е като фотошоп за невзрачните моменти в живота. Винаги е добра идея. Винаги, в 10 от 10 пъти, прави всичко по-добро.Клише е, ама е вярно клише. Защото животът е твърде кратък, за да пестим от удоволствия. Никога не знаеш какво те чака зад ъгъла.Затова е особено важно да се възползваме от моментите, които са ни дадени, и да ги прекарваме колкото се може по-пълноценно и щастливо.Наистина ли искате да погледнете назад и да съжалите, че не сте правили достатъчно от нещата, които обожавате? Наистина ли?!Защо не си налeете една кава и не помислите по този въпрос?", "date": "2019.04.07", "title": "5 причини да пиете шампанско без специален повод"}
{"url": "http://www.cross.bg/slychva-yrezhdane-veka-1601178.html", "text": "/КРОСС/ Русия е загрижена за постъпващите данни за характера на американската \"сделка на века\" за уреждане на израело-палестинския конфликт, заяви руският външен министър Сергей Лавров на пресконференция след разговори с неговия йордански колега, цитиран от РИА Новости и \"Фокус\".\"Говорихме много за перспективите за уреждане на Близкия изток. Ние сме загрижени за това, което се случва в региона, което се случва в палестинските територии. Ние не се съмняваме в необходимостта да се придържаме изцяло към международната правна рамка, която е била създадена от световната общност под формата на резолюции на Съвета за сигурност на ООН и арабската мирна инициатива”, каза Лавров.Според него Москва разглежда решението на въпроса изключително \"на основата на създаване на две държави, тъй като други едностранни действия няма да доведат до нищо добро\".„Разбира се, много се тревожим за незаконния дестабилизиращ характер на решенията на Съединените щати за Ерусалим, за Голанските възвишения, както и за контрапродуктивността на опитите на американските колеги тайно да измислят някаква „сделка на века“, която досега никой не е виждал”- каза Лавров.\"Но появяващите се коментари за това какво представлява в същност тази „сделка“ предизвикват у нас най-дълбоката загриженост\", каза той.", "date": "2019.04.07", "title": "Русия е загрижена от американската „сделка на века“"}
{"url": "http://www.cross.bg/voiivodinovo-prisudi-beshe-1601177.html", "text": "/КРОСС/ Жителите на Войводиново планират протест тази вечер, съобщава БНР. Причината са условните присъди на двамата мъже, пребили 33-годишния военнослужещ Валентин Димов. Братята Борис и Асен Пакетови се признаха за виновни за нанасянето на средна телесна повреда и сключиха споразумение с прокуратурата, което беше одобрено от съда. Според кмета на Войводиново Димитър Тосев хората искат да изразят възмущението си от несправедливите присъди: \"Може би от нас не зависи нищо, но все пак гражданска позиция трябва да има“. На протеста кметът на Войводиново ще информира хората и за хода на делата в Административния съд срещу заповедите за събарянето на ромските къщи. След инцидента на 6 януари и последвалите протести на жителите на селото, ромската махала беше опразнена, а част от незаконните постройки бяха съборени. За останалите, които подлежат на премахване, продължават съдебните процедури.", "date": "2019.04.07", "title": " Войводиново на протест"}
{"url": "http://www.cross.bg/gradysa-temperatyri-valezhi-1601174.html", "text": "/КРОСС/ През нощта над по-голямата част от страната облачността ще бъде значителна и на места в Източна България ще има превалявания. Минимални температури между 5 и 10 градуса.Утре, след временно разкъсване и намаление на облачността от югозапад, тя ще започне отново да се увеличава. Ще започнат и валежи, които до вечерта ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и с гръмотевици. Ще духа до умерен вятър от изток-югоизток. Максимални температури между 15 и 20 градуса.Атмосферното налягане ще бъде по-ниско от средното за месеца. През деня ще продължи да се понижава. Над Черноморието в сутрешните часове все още ще има превалявания, но те ще спрат, а облачността временно ще се разкъса. Вечерта облачността отново ще се увеличи и през нощта срещу вторник по южното крайбрежие ще има валежи. Ще духа до умерен изток-югоизточен вятър. Максималните температури ще бъдат между 12 и 15 градуса. Температурата на морската вода е 9-11 градуса. Вълнението на морето ще бъде 2-3 бала.Над планините ще бъде облачно с валежи, на места и с гръмотевици. Над 2000 метра валежите ще са от сняг. Ще духа умерен южен вятър. Максималната температура на 1200 метра ще е около 9 градуса, а на 2000 метра - около 3-4 градуса. Във вторник ще бъде предимно облачно и на много места ще има краткотрайни, в отделни райони интензивни валежи с гръмотевици. Ще духа умерен вятър от изток. Преобладаващите минимални температури ще бъдат между 5 и 10 градуса, а максималните - между 13 и 18 градуса.В сряда облачността ще се разкъса, но на места, главно в следобедните часове, все още ще имакраткотрайни превалявания с гръмотевици. Дневните температури ще се повишат с 3-4 градуса.", "date": "2019.04.07", "title": "С новата седмица идват валежи и гръмотевици"}
{"url": "http://www.cross.bg/prebroyavane-istanbyl-byuletinite-1601183.html", "text": "/КРОСС/ Управляващата в Турция Партия на справедливостта и развитието поиска повторно преброяване на бюлетините от провелите се на 31 март местни избори в Истанбул.Това заяви заместник-председателят на ПСР Али Ихсан Явуз. Политическата формация на президента Реджеп Ердоган ще внесе жалба пред Висшата избирателна комисия за повторно преброяване на бюлетините във всички райони на турския мегаполис. Пред репортери Явуз беше категоричен: „Само 70% от невалидните бюлетини са преброени до момента. Има организирани нередности, организирани нарушения. Те надхвърлят всякакви допустими грешки“. Според неофициалните резултатите кандидатът на основата опозиционна Народно-републиканска партия Екрем Имамоглу води в Истанбул с 48,79 на сто от гласовете, докато Бинали Йълдъръм от ПСР изостава на второ място с 48,51 процента подкрепа. Според управляващата партия повторното преброяване може да промени окончателните резултати. Милиони турски граждани се изправиха пред избирателните урни миналата неделя, за да изберат местни органи на властта. Според неофициалните резултати ПСР води в 15 областни града и 24 по-малки населени места.", "date": "2019.04.07", "title": "Партията на Ердоган поиска ново преброяване на бюлетините в Истанбул"}
{"url": "http://www.cross.bg/barselona-myzika-stzenata-1601182.html", "text": "/КРОСС/ Дворецът на каталунската музика /Palau de la música catalana/ е построен в периода 1905-1908 г., по проект на архитекта Луис Доминик и Монтанер. Той е разположен на тясната улица Карер дел Палау де ла Музика, в историческия квартал на Барселона Сан Пере.Външната фасада на сградата е пищна, екстравагантна, с множество цветни декорации и детайли, които й придават изключителен блясък и импозантност. Тя съчетава елементи на различни стилове, например на традиционната испанска и арабска архитектура.Това, което отличава Двореца на музиката са модерните за времето си заоблени форми, а не традиционни прави линии. Сградата има асиметричен дизайн и богато украсени - екстериор и интериор - стъклени и керамични парапети, колони с цветна мозайка, както и скулптури на известни майстори от началото на XX век,  сред които композиции на летящи коне (пегаси), бюст на Бетовен и валкириите от прочутата опера на Рихард Щраус.Концертната зала разполага с 2200 места и е единствената в Европа, която е проектирана така, че през деня се осветява само от естествена светлина, за което допринася и уникалният стъклен витраж на тавана, дело на Антони Ригалт. Златно-синият стъклен купол пресъздава слънцето и небето.В центъра на сцената е поставено знамето на Каталуния, а около него 18 женски скулптури, изобразяващи гръцките музи, а над тях са разположени тръбите на органа, символизиращи мъжките хорови гласове.Надвисналите над сцената стъклени мозайки образуват огромна оранжева \"капка\", от която се изтеглят златни вълнообразни лъчи. Това е слънцето, пръскащо божествена светлина над тези, които с изкуството си възвишават душите на публиката, дошла да се потопи в музикалната магия.Дворецът на каталунската музика в Барселона е една от най-престижните концертни зали в света, която с годините се превърна в културен център, в който се провеждат различни културни събития, сред които оперни спектакли, симфонични, джаз и концерти с каталунска музика.От 1997 г. архитектурният шедьовър е включен в списъка на световното културно наследство на ЮНЕСКО.", "date": "2019.04.07", "title": "Дворецът на музиката в Барселона - шедьовър на каталунския модернизъм"}
{"url": "http://www.cross.bg/fonda-dzheiin-broii-1601181.html", "text": "/КРОСС/ 81-годишната Джейн Фонда официално е най-възрастната звезда, красила корицата на модната библия Vogue.Освен, че британският Vogue подготви за майския си брой три корици с Кейт Мос, той изненада своите читатели с ексклузивен брой в партньорство с LOreal Paris, на чиято корица е голямата Джейн Фонда. Броят се казва „The Non-Issiue“, като тази игра на думи ни намигва, че възрастта не трябва да бъде бариера, която да кара жените да се чувстват по-малко значими и пълноценни.Не, годините не са проблем. Нещо повече: Джейн Фонда категорично твърди, че отнема време, за да станеш и да се чувстваш млад. Младостта не е просто даденост – с времето човек се научава как да живее: „Обожавам годините! Нямате представа колко се радвам, че достигнах тази възраст, че съм живяла толкова дълго“, споделя легендарната актриса.Този брой е изключително важен за главния редактор на британския Vogue, Едуард Енинфъл: „За мен целта на Vogue никога не е била да показва хора в определена възраст, пол или етнос. Целта е многообразието. Но изглежда възрастта винаги е представлявала огромен интерес, затова в този ексклузивен брой решихме, че е важно да покажем великолепни жени, които са над 50“, казва той.Броят излиза на пети април, но списанието все пак издаде някои неща, които Фонда е казала в интервюто си: „Важно е да си дадем сметка, че възрастните жени са най-бързо развиващата се демографска група в света. Трябва да осъзнаем значимостта си“, твърди 81-годишната актриса.", "date": "2019.04.07", "title": "Джейн Фонда: Отнема много време, за да станеш млад!"}
{"url": "http://www.cross.bg/poroshenko-ykraiina-glasyvaneto-1601184.html", "text": "/КРОСС/ В неделя Централната избирателна комисия на Украйна обобщи официалните резултати от първия кръг на гласуването на президентските избори, който се проведе на 31 март.На заседание на ЦИК бе съобщено, че в резултат на обработката на електронни и хартиени протоколи от гласуването кандидатът на партията „Слуга народа“ Владимир Зеленски получи подкрепата на 30,24% от избирателите, а сегашният държавен глава Петро Порошенко, 15,95%, при избирателна активност от 62,8%, предава TACC.\"Процентът на гласовете, подадени за всеки кандидат по отношение на броя на избирателите Зеленски Владимир Александрович - 30.24% Порошенко Петър Алексеевич - 15.95%\", - каза ръководителят на ЦИК на Украйна Татяна Слипачук. Тя съобщи, че в гласуването на 31 март са участвали почти 18,9 милиона граждани на Украйна, от които над 5,7 милиона души са гласували за Зеленски, Порошенко е подкрепен от около 3,1 милиона избиратели. Едва сега двамата кандидати за президент официално имат право да започнат кампания преди втория кръг на гласуването, който е насрочен за 21 април. В същото време и двамата политици започнаха кампаниите си още преди обявяването на официалните резултати. Така в неделя сутрин Петро Порошенко в телеграмата напомни такъв момент от предизборната си програма като присъединяване на Украйна към ЕС и НАТО.", "date": "2019.04.07", "title": "Официално: Зеленски - 30,24%, Порошенко - 15,95%"}
{"url": "http://www.cross.bg/goryblyane-protest-zhitelite-1601185.html", "text": "/КРОСС/ Протест на жителите на столичния кв. \"Горубляне\" блокира за малко повече от час входа на София от булевард \"Цариградско шосе\". След 16.30 ч. се образува около 3-километрово задръстване, като то достигаше почти до началото на магистрала \"Тракия\".Акцията се проведе на ключовото кръстовище на булеварда между улиците \"Павел Косарев\" и \"Димитър Пешев\". Екип на Пътна полиция отбиваше движението при светофара на \"Врана\".Много от шофьорите избягвха задръстването, като отбиваха още при разклона за Околовръстния път.Причина за поредния протест на жителите на \"Горубляне\" е нареченото от тях \"принудително отреждане на терени за зелени площи\" и \"многогодишната дискриминация на нискоетажните квартали спрямо панелните жилищни комплекси\" покрай желанието на Столичната община да изгради върху 1250 декара Източен парк, граничещ с \"Младост\", \"Дружба\" и \"Горубляне\".Позицията им гласи, че Столичната община вече 23 години \"запазва\" имоти, без да ги обезщетява.", "date": "2019.04.07", "title": "Входът на София през \"Цариградско шосе\" беше блокиран за час заради протест"}
{"url": "http://www.cross.bg/cemena-ppez-longipbyuepn-1601166.html", "text": "/КРОСС/ Лoнгиpбюepн e нaй-ceвepният гpaд в cвeтa, paзпoлoжeн нa нopвeжĸия apxипeлaг Cвaлбapд, caмo нa 650 мили oт Ceвepния пoлюc. Taм в пpoдължeниe нa 4 мeceцa в гoдинaтa e нeпpoглeдeн мpaĸ. Гpaдът имa нaceлeниe oт eдвa 2100 дyши, a бpoят нa мeчĸитe e пoвeчe.B Лoнгиpбюepн в пoднoжиeтo нa плaнинaтa e paзпoлoжeнo и Глoбaлнoтo xpaнилищe, cтaнaлo извecтнo и ĸaтo нoвия Hoeв ĸoвчeг, cъбиpa нacлeдcтвo зa бъдeщитe пoĸoлeния.  Mecтoпoлoжeниeтo и дизaйнa нa тpeзopa зaщитaвaт cъxpaнявaнитe в нeгo ceмeнa нa paзлични pacтитeлни ĸyлтypи oт въздeйcтвиeтo нa cлънчeвa cвeтлинa, зeмeтpeceния, вyлĸaнични изpигвaния и вoйни.Цeлтa нa тoзи cĸлaд e в cлyчaй нa глoбaлнa ĸaтacтpoфa, xopaтa дa мoгaт дa взeмaт oт тaм ceмeнa и дa oтглeдaт coбcтвeни ĸyлтypи. Лoнгиpбюepн oбaчe вeчe нe e тoлĸoвa нeyязвим, ĸaĸтo пpeз 2008 гoдинa, ĸoгaтo oтвapя вpaти, пишe Вuѕіnеѕѕ Іnѕіdеr. Hopвeжĸия цeнтъp зa ĸлимaтични ycлyги пpeдyпpeждaвa, чe пoĸaчвaщитe ce тeмпepaтypи излaгaт нa pиcĸ ceйфa.Πoнacтoящeм тaм ce cъxpaнявaт 983 500 ceмeнa нa paзлични pacтeния oт пoчти вcяĸa cтpaнa в cвeтa. Te ca зaпeчaтaни в тpиcлoйни oпaĸoвĸи oт фoлиo, ĸoитo ca пocтaвeни в ĸyтии, зaтвopeни във вътpeшнocттa нa cъopъжeниeтo. Учeнитe мoгaт дa cтигнaт дo тaм пpeз 122- мeтpoв тyнeл, a зa дa дeпoзиpaт ceмeнa, тpябвa дa пpeминaт пpeз пeт вpaти cъc cиcтeмa зa cигypнocт.Teмпepaтypaтa в пoмeщeниeтo e -18 гpaдyca пo Цeлзий. Ho cвoдът e ĸoнcтpyиpaн тaĸa, чe дopи cиcтeмитe зa пoддpъжĸa дa ce изĸлючaт, ceмeнaтa щe ocтaнaт зaмpaзeни oщe 200 гoдини. Toвa ce дължи нa 90-мeтpoвaтa дълбoчинa, нa ĸoятo e paзпoлoжeнa зaлaтa зa cъxpaнeниe, a пoчвaтa тaм e зaмpъзнaлa пpeз цялaтa гoдинa.Ho тoзи вгpaдeн xлaдилeн мexaнизъм нe e тoлĸoвa cъвъpшeн, пpeдyпpeждaвaт aнaлизaтopи. Πpeз 2017 гoдинa peĸopднo виcoĸитe тeмпepaтypи дoвeдoxa дo cтoпявaнeтo нa мнoгo лeд, a в тyнeлa нa тpeзopa нaxлy вoдa.Oттoгaвa oбaчe тeмпepaтypи пpoдължaвaт дa ce пoĸaчвaт, пopaди измeнeниeтo нa ĸлимaтa и тoвa вoди дo paзмpaзявaнe нa вeчнo зaмpъзнaл лeд. Hoв дoĸлaд нa Hopвeжĸия цeнтъp зa ĸлимaтични ycлyги пpeдyпpeждaвa, чe бъдeщeтo нa Глoбaлнoтo xpaнилищe e нecигypнo. Toй пpeдвиждa oщe, чe тeмпepaтypитe щe ce пoвишaт дo -7 гpaдyca пo Цeлзий дo 2100 гoдинa, aĸo eмиcиитe нa пapниĸoвитe гaзoвe пpoдължaвaт дa нapacтвaт cъc ceгaшнитe тeмпoвe.Учeнитe oчaĸвaт oщe пoвишaвaнe нa гoдишнитe вaлeжи в paйoнa нa Cвaлбapд c 45% дo 65%. A пoвeчe вoдa oзнaчaвa тoпeнe, нaвoднeния и лaвини.Дopи eмиcиитe oт пapниĸoвитe гaзoвe дa бъдaт oгpaничeни cпopeд пpиeтoтo пapижĸo cпopaзyмeниe, ce oчaĸвa зaмpъзнaлaтa чacт дa ce cвиe c 45%, cтaвa яcнo oт дoĸлaд нa OOH.Учeнитe paзĸpивaт, чe ĸлимaтът в Лoнгиpбюepн ce зaтoпля нaй-бъpзo oтĸoлĸoтo във вceĸи дpyг гpaд нa Зeмятa. Зa дa ce cпpaви c ĸлимaтичнитe пpeдизвиĸaтeлcтвa xpaнилищeтo зa ceмeнa пoлyчaвa cĸъпи пoдoбpeния. Πocлeднитe oбнoвявaния вepoятнo щe нaдминaт 12 милиoнa дoлapa.Чacт oт пoдoбpeниятa вĸлючвaт изгpaждaнeтo нa нoв тyнeл зa дocтъп, ĸaĸтo и oбcлyжвaщa cгpaдa зa xлaдилни и aвapийни aгpeгaти.\"Baжнa и oтгoвopнa зaдaчa e oпaзвaнeтo нa гeнeтичния мaтepиaл, ĸoйтo e oт peшaвaщo знaчeниe зa глoбaлнaтa пpoдoвoлcтвeнocт\", e зaявил нopвeжĸият миниcтъp нa зeмeдeлиeтo Джoн Дeйл. ", "date": "2019.04.07", "title": "Лонгирбюерн cъxpaнявa ceмeнa нa pacтeния oт вcичĸи тoчĸи нa Зeмятa"}
{"url": "http://www.cross.bg/vuitton-louis-suzdavaneto-1601165.html", "text": "/КРОСС/ За тези, които са се интересували е ясно, че Louis Vuitton стартират със създаването на пътнически куфари.Затова не е изненада, че години след създаването, модната къща все така продължава да експлоатира темата за пътешествията и комбинацията на мода, тенденции и пътнически изделия.И докато ние се чудим дали да инвестираме в дамска чанта или куфар, Louis Vuitton решават драмата ни с един замах, комбинирайки двете.Вдъхновен от архивите на модната къща, креативният директор Никола Геские, създава Мини куфарчето за ревюто пролет-лято 2019.Малък и структуриран, моделът е решен в емблематичните цветове и брандиране на Louis Vuitton.Усещането за ретро вдъхновение е „парирано“ от модернистичния подход към дръжките и верижките, а този Best seller гарантира, че ще приковем всички погледи на улицата.", "date": "2019.04.07", "title": "Best Seller: Мини куфар от Louis Vuitton"}
{"url": "http://www.cross.bg/plovdiv-kyltyrata-stolitza-1601172.html", "text": "/КРОСС/ Хомофобски скандал удари Пловдив - Европейската столица на културата, пише \"Гардиън\".Изданието oотбелязва, че Пловдив, една от Европейските столици на културата през 2019 г., е засегната от хомофобски скандал след опит на местни официални представители да премахнат ръководителя на организационния комитет заради фотографска изложба с теми ЛГБТ общността.Представители в българския град, който съвместно с италианския град Матера са Европейска столица на културата през 2019 г., са обявили, че изложбата \"Балкан прайд\" през юли трябва да бъде отменена.Не искаме да се прави. И ние ще ги спрем, използвайки всички правни и, ако се налага, незаконни инструменти, казал Александър Сиди, депутат от ВМРО.В понеделник Общинският съвет ще гласува дали да препоръча да се уволни артистичният директор на фондация \"Пловдив 2019\" Светлана Куюмджиева.Изложбата ще включва снимки от проведени гей паради на Балканите, а също така ще бъдат организирани концерт и дискусионен форум. Те са организирани от Фондация GLAS.\"Това е същото като да проведеш гей парад в Пловдив. Много съм любопитен какво би се случило, ако учител направи грешката и изпрати ученици на изложбата. Какво ще видят? Как ще им обясни?\", коментира Борислав Инчев от ВМРО.Куюмджиева обяви, че намесата на общината е \"грозна провокация\" и подчерта, че проектът Европейска столица на културата изисква да се гарантира, че няма да има политическа намеса.Това сериозно ще навреди на репутацията и имиджа, които ние изграждаме през последните пет години. Подобна намеса в програмата може да бъде възприемана само като дискриминация и цензура, поясни тя пред британското издание.\"Гардиън\" цитира проучване на GLAS от март, което показва, че всеки един на трима българи смята, че няма проблем съседът му да е гей.\"Пловдив е малко или много консервативен град. Други проекти трябва да са приоритет\", смята Евелин Парасков, зам.-председател на Общинския съвет от групата на Съюз за Пловдив. Той подкрепя отстраняването на Куюмджиева. Според него основният проблем е липсата на прозрачност при харченето на общински средства за Пловдив 2019, а не толкова ЛГБТ съдържанието.", "date": "2019.04.07", "title": "Хомофобски скандал удари Пловдив - Европейската столица на културата"}
{"url": "http://www.cross.bg/slivnitza-nyama-postradali-1601167.html", "text": "/КРОСС/ Автобус се вряза в къща в близост до светофара на Дом Младост във Варна, информира БНР.По последна информация жертви няма, но има пострадали.Движението по булевард \"Сливница\", улица \"Вяра\" и улица \" Вярност\" не е спряно.Малко по-късно от пресцентъра на ОДМВР-Варна уточниха, че е катастрофирал автобус от градския транспорт по линия 7. Инцидентът е станал непосредствено след кръстовището на бул. \"Сливница\" и ул. \"Вярност\" в 13:40 часа.По първоначални данни до 14:30 ч. в болница са откарани водачът на автобуса, контрольорът и още петима граждани, включително две деца на 7 и 14 г. Всички пострадали са били контактни, но към момента все още няма точна информация за състоянието им.", "date": "2019.04.07", "title": "Автобус се заби в къща във Варна"}
{"url": "http://www.cross.bg/granitzata-preminat-tyrtziya-1601168.html", "text": "/КРОСС/ Правоохранителните органи са заловили 950 незаконни мигранти в северозападна турска провинция, докато са се опитвали да преминат границата със съседна Гърция, съобщиха източници от сигурността.Мигрантите се насочиха към Одринския вилает още от четвъртък вечерта, след като в , според които Турция е готова да им разреши да пресекат границата с Гърция.Турската полиция взе мерки за сигурност, за да не допусне подобни действия.Иранският мигрант Али Хюсеин потвърди, че „“. ”, добави той.Всички чужденци са били пренасочени към провинциалната миграционна служба в града.Турция е основният път за незаконните мигранти, които се опитват да преминат в Европа, особено след 2011 г., когато започна сирийската гражданска война.", "date": "2019.04.07", "title": "Турция залови близо хиляда мигранти край границата с Гърция"}
{"url": "http://www.cross.bg/puti-mesi-naii-mnogo-1601171.html", "text": "/КРОСС/ Голмайсторът на \"Барселона\" Лионел Меси стана футболистът с най-много победи в историята на испанското първенство. С инфарктния успех срещу \"Атлетико\" (Мадрид) в събота аржентинецът подобри рекорда на легендарния вратар на \"Реал\" (Мадрид) Икер Касияс.Меси постигна 335-aта си победа в Ла Лига. Той имаше нужда от 447 мача, за да подобри рекорда. Касияс има 334 победи в 510 двубоя през 16-те си сезона с мъжкия отбор на \"Реал\" (Мадрид).Меси държи купища значими рекорди в испанския футбол. Той е най-добрият реализатор в историята на Ла Лига с 414 гола. Втори с 311 е Кристиано Роналдо, който миналото лято напусна \"Реал\", за да се присъедини към \"Ювентус\".Меси е чужденецът с най-много изиграни мачове в Ла Лига, както и чужденецът с най-много шампионски титли - 9.\"Барселона\" почти сигурно ще стане шампион и тази година. Ако това се случи, Меси ще изравни Пири (10) на второто място и ще се доближи на две титли от абсолютния рекорд на Пако Хенто (12).Аржентинецът държи рекорда за най-много попадения в рамките на един сезон - 50.През този сезон той ще спечели за шести път в кариерата си голмайсторския приз \"Пичичи\", което ще го изравни с рекордьора Телмо Сара.Откакто играе за мъжкия отбор на \"Барселона\", Меси е спечелил 32 трофея - девет пъти титлата в Ла Лига, четири пъти Шампионската лига, шест пъти Купата на краля, седем пъти Суперкупата на Испания, три пъти Суперкупата на УЕФА и три пъти Световното клубно първенство.", "date": "2019.04.07", "title": "Mеси подобри рекорда за най-много победи в испанското първенство"}
{"url": "http://www.cross.bg/rekata-blusna-most-1601173.html", "text": "/КРОСС/ Ферибот се блъсна в мост над река в северния бразилски щат Пара. След удара във водата паднала 200-метрова отсечка от моста заедно с пътното платно.Не е известно колко души са пострадали, но свидетели твърдят, че два автомобила са паднали в реката. Мостът над реката е с обща дължина 860 метра.На този етап не е ясно как се е стигнало до удара на ферибота. Местни медии съобщават, че проверки на моста по-рано тази година са установили наличието на корозия по стълбовете на съоръжението.\n\t\t\t\t\t", "date": "2019.04.07", "title": "Ферибот се блъсна и унищожи мост над река в Северна Бразилия (ВИДЕО)"}
{"url": "http://www.cross.bg/mashinite-zayavi-predsedatelyat-1601176.html", "text": "/КРОСС/ Въпросът с наименованието \"Коалиция за България\" ще бъде обсъден в заседание на ЦИК. Няма как този въпрос да бъде решен днес. Това разккри пред БНР председателят на Централната избирателна комисия Стефка Стоева. Коментарът ѝ бе по повод на внесени в ЦИК доказателства от БСП за собствеността на марката \"Коалиция за България\". От левицата настояват комисията да не допусне регистрация на коалиция с такова име за евроизборите. Това стана след като АБВ подаде в ЦИК документи за регистрация на \"Коалиция за България\", като формацията включва АБВ и още шест партии. Стоева заяви, че до 1-2 дни Комисията ще излезе с решение по казуса. \"Постъпили са 6 заявления за регистрация. В момента идва седмото. Още в началото на работната седмица поставяме тези въпроси на обсъждане и гласуване\", обясни тя. ЦИК има категоричното намерение да се проведе машинно гласуване в 3000 секции, заяви председателят ѝ. Тя обаче отбеляза, че намерението не е достатъчно. \"Необходимо е цялостно съдействие на другите държавни органи и организации в държавата - всички, свързани с изборния процес\", каза председателят на ЦИК. \"Изпратени са писма до различни институции. Оказа се, че никой от тях не се наема да извърши одит и сертификация на машините. ЦИК остана единственият държавен орган, който въпреки липсата на изрични правомощия по закон, трябва да реши този проблем. Търсим различни варианти. Търсим помощта не само на БАН, но и на други специалисти от университетите и други, за да разрешим този проблем. От БАН ни отговориха, че могат да подсигурят екип с известни учени – имаме положителен отговор\", заяви Стоева относно сертификацията на машините за гласуване. От ЦИК са отправили официално запитване към Министерския съвет – \"Могат ли да посочат някой друг държавен орган, извън направилите отказ, който да може да сертифицира машините\". Чака се отговор, каза председателят на Комисията. Според нея това не е основание за евентуално оспорване на изборния резултат. Стефка Стоева заяви, че има достатъчно време за реакция относно доставянето и инсталирането на машините. Има и резервни варианти, каза тя и бе категорична, че няма риск в тази посока. По думите ѝ машини ще има във всичките 31 избирателни района. Вътре разпределението ще е с оглед на броя на гласоподавателите в населеното място. Тя обеща на българите, живеещи във Великобритания, че ще се направи всичко възможно да могат да подадат гласа си за евродепутати. \"Секции в държавите, които не са членки на ЕС, могат да се разкриват единствено в дипломатическите и консулските представителства\", посочи Стоева и допълни, че няма възможност за откриване на допълнителни секции.", "date": "2019.04.07", "title": "От БАН заявиха готовност за сертифициране на машините за гласуване"}
{"url": "http://www.cross.bg/parlamenti-tzveta-predsedatelite-1601175.html", "text": "/КРОСС/ Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС във Виена на 8 и 9 април 2019 г.Това съобщиха от пресцентъра на Народното събрание.Тема на първата сесия на форума ще бъде „Европейският съюз и неговите съседи“.През втория ден председателите на парламенти ще обсъдят темата „Европейският съюз пред европейските избори през 2019 г. – по-нататъшното развитие на сътрудничеството между националните парламенти и европейските институции“. Ще бъде приета и заключителна декларация на Конференцията.", "date": "2019.04.07", "title": "Цвета Караянчева ще участва във важна конференция във Виена"}
{"url": "http://www.cross.bg/novakov-paketa-mobilnost-1601158.html", "text": "/КРОСС/ Ще сезираме Съда на ЕС за пакета \"Мобилност\", заяви в предаването \"Брюксел 1\" на телевизия Bulgaria ON AIR евродепутатът от ГЕРБ Андрей Новаков. \"Има непропорционални мерки, както е връщането на камиона. За върнеш един камион от Белгия до Франция е едно, но да го върнеш от Белгия до България – съвсем друго. Очевидно е, че е с различни тежести за отделните държави членки и не е пропорционално. Второ, процедурата в ЕП беше нарушена – не ни дадоха да гласуваме собствените си поправки. Стана колега и призна, че нашите изменения и допълнения, които сме писали заедно с тях, са групирани само защото идват от България и отгоре пише Новаков, Курумбашев, Кючук или Джамбазки. Няма значение какво е съдържанието - вътре имаше самоизключващи се неща и ги групираха да ги гласуваме така просто за да могат да го претупат. За 10 минути гласувахме целия пакет\", обясни евродепутатът как е минало гласуването тази седмица на първо четене в ЕП. \"Надявам се един ден да отговарят за това, което са направили, защото това беше диктат на мнозинството. Гласуваха това да нарушат правилника и аз съм сигурен, че част от тези разпоредби ще паднат в съда\", коментира Новаков в разговор с Милена Милотинова. \"Европейската комисия, която внася пакета Мобилност, само преди 2 седмици публикува доклад, в който признава, че липсват 400 хиляди паркинга\", заяви Новаков, пояснявайки че и този аргумент не е взет предвид при бързото гласуване в ЕП. \"Само преди 2 седмици да отпадне точката, знаете, не ни стигнаха два гласа. А имаше решение, което беше оповестено на ръководството на ЕП да се пристъпи към гласуване само и единствено ако има солидно мнозинство\", коментира още евродепутатът. Според него това гласуване се използва само и единствено за политическа цел преди изборите, защото и гласувалите го са наясно, че пакетът няма как да влезе в сила сега. \"Предстоят преговори с Европейската комисия и Съвета, които аз очаквам, че ще се състоят есента/зимата на тази година. До края на този парламент от днес остава малко повече от седмица, в която е научна фантастика да може да започнат преговори, които обикновено отнемат 9-10 месеца, дори година, и те да приключат за 7 дни и да успеят да го върнат следващата седмица и да го гласува на второ четене,\" смята Новаков. \"Ако гласуваните от ЕП текстове по пакета Мобилност влезнат в сила за нас предстои агония. Ние няма да фалираме утре, ще фалираме постепенно за няколко години,\" каза за предаването \"Брюксел 1\" по телевизия Bulgaria ON AIR Красимир Сираков, собственик на малка транспортна фирма, член на Съюза на международните превозвачи.\"На демонстративното запалване на автомобила в Пловдив не изгоря един автомобил, а изгоря една идея: идеята, че България е пълноправен член на ЕС. На нас ни казаха: отидете си на село, това е положението. Вие нямате работа тук,\" каза още Сираков.", "date": "2019.04.07", "title": "Андрей Новаков: Ще сезираме Съда на ЕС за пакета \"Мобилност\""}
{"url": "http://www.cross.bg/ispaniya-vyatur-duzhd-1601163.html", "text": "/КРОСС/ Зимата се върна в обширни райони на Испания със сняг, дъжд и силен вятър. Днешната прогноза отново е за валежи в почти цялата страна и скорост на вятъра от 70 км/час.Валежите и ниските температури затрудниха движението по много от магистралите, предимно в северната част на Испания.", "date": "2019.04.07", "title": "Сняг, дъжд и силен вятър в Испания"}
{"url": "http://www.cross.bg/ptitzi-godina-gradove-1601161.html", "text": "/КРОСС/ Небостъргачите убиват до 1 милиард птици на година в САЩ, са установили учени.Експерти са изчислили, че най-малко 100 милиона и до 1 милиард птици умират на година в САЩ при сблъсък във високи сгради, особено небостъргачи, които предимно са със стъкло и светлини. В новото изследване природозащитниците отбелязват, че сега знаят по-добре в кои градове загиват най-много птици, пише \"Гардиън\".Чикаго, където има много небостъргачи, предимно със стъклена фасада и е най-натовареното място в САЩ по време на миграцията, е най-опасният град за птиците. Повече от 5 милиона птици от най-малко 250 различни видапрелитат над центъра на града всяка есен и пролет.Известните небостъргачи в Манхатън, Ню Йорк, са другият смъртоносен капан за птиците, особено за тези, които мигрират.Повечето птици в САЩ мигрират през нощта, когато е прохладно и спокойно. На учените отдавна им е известно, че светлината привлича птиците и заради това те летят над осветени градове през нощта, но незнаещи за опасната територия.Всеки град със сгради със стъклени конструкции и светлини през нощта е причина за висока смъртност при птиците, но някои градове са по-опасни от други.Лабораторията по Орнитология на Университета в Корнел публикува класация с най-опасните градове за мигриращите птици.Хюстън и Далас, които се намират на най-използваните миграционни пътища, се нареждат след Чикаго като най-смъртоносните градове за птиците. Ню Йорк, Лос Анджелис, Сейнт Луис и Атланта също са заплаха за мигриращите птици.Авторите на изследването отбелязват, че не се опитват да критикуват хората и градовете, а просто да предоставят информация, която може да помогне.Неправителствената природозащитна организация New York City Audubon провежда \"изследвания за наблюдение на сблъсъците\" през септември и април всяка година, като изпраща десетки доброволци по улиците на града да отчитат броя на загиналите птици. Организацията е изчислила, че 90 000-200 000 птици загиват при сблъсък в сгради в Ню Йорк всяка година.На национално ниво центърът за мигриращите птици Smithsonian е изчислил, че между 100 милиона и 1 милиард птици загиват на година. За тази статистика са използвани данните на различни организации в страната.Друго проучване на Мичиганския университет е установило, че най-често се блъскат в сгради врабчета и пойни птици.", "date": "2019.04.07", "title": "Небостъргачите убиват до 1 милиард птици на година в САЩ"}
{"url": "http://www.cross.bg/maslo-vitamin-kiselina-1601162.html", "text": "/КРОСС/ Гхито представлява пречистено краве масло, от което са отстранени водата и протеините и се състои единствено от мазнини, предимно наситени. Това го прави подходящо за готвене на високи температури.1. Силни кости - Това масло е една от малкото храни, които са богати на витамин К, особено на витамин К2. Витамин К2 е необходим, за да помогне на тялото да използва минерали, включително калций. В действителност, този мощен витамин изгражда костите по-ефективно от калций. Поддържането на подходящото ниво също може да предпази от разпадане на зъбите. Друга функция на разтопеното масло е да поддържа смазването на ставите и съединителната тъкан, като увеличава гъвкавостта.2. Засилена имунна система - Гхи маслото е богато на витамин А, което помага да се премахнат свободните радикали в тялото. Витамин А е отговорен и за поддържането на функционирането на имунната система. Това не е всичко! Витамин А е мощен антиоксидант, който може да помогне за предотвратяване на някои видове рак, особено улцерозен колит, който иначе би могъл да доведе до рак на дебелото черво .3. Повишава нивото на енергия - Тъй като експертите препоръчват на спортистите да използват Гхи като постоянен източник на енергия, може би трябва да следваме същите съвети. Мастните киселини на това масло се обработват бързо от черния дроб и се изгарят като енергия. В допълнение към увеличаването на метаболизма и енергийните нива, това масло помага при усвояването на мазнините от мастноразтворими витамини като А, D, Е и К, които увеличават издръжливостта 4. Антиоксидантно действие - По време на преработка, маслото може да издържи на по-високи температури в сравнение с кокосово масло, или зехтин. Това означава, че когато температурата се повиши до точката на кипене, то няма да се разпадне на свободни радикали. Тези свободни радикали са нестабилни молекули, които създават дисбаланс в тялото и са причина за преждевременно стареене и рак. Ето защо, когато консумирате разтопено масло, рискът от увреждане на тялото от свободни радикали е изключително нисък. 5. Подобрява храносмилателната система - Проучванията показват, че хората с храносмилателни проблеми, не произвеждат олеинова киселина. Тъй като доброто храносмилане е ключът към доброто здраве, важно е да включите храни, богати на маслена киселина във вашата диета, за да подпомогнете храносмилането. Тази киселина подхранва клетките в червата, намалява изтичането на неразградени хранителни частици и помага при възстановяването на стената на лигавицата. 6. Намалява възпалението - Олеиновата киселина е една от основните мастни киселини, с които тялото трябва да се бори с възпалението, особено в стомашно-чревния тракт. Пациентите, страдащи от улцерозен колит, болест на Крон, или други възпалителни чревни заболявания, трябва да включват масло Гхи в диетата си. И според Аюрведа това масло има ефект върху ставите и може да помогне за облекчаване на възпалението, смазване на ставите и премахване на сковаността на артритните стави. 7. Здрава кожа - Естествените свойства на маслото от Гхи ще помогнат за поддържане на хидратирането на кожата за дълъг период от време. Сухата кожа ускорява преждевременното стареене, включително бръчки, фини линии и увиснала кожа. ", "date": "2019.04.07", "title": "Вълшебните свойства на маслото Гхи"}
{"url": "http://www.cross.bg/myasto-stryva-sveta-1601180.html", "text": "/КРОСС/ Туризмът е скъпо начинание. Между полети, хотели, ястия, превоз и изобилие от клопки за туристите, трудно е да поддържате строг бюджет, когато пътувате в друга държава.Още по-трудно е, ако не проучите предварително как стоят нещата.В наскоро публикувания доклад за конкурентоспособността на туризма, Световният икономически форум класира 141 държави на база цената на посещението им от туристи.Вземат се предвид аспекти като средна цена на полетите от и до съответната дестинация, средната цена на настаняване в хотел, цената на живот, цените на горивата и паритетът на покупателната способност (ППС)*.Полезно е да знаете цената на посещаването на дадено място, можете да си разпределите бюджета подобаващо, така че да не се налага да отивате на стоп обратно до летището.Забележка: цените на хотелите и горивата са конвертирани на база щатски долари и информация от Световната банка и може да варират.ППС е пресмятан спрямо националната валута.*Пример на ППС: Ако ППС в САЩ е 1, а ППС в Полша е .6, то чаша кафе в Полша е 40% по-евтина, отколкото в САЩ, пресметнато в полски злоти. ППС е базиран на БВП на съответната икономика.Полетът до Финландия няма да взриви бюджета ви, защото страната е на 30-о място от 141 икономики по най-евтини самолетни билети. Престоят в първокласен хотел ще ви струва средно $123.40 на нощувка, което поставя страната на 39-о място по ниски цени.Минусите: ППС във Финландия е 20% по-голям от САЩ — което я запраща на 134 място по този критерий. Освен това бензинът е цели $7.86 за галон, 131 място по цена от 141 възможни.Ирландия е на 79-о място от 141 икономика по достъпност на самолетните билети, което я прави средна дестинация за полети. Първокласен хотел струва около $126 на нощувка, което я поставя на 46-о място в тази категория.ППС обаче ще ви засегне тежко, тъй като стоките и услугите в Ирландия струват 10% повече, отколкото в САЩ, което я поставя на 124-о място. Бензинът струва $7.63 за галон (128 място).Сейшелите са островна държава в Индийския океан, между Сомалия и Мадагаскар. Полетите не са особено евтини, като Сейшелите са на 89-о място от 141 възможни по достъпност на въздушния превоз.Ако желаете да отседнете в хотел на Сейшелите, може да очаквате да платите средно $374.70 на нощувка, което поставя острова на 101-во място от 102 икономики, за които са били достъпни данни.ППС в Сейшелите е .6, което означава 40% по-евтино от САЩ, но все пак страната е на 84-а позиция в общото класиране. Бензинът струва $5.62 за галон (82 място).Полетът до Канада не е евтин - 130 място от 141. Хотелът в Канада струва средно $124.40 за нощувка, което отрежда на страната 41-ва позиция в тази категория.Стоките и услугите в Канада — според ППС — са приблизително с 20% по-скъпи от САЩ, което отрежда 132-ра позиция по този критерий. Бензинът струва $5.98 на галон (60 място).Средната цена на хотелска стая в азиатската държава е $185.20 (80-а позиция в класирането). Бензинът струва около $3.93 за галон, което изтласква страната на 30 място по този критерий.Световният икономически форум не е могъл да определи цените на самолетните полети или ППС на Мианмар.Германия е на 110-о място от 141 икономики по цена на полетите. Стая в първокласен хотел струва $125.90 на нощувка, което отрежда на страната 44-о място.По отношение на ППС, стоките и услугите в Германия са приблизително равни като цена със САЩ (тоест чаша кафе например струва също толкова), което отрежда на Германия 121-о място в класирането. Галон бензин в Германия струва цели $7.40, така че по този критерий тя е на 122-ро място.Полетите до китайския регион на Хонконг са относително евтини (41-во място в света). Но ако желаете хотел, бъдете готови да платите средно $229.50 (94-а позиция в класирането).Стоките и услугите в Хонконг са с 30% по-евтини от САЩ, с ППС .7, но като цяло страната е на 101-ва позиция по този критерий. Бензинът струва убийствените $8.16 за галон, което отрежда на страната 135-а позиция от 141.Полетите до Исландия са много евтини - страната заема 19 място по този критерий в света. Стоките и услугите, съобразно ППС 1.1, са с 10% по-скъпи там, отколкото в САЩ (124-а позиция в класацията).Бензинът струва около $7.52 за галон (125-о място).Световният икономически форум не е успял да определи средната цена на хотелите в страната.Карибският остров Барбадос залага на приемливи цени на самолетните билети, които му отреждат 52 място в света. Това обаче се компенсира доста от цените на хотелите, които струват средно $337.50 за нощувка — което го запраща на 100-то място.ППС е еквивалентен на този в САЩ (1), страната е на 118-о място в това отношение. Бензинът струва $4.72 за галон, наравно с няколко други държави за 48-а позиция в света.Посещаването на страната със самолет е сравнително скъпо (97-мо място). Първокласен хотел струва средно $137.50 за нощувка, което отрежда на страната 54-0 място.ППС е с около 10% по-голям от САЩ, което води до 125-а позиция (1.1). Холандският бензин е сред най-скъпите от всички проучени икономики (3-о място по висока цена). Галон петрол струва $8.80, което класира Холандия на 139-о място от 141 държави.Ако желаете да посетите западноафриканската държава Сенегал, бъдете готови да платите сериозно. Полетите до Сенегал са на такава цена, че страната е на 136-о място от 137 икономики, за които са налични данни.ППС в Сенегал обаче е 50% по.малък от САЩ (.5), и страната е на 49-о място като цяло. Бензинът струва около $6.50 за галон (98-мо място от 141 възможни).Средната цена на хотелите в Сенегал не е могла да бъде определена.Австрия се класира на 125-о място по цени на полетите и на 45-о по стойност на настаняване в хотел, като стаите струват средно $125.90 за нощувка.Стоките и услугите в Австрия са с около 10% по-скъпи от тези в САЩ, а като ППС Австрия е на 127-мо място. Бензинът струва $6.84 за галон, 111-а позиция в общото класиране.Италия се класира на 83-о място по цени на самолетните билети, а хотелска стая ще ви струва $170.50 за нощувка (76-о място в света).По отношение на ППС, Италия е на едно и също ниво със САЩ, като заема 120-о място в света. Цената на бензина в Италия е стряскащите $8.61 за галон, което я запраща в дъното на класацията по този критерий - 137-мо място.Шведите могат да се похвалят, че са на 26-о място по евтини полети в света, но горе-долу с това се изчерпват изгодните аспекти на престоя там. Те са на 70-о място по цена на настаняване в хотел, като средна нощувка ще ви струва $159.80.Освен това, стоките и услугите в Швеция са с 30% по-скъпи от САЩ, което й отрежда 135-о място. Бензинът струва $7.93 за галон (133-а позиция от 141 възможни).Датчаните са на 57 място по евтини полети и предлагат настаняване в хотели средно срещу $150.20 за нощувка (66-а позиция).Туристите обаче страдат доста по отношение на ППС, тъй като датските стоки и услуги са с около 40% по-скъпи, отколкото са свикнали американците. Дания също така е на 128-мо място по цени на бензина, като галон струва около $7.63.Израел е на 77-а позиция в света по цени на самолетни билети, и на 83-о място по стойност на настаняване в хотел, като стаите струват средно $201.30 за нощувка.Благодарение на 10% разликата в ППС, стоките и услугите в Израел са малко по-скъпи, отколкото в САЩ - индекс 1.1 (126-о място). Въпреки че е в Близкия Изток, бензинът в Израел струва $7.59 за галон, което го оставя на 127-мо място.Полетите до Норвегия са относително евтини, като скандинавската държава се класира на 21-во място в света по евтини полети. Средната стойност на престой една нощ в хотел е $151.70, тоест 67-мо място в света.Що се отнася до ППС, норвежците са на предпоследно място в света - 138-а позиция. Стоките и услугите там са с 50% по-скъпи от сравнимите в САЩ. Норвегия е на предпоследно място по цени на бензина в света, изпреварена само от Турция. Средната цена на галон бензин? $9.56 (140-о място).Не твърде изненадващо, полетите до изолирания австралийски континент са сред най-скъпите в света (127 място от 141 възможни). Настаняването в хотел е по-разумно като стойност, но все пак е сравнително скъпо - $162.30, 74 място.По отношение на ППС, Австралия е на абсолютно последното възможно място - 139 позиция (Аржентина и Мианмар не са могли да бъдат класирани по този критерий). Средната стойност на стоките е с 50% по-голяма, отколкото в САЩ. Австралийският бензин е по-евтин - $5.25 за галон, което го поставя на 68 място в света.Франция пробива в челната тройка, донякъде заради стойността на самолетните полети, които я поставят на 114-о място в света. Престоят в добър френски хотел струва средно $219.80 за нощувка, което отрежда на Франция 93-о място от 102 икономики, за които са били налични данни.Стоките и услугите във Франция са с 10% по-скъпи от САЩ, страната е на 128-ма позиция с 1.1 ППС. Бензинът струва $7.21 за галон, тоест в този аспект страната е на 118-о място в света.Ако желаете да посетите Обединеното кралство, избягвайте полетите. Великобритания е на абсолютно последна позиция по отношение на цени на самолетните билети, което прави полетите дотам най-скъпи в света. Хотелските стаи са на по-разумната цена от $139.10, което дава 56-а позиция в света.ППС във Великобритания е с 10% по-голям от САЩ, което прави стоките и услугите малко по-скъпи (123-о място). Бензинът струва цели $8.20 за галон, което оставя страната на 136-о място в света.Швейцария е най-скъпата държава в света, която да посетите. Полетите до там далеч не са от евтините, тъй като по цени на самолетните билети страната се класира на 101-во място в света. След като стигнете дотам, очаквайте хотелът да ви струва средно $241.60 на нощувка, тоест 97-мо място от 102 проучени икономики.ППС в Швейцария е 1.5 (137-ма позиция), тоест стоките и услугите там ще ви струват с 50% повече, отколкото в САЩ. И, накрая, бензинът струва $7.10 за галон, което отрежда на алпийската държава 117-о място в света.Някои от тези места са сред най-популярните туристически дестинации в света. Преди обаче да се качите на самолета дотам, уверете се, че си носите достатъчно пари...", "date": "2019.04.07", "title": "Най-скъпите страни за туристи"}
{"url": "http://www.cross.bg/gerb-nego-iskren-1601164.html", "text": "/КРОСС/ „Пламен Георгиев беше подложен на атака, след която трудно би се обяснило неговото оставане на позицията, дори да е абсолютно невинен“. Това заяви пред БНР Искрен Веселинов – депутат от ВМРО и зам.-председател на парламентарната група на „Обединени патриоти“. „Това е една от най-неприятните равносметки в целия този „гейт“, защото медиите и натискът върху участниците често са преди да се видят фактологиите или пък се виждат безброй фактологии, но не се произнася нито един орган, който да ги обобщи и да излезе с експертно заключение. Моралната щета е сериозна. Действително може би ще трябва да се търси вариант, при който самият орган да бъде рестартиран, за да има доверието на гражданите“, обясни той в предаването „Неделя 150“. По думите му ако има и най-малка оценка за съмнение би следвало да се търси и отговорност. Според него реакцията на ГЕРБ след скандала е обичайната: „Когато има скандал, ГЕРБ се опитват да го спрат с цената на хората, които са подложени на атака. В някои случаи има основание, в други – не. Това е тактиката на Борисов от началото на неговото присъствие във властта. Тя очевидно работи и снема напрежението. Явно така ще бъде до края“. Според него скандалите се превърнаха в начин на правене на политика: „Липсата на идеи се компенсира с нови и нови скандали. Тези скандали раждат само омерзение и хората се разочароват от политиката изобщо, от институциите, от държавността. Затова те са опасни и представляват проблем за държавата и за правенето на политика като цяло“. Веселинов коментира и законодателните инициатива на ГЕРБ и ДПС: „Този дух на натиск чрез скандал и играта ва банк на опозицията БСП, които напуснаха парламента, правят ДПС все по-значими. ГЕРБ в стремежа си да ги спечелят и да останат в залата, правят грешка след грешка, включително по теми, които по принцип идейно не ги смятат за свои. Примерно с преференциите – ГЕРБ печели най-много от преференциите“. Депутатът от патриотите обаче бе категоричен, че има теми, които евентуално биха поставили коалицията под въпрос. Говорейки за скандали и апартаменти, не говорим за основните проблеми на държавата, каза Искрен Веселинов, визирайки проблемите, свързани с ромите. Според него социалната система трябва да промени своята философия. „Следващата задача, която трябва да си поставим, е излекуване на тези общности от чувството за безотговорност. Трябва да е ясно, че за всяко нарушение следва наказание“, категоричен е депутатът от „Обединени патриоти“. Веселинов подчерта, че имат предложения за общо явяване на европейските избори и от НФСБ, и от „Атака“. Според него обаче коалирането трябва да е на трите партии, в противен случай това може да премахне възможността за бъдещо евентуално обединение на патриотичните формации от „Обединени патриоти“. В този смисъл Искрен Веселинов смята, че е по-добре всяка от партиите да се яви поотделно на евровота.", "date": "2019.04.07", "title": "Искрен Веселинов: ГЕРБ правят грешка след грешка"}
{"url": "http://www.cross.bg/airbnb-gurtziya-sobstvenitzite-1601169.html", "text": "/КРОСС/ След десетгодишно свободно падане на фона на дълбоката рецесия секторът на недвижимите имоти в Гърция преживява възраждане, стимулиран от Airbnb треската, казват експерти в сектора и местни жители, цитирани от AFP и Le Figaro.На две крачки от Акропола Димитра Дионисопулу, която живее в квартал Кукаки, разказва за „ежедневен шум от ремонти, пълни с чакъл контейнери на всеки ъгъл на улицата или тракане на куфари на колела“. Популярният квартал, който се намира на един километър от популярния античен паметник в Атина, заемаше през 2016 г. пето място в класацията на платформата Airbnb на най-желаните квартали в света с повишение на посещенията от 800% спрямо 2015 г.В момента в списъка на платформата има стотици апартаменти в Кукаки. Цените на наемите са се удвоили, а много семейства са принудени да напуснат от собствениците, търсещи свежи пари, разказва 50-годишната Дионисопулу. „Най-малко три познати семейства бяха прогонени в последно време“, споделя тя. Мълниеносното увеличаване на търсенето в Airbnb във всички части на Гърция наложи приемането на правила, задължаващи собствениците да декларират приходите от тази дейност макар и със закъснение, отбелязват експерти.Ангелос Скиадас, който е председател на Асоциацията на наемателите, казва, че „треската около Airbnb е стигнала дори до предградията на Атина, които не са интересни за туристите“. „Собствениците смятат, че Airbnb е решение на всички проблеми, някои използват платформата, за да оказват натиск на наемателите“ и да увеличават наема, подчертава той.Явлението, което Ангелос Скиадас определя като „имотен балон“, води до недостиг на жилища, особено на туристическите острови, където чиновници, преподаватели и студенти вече не намират достъпно жилища след май – началото на туристическия сезон.Хотелиерите считат, че положението е „неконтролируемо“ - 76 хил. имота в Гърция са обявени на сайта на Airbnb, показва изследване на компанията Grant Thornton по поръчка на Гръцката камара на хотелиерите. Изследването показва повишаване на наемите с 9,3% на годишна основа през 2018 г., което засяга преди всичко хората с ниски доходи, пенсионерите и семействата с един родител. Но мненията остават разделени. Стратос Парадиас, председател на Асоциацията на собствениците, подчертава, че споделянето на жилища, особено чрез Airbnb, “възроди сектора“.Между 2008 и 2017 г. цените на недвижимите имоти са намалели с над 40% и започнаха да се повишават едва миналата година, сочат данни на Гръцката национална банка. Сезонното наемане на жилища „ще продължи, това създава работни места и приходи най-вече за хората, които не могат да плащат данъците и дълговете си“, смята Стратос Парадиас, чиято асоциация включва 55 хил. членове. Според него тази дейност е допринесла за рекордния туризъм, който Гърция регистрира през последните години. „Посетителите вече се възползват от достъпните цени“, допълва той.“Хотелите не могат да отговорят на търсенето“, подчертава Парадиас и напомня, че заради кризата „десетки хиляди апартамента остават неизползвани“, тъй като собствениците нямат пари да ги ремонтират. Според Airbnb в момента са обявени 8 хил. жилища в центъра на Атина на средна цена от 67 евро на нощувка, като 1200 от тях се намират в близките до Акропола квартали. Сред собствениците има стотици чужденци, най-вече китайци, руснаци и израелци, които са се възползвали от програмата „златна виза“, приета през 2013 г., която дава право на пребиваване при закупуване на имоти на стойност над 250 хил. евро, припомня Лефтерис Потамианос, ръководител на агенции за недвижими имоти. Чуждестранните инвеститори в имоти в Гърция са регистрирали забележителен ръст през последните две години – 172% на годишна основа през 2018 г. (1,35 млрд. евро) и 86,5% миналата година, сочат данните на Гръцката централна банка.„Понякога се купуват цели апартаменти, пазарът полетя“, не крие задоволството си Лефтерис Потамианос. Димитра Дионисопулу обаче остава критична. Жителката на квартал Кукаки е отдала под наем свой апартамент на държавен служител. Тя отказва да го изгони по етични причини. „В страна, в която цените растат, а заплатите намаляват, как да повиша наема? За нещастие не виждаме ситуацията в нейната цялост, а само през собствения си интерес“, възмущава се тя.", "date": "2019.04.07", "title": "Airbnb треската събужда замрелия жилищен пазар в Гърция"}
{"url": "http://www.cross.bg/novi-prezhivyavaniya-obichate-1601154.html", "text": "/КРОСС/ Когато ви попитат защо пътувате, можете да изредите милион причини:Искам да обърна особено внимание на тази точка – личностното израстване и трансформацията, която се случва вътре, защото e по-трудно да се изрази, освен ако не се замислите сериозно върху това, пише Ник Дарлингтън за LifeHack. Знам, че съм се мъчил да го изразя с думи, когато се върнах от пътешествие сам с раница на гръб преди година. Бях преживял огромна личностна промяна. Но как може да се опише тя на хартия?Нека анализираме няколко общи характеристики на хората, които обичат да пътуват. Имайте предвид, че много от тези черти не са вродени – те се изграждат и развиват, колкото повече пътува човек. И ако сте начинаещ пътешественик, най-добрият съвет, който мога да ви дам, е просто да се гмурнете. Пътуването ще ви промени към по-добро. Без съмнение. Пътуването най-често включва впускане в непознатото. То включва отиване на ново място, среща с нови хора и нови преживявания. Като пътешественици ние имаме приключенски дух. Той е част от нашата същност и колкото повече пътуваме, толкова повече чувстваме този дух. Пътешествието е нормалното за нас. Имаме силно чувство на емпатия. Това е кулминация от нашите многообразни преживявания, различните култури, с които се срещаме и многообразието на хората, с които се срещаме. Споделяме истории със случайни непознати. Работим най-различни работи, от барман до чистач. Преживявали сме трудни времена – например да ни изоставят сами или да откраднат всичкия ни багаж. Всички тези преживявания и срещи ни позволява да приемем и да оценим различията между хората. Те ни позволяват да видим света различно и да видим нещата от гледната точка на другия. Когато се движим от място на място и срещаме нови хора ние непрекъснато виждаме как научаваме нови неща (волно или неволно). Развиваме силно любопитство към всичко и желание да учим нови неща – независимо дали това са културни обичаи или нови умения. Когато пътуваме, единствената константа е промяната. Непрекъснато сме заобиколени от нови места и хора. С времето се научаваме да приветстваме тези промени. Когато срещнем нов човек, сме наясно с факта, че този човек има свой маршрут в съзнанието си и вероятно няма винаги да е наоколо. Промяната се превръща в нов начин на живот. Себепознанието се отнася до степента, в която сме наясно със собствената си личност и характер. Това е първата стъпка от развитието на емоционалната интелигентност и се оформя от нашите преживявания. Като пътешественици, ние черпим от разнообразен спектър от преживявания, тъй като той е свързан с хората и културите. Честото пътуване и размисълът за тези преживявания развива по-високо самосъзнание. Докато пътуваме, ние не спираме да се изтръгваме от зоната си на комфорт. Срещаме нови хора в хостели. Правим планове, докато сме в движение. Преодоляваме предизвикателства, например как да се справим, когато ни откраднат парите (цялата ми сметка беше изпразнена в Нова Зеландия). Всичко това подобрява увереността ни в собствените си способности, в умението да се справяме с предизвикателствата по пътя. Пътуването развива самочувствието ни.Може да не изглежда очевидно, че пътешествениците са наблюдателни. В крайно сметка има твърде много впечатления, които трябва да поемем при придвижването от място на място. Умовете ни може би филтрират твърде много информация, за да предотвратят претоварване?Ако се замислите, тъкмо това е причината да бъдем наблюдателни. Свикваме с множеството впечатления. Със сетивното претоварване, ако щете. С гледките. Местата. Хората. Мозъците ни са свикнали да приемат много повече и като резултат, филтрираме по-малко. Научили сме се да наблюдаваме повече. И имаме много по-малко разсейващи фактори като мобилни телефони и лаптопи.Благодарността е основата, от която идва умението да цениш. Когато пътуваме, често попадаме на други хора, които живеят в крайна бедност. Това ни прави по-благодарни за нещата, които имаме. За това, че имаме какво да ядем. За това че изобщо можем да си позволим да пътуваме. Лесно е да се забрави. От чувството на благодарност развиваме по-добро умение да ценим всичко. Откриваме красота в нещата, които по-рано сме приемали за даденост. Приемаме, че чинията с храна ни осигурява необходимите хранителни вещества. Признаваме нейната стойност. Благодарни сме, че имаме тези туристически обувки, които подкрепят краката ни поход след поход. Ценим приятелите и близките у дома. Оценяваме ги повече. Когато пътувах и пристигнах в Нова Зеландия, нямах много пари, но се справих с тях, за да организирам работата и настаняването си. Когато пътуваме, осъзнаваме, че сами в широкия бял свят. Отговорни сме за всяка стъпка и всяко действие, което предприемаме. За това къде отиваме, за местата, които виждаме, хората, с които общуваме. Учим се да се справяме с всякакви предизвикателства, които могат да се изправят на пътя ни, независимо дали трябва да се оправяме с визите, да се настаняваме или да намерим работа.Пътуването изисква от нас непрекъснато да се адаптираме – към нови среди, преживявания и хора. Пътуването в нова страна, която има различна храна, езици и начин на живот, изисква да адаптираме навиците си на хранене, да научим поне донякъде езика и да функционираме при нови закони. Промяната е непрекъсната и се налага непрекъснато да се адаптираме. Използвайте това в CV-то си, когато кандидатствате за работа и някой може да се усъмни в способностите ви да се адаптирате към новото работно място.  ", "date": "2019.04.07", "title": "11 общи характеристики на хората, които обичат да пътуват "}
{"url": "http://www.cross.bg/raeva-vsichki-nova-1601159.html", "text": "/КРОСС/ Президентът на Българската федерация по художествена гимнастика Илиана Раева покани всички зрители в „Арена Армеец” в София на Световната купа, за да подкрепят родните състезателки в предстоящото им изпитание, пише gong.bgСъстезанието, което ще се състои от 12 до 14 април, ще се излъчва изцяло на живо по NOVA SPORT, а част от надпреварата в събота и неделя ще можете да гледате и по NOVA. Много любопитни материали за Световната купа ще откриете и в GONG.BG. Илиана Раева беше гост в NOVA, в което разказа повече подробности за представянето на грациите в Пезаро, Италия. Ансамбълът спечели сребро в многобоя, а Боряна Калейн бронзовмедал в многобоя.„Всички са много щастливи, в последните три дни до днес, изживяхме много емоции и заради международния турнир София Къп, на който спечелихме общо 18 медала. За десерт спечелихме сребърен медал на ансамбъла и бронз на Боряна, което е много-много голям успех”, сподели Илиана Раева. „Разговарях с Весела Димитрова и тя каза, че съдийството в Италия е било фантастично, защото ни дадоха точно толкова за трудност, колкото изиграхме. Русия винаги ни е подкрепяла в последните години. За нас този старт беше много важен, защото е първи старт за ансамбъла. Всички коментари на специалистите са, че имаме много силни гимнастички.”„Един ваш колега нарече момичетата диаманти, толкова са различни и ярки, че настина са диаманти. Националният отбор на България е свързан с много голям труд и ние трябва да ги възпитаваме в това отношение. Състезателят трябва да се възпитава, да се състезава. Но когато отидеш на състезание, тогава е само психология.” „Момичетата са пределно мобилизирани, знаят, че предстои една много тежка година. Всички специалисти от началото на година коментираме един драстичен напредък от всички отбори, няма по-хубаво от силна конкуренция, от много държави. Момичетата ще се опитат да покажат най-доброто от себе си. Много тежка битка”, добави още Раева.", "date": "2019.04.07", "title": "Раева: Предстои ни тежка битка, момичетата са готови"}
{"url": "http://www.cross.bg/kontrol-migranti-zaradi-1601160.html", "text": "/КРОСС/ Австрия ще удължи граничния контрол с Унгария и Словения най-малко до ноември. Информацията разпространява \"Ройтерс\", позовавайки се на австрийската новинарска агенция APA, която пък цитира писмо на вътрешния министър до Европейската комисия.В писмото до Комисията австрийският силов министър Херберт Кикъл посочва като причина високият брой нелегални мигранти и \"скритата заплаха от тероризъм\", свързана с вероятността екстремисти от ДАЕШ (\"Ислямска държава\") в Сирия и Ирак да пристигнат на Стария континент.Кикъл, член на крайнодясната Австрийска партия на свободата, очаква броят на задържаните мигранти по така наречения Балкански коридор да се увеличи.Граничните проверки изтичат на 11 май.Австрия, Германия и други държави в Шенгенската зона, където обикновено няма гранични проверки, въведоха извънредни мерки през 2015 г., след като 1 милион бежанци и мигранти навлязоха в Европа.Докато Комисията призовава да се намерят решения за засилване на външните граници на ЕС и възстановяване на свободното пътуване в Шенгенското пространство, шест държави в зоната, включително Франция, Швеция, Австрия и Германия, продължават да налагат граничен контрол заради заплаха за сигурността им, породена от миграцията.През последните дни Гърция засили граничния контрол заради мигрантски натиск. Българските власти не изключват изпращане на армията в подкрепа на гранична полиция. ", "date": "2019.04.07", "title": "Австрия удължава граничния контрол заради мигрантите и заплахата от терор"}
{"url": "http://www.cross.bg/predsedatel-bulgariya-koalitziya-1601157.html", "text": "/КРОСС/ „Коалиция за България“, съставена от 7 политически сили, внесе в ЦИК документите за регистрация за европейските избори на 26 май.Листата на формацията е оглавена от проф. Боян Дуранкев.Седем са политическите сили в „Коалиция за България“ - ПП “АЛТЕРНАТИВА ЗА БЪЛГАРСКО ВЪЗРАЖДАНЕ” с председател Румен Петков, ПП “ОБЕДИНЕН БЛОК НА ТРУДА БЪЛГАРСКИ ЛЕЙБЪРИСТИ” с председател Екатерина Атанасова, ПП „ПОЛИТИЧЕСКО ДВИЖЕНИЕ СОЦИАЛДЕМОКРАТИ“ с председател Елена Нонева, ПП „БЪЛГАРСКА ПАРТИЯ ЛИБЕРАЛИ“ с председател Михаил Шишков, ПП „ДВИЖЕНИЕ ЗА СОЦИАЛЕН ХУМАНИЗЪМ“ с председател Александър Радославов, ПП „ВЪЗРАЖДАНЕ НА ОТЕЧЕСТВОТО“ с председател Емил Миланов и ПП „БЪЛГАРСКАТА ЛЕВИЦА“ с председател Боян Киров.Влизаме в кампанията със стремежа да предложим на българите защита на националните и обществени интереси в Европейския съюз, заяви пред журналисти председателят на формацията и на ПП АБВ Румен Петков след като документите на „Коалиция за България“ за евровота бяха внесени от коалиционните партньори. „Регистрирахме „Коалиция за България“.Искам да благодаря на колегите за огромния труд, който положиха. Да благодаря на всички повече от 10 хил. наши съграждани, които се подписаха. Искам да благодаря на екипа, който подготви цялостната документация“, каза Петков.Пред медиите Петков коментира и претенциите на БСП към наименованието „Коалиция за България“ и твърдението, че АБВ носи административнонаказателна отговорност за използването на названието. „Ако на БСП много им липсва марката „Коалиция за България“, сме готови да обсъдим тяхното приемане във формацията. Не знам как може да откраднеш нещо, което не принадлежи. Ние сме внесли в ЦИК документи. Ако на БСП много им липса закъснялата носталгия по марката „Коалиция за България, сме готови да обсъдим тяхна молба още днес, само двама от партньорите все още имат резерви да ги приемем“. Ще ги посъветвам да се вгледат в предшественика. Ленин стиска каскета и никой не му го краде. На тях все някой нещо им краде. Тази политическа немощ, която избива понякога в цинизъм, издава една нищета, която е обидна, в това число за всички хора, които имат отношение към левицата“. ", "date": "2019.04.07", "title": "„Коалиция за България“ внесе в ЦИК 7 017 подписа"}
{"url": "http://www.cross.bg/prezhivyavaneto-horata-snimki-1601155.html", "text": "/КРОСС/ Снимането има влияние върху удоволствието, което извличаме от всекидневните преживявания, открива ново изследване. Противно на популярните твърдения, вместо да бъдат откъснати от настоящия момент, хората, които правят снимки, изглежда получават повече от преживяванията си – в повечето случаи. „Доколкото ни е известно, това е първото обширно изследване, което проучва как превенето на снимки се отразява върху удоволствието на хората от техните преживявания – пишат авторите. Ние показваме, че фотографията може да увеличи насладата от позитивните преживявания, като увеличи ангажираността.“Изследователите провеждат девет експеримента, обхващащи над 2000 души. Някои са лабораторни, други – на терен. В един от тях хората участват в автобусна обиколка. Половината са инструктирани да правят снимки, другата половина – да не правят. Участниците, които правят снимки, определят преживяването като по-приятно в по-голямата част от времето.„Улавянето на преживяването в снимки всъщност фокусира вниманието върху преживяването, особено към аспектите, които си струва да бъдат запазени. Като резултат, фотографията прави хората по-ангажирани с преживяването“ – пишат авторите.Тези ползви може да са свързани с практиката на осъзнато внимание или mindfulness, която става все по-популярна сред психолозите като начин за подобряване на качеството на живота и психичното здраве. „Щастието често се засилва от чувството на благодарност за това, което имаме – нещо, което често пренебрегваме в забързаното ежедневие. Един начин да се справим с това е да снимаме всичко, което е важно за нас като напомняне.“Дори правенето на „мисловни снимки“ по време на преживяването може да помогне на хората да му се насладят повече. За нещастие учените са установили, че боравенето с масивна професионална техника изглежда намалява удоволството от преживяването. Още едно потвърждение, че дори и най-интересното занимание става по-малко приятно, когато се превърне в работа.", "date": "2019.04.07", "title": "Фотографията носи изненадваща психична полза"}
{"url": "http://www.cross.bg/bageri-novite-avtomagistrali-1601150.html", "text": "/КРОСС/ Държавната компания „Автомагистрали“ ЕАД, която ще изгражда новите 134,14 км от „Хемус“, разширява наличната си строителна и транспортна техника с 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Сред най-впечатляващите машини е 40-тонния булдозер, разработен в Япония. „Той е толкова мощен, че може да прегази танк. Не му отстъпват по сила и новите верижни багери с тегло 36 т. и 22 т. Кофата на такъв багер „яде“ скалата като пясък“, казва главният инженер на фирмата Евгени Генчев.С високи технически характеристики са челните товарачи и комбинираните багери. Наличието им ще улесни и ускори работата по новото трасе на „Хемус“, тъй като скалната маса, пръстта и асфалтът на този тежък участък ще бъдат милиони кубици.За покупката се използват средства на „Автомагистрали“ ЕАД. Отпуснатите от правителството 1,124 млрд. лв. без ДДС за изграждане на новите 134,14 км са по сметка на МРРБ в БНБ и от тях не може да се плаща авансово, а само срещу свършена работа.Новото оборудване подсилва съществуващия машинен парк на „Автомагистрали“ ЕАД. Дружеството вече притежаваше 169 различни типове техника. Отделно има над 60 микробуса, леки автомобили и други.Гордостта на компанията е машината на „Крамер“, която се използва за ремонт, поддръжка и изграждане на виадукти и мостови съоръжения и е единствена в България. Обслужва се от специален екип, а работата й на ден осигуряа близо 2000 лв. приход за компанията, тъй като се отдава под наем на частните строителни фирми.“Автомагистрали” ЕАД планира да купи и високотехнологична лазерна технология, с която може да се контролира строителството от въздуха. Тя ще улесни значително и процеса на проектиране и ще съкрати времето, необходимо за неговото извършване.Изграждането на новите 134,14 км от „Хемус“ бяха възложени на „Автомагистрали“ ЕАД през декември 2018 г. от Агенция „Пътна инфраструктура“ с договор по т.нар. „ин хаус“ процедура, предвидена в Закона за обществените поръчки. Очаква се строителството на новия участък да започне през пролетта на 2019 г.", "date": "2019.04.07", "title": "„Автомагистрали“ЕАД купува нови камиони и тежка строителна техника"}
{"url": "http://www.cross.bg/dolara-poroshenko-miliona-1601144.html", "text": "/КРОСС/ Годишният приход на Петро Порошенко предизвика необичаен интерес в Украйна. Състоянието на украинския президент възлиза на 57 милиона щатски долара за срок от 12 месеца до 31 март, според единния регистър на активите и декларациите за доходите. През 2017 г. печалбите на Порошенко са достигнали 600 000 долара.Според съобщенията, Rothschild Trust Schweiz, базиран в Цюрих, е доверително дъщерно дружество на Rothschild Bank AG. Близо $ 14,7 милиона долара от печалбата от фонда \"Премиер Асетс\".Повечето от приходите на Порошенко – около 40.4 милиона – идват като възрвъщане на инвестициите в намиращата се в Цюрих Rothschild Trust Schweiz, която е доверително дружество на Rothschild Bank AG. Близо $ 14,7 милиона долара са печалба от фонда \"Премиер Асетс\".Порошенко е получил около 30 000 долара от продажби на имоти, като повече от 14 000 долара e получилa съпругата му Марина Порошенко. Междувременно официалната му заплата възлиза на $ 12,400.Средната работна заплата в Украйна е 320 долара, според Държавната статистическа служба. Къщата на Порошенко в Козин е с площ 1330 кв.м. и 42 000 кв. м. земя. В Киев президентът има земя с обща площ 12 000 кв. м. и два апартамента. Той е наемодател и в град Виница.Порошенко се опитва да спечели предизборната надпревара срещу шоумена Володимир Зеленски, който според информацията го води с 30,4%. В момента досегашният президент е на второ място със 17.8%, следван от Юлия Тимошенко – 14.2%.Вторият тур от президентските избори е на 21 април.", "date": "2019.04.07", "title": "Порошенко с имоти за над 50 млн. долара"}
{"url": "http://www.cross.bg/hristo-prodanov-tazi-1601148.html", "text": "/КРОСС/ “Апартаментгейт“ вече започва да слиза и на по-ниските етажи в управляващото мнозинство на ГЕРБ. Това показва, че „октоподът“ е обхванал абсолютно цялата държава“. Това заяви пред БНР депутатът от БСП Христо Проданов.Според него изходът е нови избори и смяна на модела. ГЕРБ е „основният инкубатор“ на корупцията, подчерта той. По думите му ситуацията в парламента не се е променила, затова от БСП нямат причина да се върнат обратно в зала. „Артекс“ се оказа фирмата на властта, която е продавала на хора с власт от ГЕРБ на ниски цени. Оказа се, че г-н Кирилов е част от правната кантора, която обслужва „Артекс“. Не си обяснявам как може да поемеш политическа вина – да смениш правосъдния министър, който си е купил апартамент от тази фирма, с адвоката на тази фирма. Струва ми се двоен аршинът“, коментира Проданов за новия правосъден министър Данаил Кирилов. Искаме оставката както на председателя на КПКОНПИ Пламен Георгиев, така и на неговия заместник, категоричен бе депутатът в предаването „Неделя 150“. Той обясни това с факта, че от левицата имат съмнения за това, че заместникът му, който също е замесен в имотния скандал, реално може да разследва началника си. Той припомни, че още от самото начало са били против назначаването на Пламен Георгиев за председател на агенцията. С внесената подписка за отстраняването на Георгиев от БСП дават знак на управляващото мнозинство да поправи грешката си. „Промяната, която беше направена миналата седмица в антикорупционния закон, е относно изискванията за ценза на председателя на антикорупционната комисия. Досега в закона беше посочено, че той трябва да има висше юридическо образование. Сега това отпада като изискване, просто трябва да има висше образование със степен магистър. Това е внесено като предложение и се обсъжда в комисиите, което естествено ще бъде прието. Това ни кара да мислим, че този, който са си набелязали да бъде нов председател на тази комисия, не отговаря на тези условия и затова те сега ги променят“, подчерта още Христо Проданов. Не може управляващото мнозинство да назначава председателя на органа, който после ще го разследва, повтори депутатът от левицата. От партията са категорични, че председателят на органа трябва да се назначава от президента. За информациите за дадени милиони от Корнелия Нинова на Михаил Миков, за да се откаже от председателското място в БСП, Проданов изказа мнение: „Опитват се да зададат друга тема, за да се измъкнат от този „Апартаментгейт“, в който сами са се вкарали“. Той посочи, че няма усещане за напрежение в структурите на БСП и Националния съвет преди европейските избори. Депутатът подчерта, че листата за евровота ще бъде избрана с гласуване. Ако Сергей Станишев не бъде в следващия ЕП, това няма да навреди нито на имиджа му, нито на възможностите, които той има да провежда политика на европейско ниво, смята Христо Проданов. Според него проблемът със сертифицирането на машините за предстоящия вот може да бъде достатъчно основание за обжалване на резултатите. Ако не бъдат сложени тези 3000 машини за европейските избори, това е неизпълнение на Изборния кодекс, отбеляза той.", "date": "2019.04.07", "title": "Христо Проданов: \"Октоподът\" е обхванал цялата държава"}
{"url": "http://www.cross.bg/bugatti-nyama-napravi-1601143.html", "text": "/КРОСС/ В началото на годината генералният директор на Bugatti - Щефан Винкелман, обяви, че френският производител на луксозни хиперколи няма да направи всъдеход. Причината е, че моделите от SUV-сегмента не съответстват на традициите и ценностите на марката. Сега обаче изданието \"Car\" твърди, че компанията има намерение да направи модел с голям пътен просвет. Проектът вече е представен на ръководството на VW Group и очаква неговото крайно решение. Това съобщи automedia.bg.Според информацията, в Bugatti са решили да направят машина, която няма да бъде толкова висока и \"квадратна\", колкото традиционните всъдеходи. Това ще бъде кросоувър с две врати, който като размери ще отстъпва на Lamborghini Urus.Безименнното засега Bugatti ще вземе от Urus неговият 4,0-литров бензинов V8 двигател с 650 к.с., като той ще бъде поставен в основата на хиридна система. Нейната мощност ще е 1000 к.с., което означава, че той ще е най-мощният кросоувър не само в гамата на VW Group, но и изобщо. Очква се годишният тираж на модела да бъде 800 бройки. Ако проектът бъде одобрен, моделът ще се появи на бял свят през 2023 г.", "date": "2019.04.07", "title": "Bugatti прави най-мощния SUV "}
{"url": "http://www.cross.bg/partiyata-protiv-poveche-1601149.html", "text": "/КРОСС/ Излизането на БСП от парламента носи на партията повече ползи отколкото негативи, убеден е левия депутат Александър Симов. В предаването „Европа сутрин“ по ТВ Европа той не скри, че в партията има хора, които са против напускането на Народното събрание, защото по думите му на „Позитано“ 20 имало демокрация.„Решението е взето от най-високия партиен орган – Националния съвет. Само с негово решение ние можем да се върнем обратно в Парламента. Към момента левицата остава вън от Народното събрание. Разбира се, че има колеги, които са против, защото в БСП съществува едно красиво и непознато за всички останали партии нещо, което се нарича демокрация. Това означава, че още при взимането на решението имаше хора, които заявяха, че не го одобряват. Дискусията по тази тема в БСП продължава. Може да разглеждаме минусите от отсъствието ни от парламента, но . Най-малкото защото и на слепите стана ясно, коя е коалицията, която управлява в България – една флиртаджийска комбинация между ГЕРБ и ДПС. Напускането на парламентарните банки дискредитира 44-ия парламент в очите на българските избиратели, което с всичките си действия показва, че работи против интересите на хората“, смята Симов.Самият той заяви, че името му по никакъв начин не може да попадне в имотни скандали. И защити колегите си в партията, за които също се появи информация за съмнителни жилищни сделки.„Никой не може да открие никаква форма на собственост на мое име. Нещо с което не се гордея, очевидно човек на 40 години не трябва да е в това състояние. Но, аз съм като повечето българи. Справял съм се с живота без да имам някакви големи материални достижения. Но, не се съгласявам с обобщението, че всички сме си купили евтини жилища – има една фина разлика между „Апартаментгейт“ и имотите на Нинова и Елена Йончева. И тя е, че тези апартаменти са придобити когато тези хора са били на върха на политическата власт – Цветанов мастита партийна фигура в йерархията на ГЕРБ, Пламен Георгиев изкарван като антикорупционен рицар в бяла светлина. Нинова, Йончева, дори и Валери Жаблянов имат имоти, за които те вярно трябва като представители на политическия елит да дават обяснения. Но те не са придобити когато колегите са били в активната политика или са имали управленски функции\", обясни депутата.", "date": "2019.04.07", "title": " Излизането ни от парламента носи на партията повече ползи отколкото минуси"}
{"url": "http://www.cross.bg/yaponiya-chesto-yapontzite-1601152.html", "text": "/КРОСС/ Кароши - в Япония този термин означава \"смърт, причинена от преработване\". Смъртта при кароши най-често е продиктувана от сърдечен проблем, мозъчен удар или самоубийство.През 2016 г. цели 191 души са починали от кароши, като по данни на правителството една пета от японците са застрашени от подобен развой на живота им.Японците са една от най-работливите нации на планетата, болезнено отдадени на работата си и на колективния труд. Напълно нормално е за средностатистическия японец да работи извънредно до 80 часа на месец, извън нормалния график на работа. За някои тези часове често са над 100.Това обаче не означава, че работниците в Япония се прибират с двойна заплата в края на месеца, тъй като извънредният труд често е доброволен и не се заплаща. Преди известно време правителството в азиатската държава прокара закон, който изисква задължителното загасяне на лампите в корпоративните сгради след 22 ч., за да не могат тружениците да злоупотребяват със здравето и живота си. Японците не обичат и да си почиват, дори когато почивката им е платена и предвидена. Така работната класа в страната на изгряващото слънце ползва средно по 50% от годишния си платен отпуск, а там това се равнява на около 8.8 дни на година. (Може би защото си нямат Гърция или Слънчев бряг...)Цялата тази \"лудост\" идва от средата на миналия век, когато Япония спечелва приза на втората най-силна икономика в света.Оттогава работниците приемат работата и колективните постижения на компанията им като личен принос към просперитета на държавата, както и като символ на лоялност и преданост към общата кауза.Интересното е, че, въпреки многото часове работа, японците са най-ниско ефективният народ от списъка на страните от Г-7. ", "date": "2019.04.07", "title": "Защо не бихме искали да работим в Япония?"}
{"url": "http://www.cross.bg/kpictencen-kip-lego-1601153.html", "text": "/КРОСС/ Дopи ĸaтo дeтe дa нe cтe знaeли имeтo LЕGО, тo aĸo ceгa cтe poдитeл, нямa ĸaĸ дa нe cтe гo чyвaли. Дaтcĸият пpoизвoдитeл нa ĸoнcтpyĸтypи, нaпpaвeни oт мaлĸи плacтмacoви тyxличĸи, e мoжe би нaй-пoпyляpнaтa мapĸa в пpoизвoдcтвoтo нa игpaчĸи в cвeтa.Имeннo тя e тaзи, ĸoятo ycпявa няĸoгa дa пpeвъpнe Kйeлд Kиpĸ Kpиcтeнceн в нaй-бoгaтият дaтчaнин. He caмo тoвa - цялoтo ceмeйcтвo Kиpĸ Kpиcтeнceн, ĸoeтo cтoи зaд LЕGО, e нaй-зaмoжнoтo в Дaния.Блaгoдapeниe нa импepиятa чeтиpимa нeгoви пpeдcтaвитeли влизaт в тaзи ĸaтeгopия, a ĸъм ĸpaя нa минaлaтa гoдинa Kйeлд Kиpĸ Kpиcтeнceн e изпpeвapeн oт coбcтвeниĸa нa Веѕtѕеllеr и Zеlаndо Aндpec Xoлx Πoвлceн, ĸoйтo e нa пъpвo мяcтo пo нeтнo cъcтoяниe в cтpaнaтa.Eтo и няĸoлĸo интepecни фaĸтa зa ĸoмпaниятa, зa нeйният cъздaтeл - дядoтo нa Kйeлд Kиpĸ Kpиcтeнceн и зa caмия Keйлд:Πpeз 1932 гoдинa Oлe Kиpĸ Kpиcтeнceн ocнoвaвa LЕGО ĸaтo пpoизвoдитeл нa дъpвeни издeлия зa дoмaшния бит;Πo вpeмe нa paзpaзилaтa ce иĸoнoмичecĸaтa ĸpизa oбaчe тъpceнeтo нa тaĸивa cтoĸи cпaдa pязĸo и тoй e пpинyдeн дa ce пpeopиeнтиpa. Taĸa ĸoмпaниятa ce нacoчвa ĸъм пpoизвoдcтвoтo нa дъpвeни игpaчĸи, зa ĸoитo мaĸap и yчyдвaщo, нo имa дocтaтъчнo тъpceнe;LЕGО зaпoчвa paбoтa c eдвa 7 paбoтници, a пpeз 40-тe гoдини нa минaлия вeĸ oтвapя пъpвaтa cи фaбpиĸa;Зa пъpви път дъpвeнитe тyxличĸи зa зaмeнeни oт плacтмacoви тaĸивa пpeз 1947 гoдинa;Πpeз фeвpyapи 1960 гoдинa във фaбpиĸaтa нa фиpмaтa ce paзpaзявa пoжap. Cлeд възcтaнoвявaнeтo й oт pъĸoвoдcтвoтo peшaвaт вeчe дa пpaвят caмo плacтмacoви ĸoнcтpyĸтypи;Двe гoдини ceмeйcтвo Kиpĸ Kpиcтeнceн ocнoвaвa coбcтвeнa aвиĸoмпaния. Taĸa cтapтиpa изнoca им зa Щaтитe;B ĸpaя нa 60-тe гoдини в Дaния oтвapя тeмaтичeн yвeceлитeлeн пapĸ - LЕGОLАND. Toй e paзпoлoжeн нa плoщ oт 59 xeĸтapa;Kйeлд зacтaвa нaчeлo нa ĸoмпaниятa пpeз 1979 гoдинa. Toй e нeин пpeзидeнт и глaвeн изпълнитeлeн диpeĸтop дo 2004 гoдинa;Πo тoвa вpeмe LЕGО изпaдa в ĸpизa зapaди cпaд в тъpceнeтo нa игpaчĸитe й. Toгaвa нoвият глaвeн изпълнитeлeн диpeĸтop нa дaтcĸия гигaнт Йopгeн Bиг Kнyдcтopп пpoмeня фoĸyca нa бизнeca и пpeмecтвa пpoизвoдcтвoтo в дъpжaви c пo-ниcĸи paзxoди зa тpyд.Kнyдcтopп, ĸoйтo yпpaвлявa ĸoмпaниятa и дoceгa, e пъpвият й шeф, ĸoйтo нe нocи фaмилиятa нa Kpиcтeнceн. ", "date": "2019.04.07", "title": "Империята LEGO, която създаде най-богатото семейство в Дания"}
{"url": "http://www.cross.bg/turgovishte-ohrana-avtomobili-1601134.html", "text": "/КРОСС/ Активният мотосезон за 2019 г. се открива в Търговище. Организатор е клуб „The Keepers MCC“.Любителите на моторите се събраха на паркинга пред естрада „Борово око“. След това с полицейска охрана и пилотиращи автомобили, колоната се отправи към храм „Св. Троица“ в квартал Въбел, където бе отслужен водосвет за здраве.Традиционната почетна обиколка в града ще започне в 12.30 часа и ще премине по маршрут: квартал Въбел – кръговото кръстовище на околовръстния път - ул. „Ал. Стамболийски“ – бул. „Трайко Китанчев“ – ул. „Трети март“ – ул. „Кап. Данаджиев“ до паркинга на „Борово око“.Приветствие от сцената в парка ще отправи кметът д-р Дарин Димитров. Предвидена е и концертна програма с участието на групата от Търговище „Militia“ и рок групата „Forgot the Ten“ от Шумен.Община Търговище и Районното полицейско управление апелират гражданите и участниците в мотосъбора за повишено внимание и отговорност по време на проявите, които ще бъдат под засилена охрана и колоната ще се придружава от полицейски автомобили.С проявите организаторите пожелават безопасно пътуване на всички участници в движението през пролетно-летния сезон и призовават за толерантност от страна на водачите на моторни превозни средства.", "date": "2019.04.07", "title": "Рокери откриват сезона в Търговище"}
{"url": "http://www.cross.bg/manastir-igymen-sioniii-1601135.html", "text": "/КРОСС/ В Бачковския манастир ще се състои въдворяването на новия игумен епископ Сионий. След литургията тази сутрин Старозагорският митрополит Киприан ще връчи жезъла на новия игумен.Припомням, че тази седмица Светия синод на Българската православна църква назначи Негово преосвещенство Величкия епископ Сионий за игумен на Бачковската ставропигиална обител \"Успение Богородично\". Освободен от длъжността си е  досегашният игумен  - архимандрит Самуил.Пред Радио Пловдив Епископ Сионий каза, че приема новината с послушание, каквото всеки монах носи в сърцето си. Той иска да се отворят вратите на Бачковския манастир за повече хора. Епископ Сионий Велички е роден е със светско име Стефан Стефанов Радев на 18 ноември 1969 г. в София. Завършва 19 ЕСПУ „Елин Пелин“. След военната си служба постъпва в Софийската духовна семинария в паралелния курс при гара Черепиш, която завършва през 1990 г. През 1994 г. завършва Богословския факултет към Софийския университет „Свети Климент Охридски“. През 1995-1996 г. специализира в Ерланген, Германия. Постриган е за монах на 5 юни 1991 г. в Клисурския манастир „Св. св. Кирил и Методий“ от митрополит Дометиан Видински. На 22 и 23 юни става първо йеродякон след това йеромонах. От 1992 до 1995 г. е игумен на Клисурския манастир. От началото на 1996 г. е ефимерий и учител по литургика в Софийската духовна семинария, а от 15 юли 1996 г. е назначен за ректор на семинарията. На 29 юни 1998 г. е възведен в архимандритско достойнство от патриарх Максим Български в Долнолозенския манастир „Св. св. Петър и Павел“. На 24 март 2007 г. е ръкоположен за епископ с титлата велички в патриаршеската катедрала „Свети Александър Невски“. От юли 2009 г. е викарий на видинския митрополит, а от 2011 г. поема и игуменството на Лопушанския манастир „Св. Йоан Предтеча“, където пребивава постоянно. От 1 май 2014 г. по решение на Светия синод на Българската православна църква е назначен за игумен на Троянския манастир.", "date": "2019.04.07", "title": "Епископ Сионий получава жезъла на Бачковския манастир"}
{"url": "http://www.cross.bg/sigyrnost-razyznavane-yilyam-1601136.html", "text": "/КРОСС/ Британският принц Уилям беше на триседмична практика в британските служби за сигурност и разузнаване, за да се запознае подробно с работата им, предаде Ройтерс, като се позова на днешно съобщение на неговата канцелария. Уилям започна стажа си в британското външно разузнаване МИ6, втората седмица беше в службата за контраразузнаване МИ5, а третата, приключила вчера, в службата за електронно следене Правителствен център за комуникации (GCHQ), която събира информация от цял свят, за да открие и предотврати заплахи за Великобритания.Ръководителят на отдела за борба с тероризма в GCHQ отбеляза, че Уилям е работил изключително усърдно.„Да прекарам известно време в нашите служби за сигурност и разузнаване, да узная повече за жизненоважния им принос за нашата национална сигурност, беше наистина поучително преживяване“, каза принцът.", "date": "2019.04.07", "title": "Принц Уилям премина стаж в британските служби за сигурност"}
{"url": "http://www.cross.bg/gerb-bulgariya-evropa-1601139.html", "text": "/КРОСС/ \"Европа ни чува\" - с това мото от ГЕРБ тръгват за победа на предстоящите избори за Европейски парламент.Със слоганът \"Европа ни чува\" ГЕРБ искат да покажат на хората, че от партията могат да си гарантират, че Председателят на Столичния общински съвет (СОС) Елен Герджиков посочи, че за ГЕРБ представянето на основното послание е важна част от политическата кампания.Слоганът не се възприема като красиво обещание, а като оценки на времето и конкретни предизивкателства, които стоят пред българското общество, подчерта Герджиков. По думите му слоганът трябва да даде оценка накъде трябва да продължи развитието на България.Герджиков вярва, че българските граждани знаят, виждат и оценяват, че политиката на ГЕРБ, че тя е насочена към това заедно да градят България.Според него Европа е солидарна, помага ни, но не дава даром. Всеки проект трябва да бъде изпълнен спрямо строгите критерии на европейските институции, с което трябва много работа на ниво държавно управление, изтъкна шефът на СОС.Той припомни, че на предишните европейски избори България е била управлявана от правителството на Пламен Орешарски.\"За по-малко от година България загуби част от позициите си в Европа и много от европейските фондове бяха спрени\", захапа Герджиков опозицията. Тогава ГЕРБ са казали пред избирателите си, че България няма време за губене.Заместник-председателят на ГЕРБ Цветан Цветанов обеща, че ГЕРБ ще се борят за силна и обединена Европа с другите си коалиционни партньори.Той припомни, че през миналата седмица е било подписано споразумение с \"Обединени земеделци\" и благодари на всички младежи от ГЕРБ за всичко направено, с което партията може да се представи успешно на европейските избори.По думите на Цветанов винаги, когато ГЕРБ правят подготовката си за изборите, се стремят слоганът да съответства на направеното от партията през всички им години на управление.Вторият в ГЕРБ припомни успехите на всички евродепутати на партията, с което е сигурен, че те ще защитават интересите на България и на българските граждани и в следващия Европейски парламент.Цветанов похвали работата и на премиера Бойко Борисов в областта на перспективата на Западните Балкани по време на Българското председателство на Съвета на Европейския съюз.Следващата неделя ГЕРБ ще представят платформата си за предстоящата европейска кампания. Тогава ще стане ясно какво ще правят евродепутатите и как ще защитават България на европейската сцена.", "date": "2019.04.07", "title": "\"Европа ни чува\" е мотото на ГЕРБ за евроизборите"}
{"url": "http://www.cross.bg/dyshi-zadurzhani-parizh-1601138.html", "text": "/КРОСС/ Четиридесет и трима души бяха задържани в Париж в след 21-ия ден на протести на движението на жълтите жилетки, предаде ТАСС, като се позова на данни от парижката полиция.Само за ден в събота, в столицата са били проверени превантивно и близо 15 000 души.Към 18,30 ч. вчера местно време по улиците на Париж са протестирали 3500 души, а в цялата страна между 22 000 и 23 000 души, показват още данните на полицията.", "date": "2019.04.07", "title": "43 задържани след поредния протест на жълтите жилетки "}
{"url": "http://www.cross.bg/sankt-peterbyrg-rysiya-1601140.html", "text": "/КРОСС/ 1. Хотел \"Астория\" в Санкт Петербург е мястото, където Хитлер е планирал да организира голям тържествен банкет, след като превземе града. 2. Най-големият руски музей - Ермитажът, също се намира в Санкт Петербург - и в него живеят около 70 котки, които пазят съкровищата му от гризачи.Традицията датира още от 1745, когато котките попадат в Ермитажа по заповед на императрица Елисавета, дъщеря на Петър I Велики, основателя на Санкт Петербург.Музеят също така има около 22 км покрити с мрамор коридори. 3. \"Съботник\" е денят, в който и досега жители на Русия доброволно метат и чистят улиците.Традицията е възникнала след революцията, но се е запазила и до наши дни.4. Името \"Червения площад\" няма нищо общо с комунизма, а произлиза от думата \"красный\", което някога е означавало \"красив\".5. Ледените висулки, висящи от водосточните тръби в Москва през зимата са толкова огромни, че тротоарите наоколо се заграждат - възможно е те да причинят смъртта на минувач, ако паднат на главата му.6. Има бронзова скулптура на куче с лъскав нос на метростанцията \"Площад на революцията\" - носът е лъскав, защото се счита, че докосването му носи късмет. 7. Това не е единствената скулптура на куче в Русия - има и паметник на Лайка, прочутия самоед-териер, полетял в космоса през 1957 г. 8. Супата от пилешки крака (\"холодец\") е традиционен деликатес.9. Там обичат гардеробите - не очаквайте да влезете в ресторант, бар, музей или галерия, без да ви приканят да оставите палтото и/или чантата си на гардероб.Най-добрите такива се ръководят ефективно от пъргави \"бабушки\".10. Поднасянето на цветя за руснаците е деликатна проява на добро възпитание. Винаги носете нечетен брой, освен ако отивате на погребение, когато правилото изисква те да са четен брой.11. В Санкт Петербург, до моста към Петропавловската крепост има статуя на заек, която е поставена в чест на големия брой зайци, живели на острова, и борбата им срещу наводненията, от които градът е страдал през XVIII и XIX век. Счита се, че носи късмет тази статуя да бъде замервана с монети. 12. Руските коли извън столицата са по-малки, а прическите - много по-странни.13. Руснаците са на четвърто място в света по консумация на алкохол - по статистики на СЗО те отстъпват само на Беларус, Молдова и Литва.14. Думата \"водка\" произлиза от \"вода\".15. Средната продължителност на живота на мъжете е само 63 години, по-ниска от тази в Северна Корея или Ирак.Руските жени, от друга страна, живеят средно до 75 години.16. На остров Итигран има така наречена \"алея на китовите кости\", където останки от морски бозайници са старателно подредени, така че да изглеждат като алея. 17. Московското метро е сред най-красивите и зрелищни в света. 18. Твърди се, че има и друга, тайна метро-мрежа - Метро-2, която свързва серия от военни бункери.19. Там се консервира всичко: краставици, цвекло и бивши лидери. 20. В Москва има дървета от катинари - двойки ги поставят там, за да докажат любовта си.21. В трезора/музей под Паметника на героичните защитници на Ленинград, единственият звук е отмереното тиктакане на метроном - шумът, който местна радиостанция е излъчвала по време на обсадата, така че жителите да знаят, че градът все още е жив.22. Смята се за несериозно да сваляте покривалата за ушите на ушанката, освен ако температурата спадне под -20C.23. Трафикът в Москва е толкова претоварен, че богатите руснаци си наемат фалшиви линейки, за да преодоляват задръстванията.24. Московският \"Парк на падналите паметници\" съдържа доста нежелани съветски статуи - както и по-съвременни произведения на изкуството. 25. Жените са с около 11 млн. повече от мъжете.26. Средно около 50% от полицаите вземат подкупи.27. Има ресторант в Москва, чийто персонал е съставен изцяло и само от близнаци.28. Не всичко е тундра и тайга - можете да отидете на туристически пешеходен преход по вулкани. 29. В много туристически забележителности входът за чужденци е по-скъп. Това е несправедливо, но не можете да направите нищо, и няма смисъл да се оплаквате.Най-добре е да го посрещнете със смях, и да си представите как Роман Абрамович плаща пет пъти по-малко от вас, заради “отстъпките за граждани на РФ”.30. Постник Яковлев е най-известен като човека, стоящ зад катедралата \"Св. Василий Блажени\". Твърди се, че след това Иван Грозни го ослепил, така че никога да не построи нещо, което да я надмине. 31. Това е страната с най-много часови зони (11 на брой!).32. Въпреки че нещата доста са се подобрили, руската полиция все още е прочута с арестите на чужденци за “документни нарушения”. Винаги носете личните си документи.33. Една от най-големите загадки на Втората световна война е съдбата на Кехлибарената стая, зала, декорирана с кехлибарени панели, златен варак и огледала, която някога се е намирала в Екатерининския дворец в Царское село край Санкт Петербург.Тя е разграбена от нацистите и пренесена в Кьонигсберг за реконструкция, но местонахождението й в момента е неизвестно.34. Остров Олхон, най-големият в езерото Байкал, е център на шаманизъм. На западния му бряг се намира \"Шаманският камък\".35. Западните лидери не са добре дошли в поне един от безмитните магазини на руски летища. 36. В Бялата трапезария в Ермитажа има часовник върху рафта над камината. Той е спрял на 2.10 часа в нощта на 25 октомври 1917, когато временното правителство на Керенски, държащо власта от февруарската революция, е арестувано от болшевиките - и от този момент Русия навлиза в ерата на комунизма.37. Михаил Горбачов е записал албум с романтични балади. Путин пък има издаден DVD диск на тема джудо.38. За кратко през 90-те години, PepsiCo са имали една от най-големите подводни флоти в света, благодарение на споразумение с Русия.39. Можете да посетите страната, без да кандидатствате за виза, като пътувате с ферибот от Хелзинки до Санкт Петербург.40. В Русия е и една от най-страховитите пътеки на света: 439-метровият SkyBridge. 41. Санкт Петербург има собствен плаж - до Петропавловската крепост. Така наречените “моржове” – руснаци, вярващи в терапевтичния ефект на леденостудената вода – се събират да се къпят там през зимата.42. Василевският остров край Санкт Петербург предлага странна селекция от таркации, включително два сфинкса от XV век от Египет до реката, както и музей на биологични странности, където можете да видите скелета и сърцето на гиганския личен слуга на Петър Велики.43. 1800 скиори и сноубордисти се спуснаха тази година по склоновете на Шерегеш, облечени в бикини, за да поставят нов световен рекорд.44. Има планове за амбициозна супермагистрала с дължина 20 000 км между Атлантическия и Тихия океан.45. В Русия е най-дългата река в Европа - Волга (3690 км). Тя има повече от 200 притока, които, ако се броят заедно с основната река, дават дължина 357 000 km .46. Руските трудови лагери, изветсни като \"гулаг\", скоро ще се превърнат в \"туристически лагери\".Спорният план за привличане на туристи бе огласен миналата година от регионалната туристическа служба в република Саха, източен Сибир. 47. Над 90% от чуждестранните туристи посещават само Москва или Санкт Петербург.48. В Углич, на около 200 км северно от Москва, червено-бяла църква край Волга бележи мястото, където през 1591 г. 8-годишният царевич Дмитрий, най-малкият син на Иван Грозни и последният представител на династията Рюрик, е убит - както се твърди, по заповед на Борис Годунов.За да потуши възникналите вълнения, Москва изпраща разследващи, които стигат до извода, че малкото момче е паднало и неволно се е пронизало само в гърдите (“Седем пъти!”, допълват местните с ехидство).49. В Русия се намира най-студеното обитавано място на Земята - Оймякон. На 6 февруари 1933 г. там климатичната станция е регистрирала температура -67.7 °C.50. Руснаците в миналото са построили кръгъл боен кораб. Тук можете да видите умален негов модел.51. През 1908 г. руският олимпийски отбор пристига в Лондон с 12 дни закъснение, защото страната все още е използвала Юлианския календар.52. Езикът \"тер сами\" на полуостров Кола е почти изчезнал - понастоящем има само двама души, които го говорят.53. Можете да купите стари пощенски марки от малките магазинчета за цигари на улицата.54. Според биография, писана от Анри Троая, Петър Велики е обичал толкова много играчките си-войници, че е екзекутирал плъх (чрез обесване), който имал неблагоразумието да отхапе главата на единия от тях. Той също така е наложил данък върху брадите.55. Има верига руски кафенета, където всичко е безплатно и плащате според времето, което оставате там. Миналата година заведение от тази верига отвори и в Лондон. 56. Езерото Карачай, което е хранилище за ядрени отпадъци, е толкова радиоактивно, че престоят един час до него почти със сигурност ще доведе до смъртта ви.57. Музей в Санкт Петербург е изложил експонат, за който твърди, че е отрязаният пенис на Григорий Распутин. Експертите обаче се съмняват той да е истински.", "date": "2019.04.07", "title": "Любопитни факти за Русия"}
{"url": "http://www.cross.bg/kristof-kalorii-sustezanie-1601145.html", "text": "/КРОСС/ Колко коства на един колоездач да спечели тежко еднодневно състезание с дължина 250 километра. Много често подобни въпроси се задават, дойде ли време за пролетните класики, както се наричат еднодневните надпревари по шосетата на Белгия, Франция, Холандия и Италия.Преди седмица норвежецът Александър Кристоф спечели състезанието Гент – Вевелгем, което е една от финалните проверки преди най-важната белгийска надпревара Обиколка на Фландрия. Технологичният партньор на състезанието Velon публикува впечатляващите показатели, които е успял да постигне колоездачът на UAE Emirates.За 5.26:08 часа, колкото отне на Кристоф да измине разстоянието от 249.5 км, той е изгорил 7350 калории.Това е над три пъти повече, отколкото обикновен човек трябва да приема на ден (около 2000 калории) според американската здравна агенция. Ако човек има активен начин на живот, трябва да приема около 3000 калории. Изгорените калории от Кристоф са равни на 25 чийзбургера.За сравнение, по време на големите многоетапни състезания като Тур дьо Франс, които продължават три седмици, колоездачите изгарят около 5000 калории във всеки етап.През тази година Гент – Вевелгем, което се проведе за 81-и път, влиза в историята като най-бързото в историята. Средната скорост на победителя е 45.9 км/ч. Това е и втората най-дълга надпревара, след като през 2018 г. колоездачите изминаха 251.1 километра, или само с 1.6 км повече от тазгодишното състезание.Данните на победителя Кристоф и от неговия велокомпютър са впечатляващи. По време на цялото състезание норвежецът педалира със средна ватова мощ от 345 вата, а пиковата му мощ във финалния спринт във Вевелгем е 1432 вата. Това е равно на енергията, която консумира един хладилник за 4 дни.В продължение на движение от 30 километра около брега на Северно море при силен страничен вятър и тежки условия Кристоф и останалите от групата му се движат със средна скорост над 55 км/ч.Показателите на Кристоф и на останалите професионални колоездачи нямат аналог. Данните сочат, че един професионален тенисист изгаря между 2500 и 3500 калории на мач. В по-тежките двубои, продължаващи над 4 часа, може да се стигне и до 4000 калории.", "date": "2019.04.07", "title": "Каква е цената за победа в колоездачно състезание?"}
{"url": "http://www.cross.bg/trump-meksiko-yuzhnata-1601151.html", "text": "/КРОСС/ Президентът на Съединените щати Доналд Тръмп обяви, че разполага нови 750 агенти на южната граница на страната за по-голям контрол върху миграцията от Мексико. Той също така заяви, че САЩ ще се съсредоточат върху сигурността на границите, докато Мексико адекватно не охранявасобствената си южна граница, като по този начин предотврати незаконната имиграция от други латиноамерикански страни.\"Преразпределили сме 750 агенти на южната граница, за да помогнем срещу широкомащабното нарастване на броя на нелегалните мигранти, които се опитват да навлязат в Съединените щати\", коментира Тръмп, добавяйки, че това ще доведе до забавяне на трафика и търговията.Тръмп също използва тази възможност да призове Демократическата партия да гласува на предстоящата сесия на Конгреса относно законите за имиграцията. По-рано Тръмп заяви, че може да затвори границата с Мексико \"в рамките на един ден\" и предполага, че ще затвори границите с южната съседка веднага след следващата седмица.", "date": "2019.04.07", "title": "Тръмп усилва границата с Мексико"}
{"url": "http://www.cross.bg/matematitzi-taiiland-zlatni-1601156.html", "text": "/КРОСС/ 22 златни, 7 сребърни и 3 бронзови медала спечелиха млади български математици на Международната олимпиада по математика на остров Пукет в Тайланд. Родните таланти са извоювали големия успех в конкуренцията на  1500 математици от 22 страни. Състезанието е продължило 2 астрономически часа върху 30 задачи от пет области на математиката. Днес е официалната церемония по награждаването на медалистите.", "date": "2019.04.07", "title": "22 златни медала за младите български математици на Олимпиадата в Тайланд"}
{"url": "http://www.cross.bg/voda-sofiiiska-chasa-1601146.html", "text": "/КРОСС/ Софийска вода” временно ще прекъсне водоснабдяването в някои части на столицата, съобщават от дружеството.На 08 април 2019 г. (понеделник), във връзка с подмяна на спирателен кран на ул. „Милевска планина“ жк. „Лозенец“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на по ул. „Бунтовник“ от ул. „Богатица“ до ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Милевска планина“.На 08 април 2019 г. (понеделник), във връзка с изпълнение на инвестиционен проект за реконструкция на уличен водопровод на ул. „Константин Иречек“ Център, район „Красно село“, район „Красно село“ се налага спиране на водоподаването от 09:00  до 19:00 часа на клиентите на „Софийска вода”, живеещи в района на по ул. „Константин Иречек“ от ул. „Абоба“ до ул. „Яков Крайков“(нечетни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Абоба“.След възстановяване на водоснабдяването е възможно временно повишаване  мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги, отчитат от дружеството.Също на 08 април 2019 г. (понеделник), във връзка с подмяна на спирателни кранове на ул. 332 жк. „Люлин“ 8, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:по бул. „Сливница“ от ул. „Филиповско шосе“ до бул. „Панчо Владигеров“по ул. 332 от ул. 328 до бул. „Сливница“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Филиповско шосе“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството .", "date": "2019.04.07", "title": "Къде няма да има вода в София в понеделник?  "}
{"url": "http://www.cross.bg/radev-zdraveopazvane-vsichki-1601142.html", "text": "/КРОСС/ Президентът Румен Радев се обърна към лекарите и медицинските работници по повод днешния им празник и ги призова да помогнат за връщане на доверието в българското здравеопазване.\"На този ден цялото ни общество се обръща към вас с признателност и благодарност за професионализма, всеотдайността, благородството, състраданието и хуманността, с които е изпълнен вашият ежедневен труд. Вашето професионално и житейско призвание е да дарявате здраве на хората и да спасявате човешки живот\", заявява държавният глава в свое приветствие по повод 7 април - Световния ден на здравето.\"Никой не се съмнява, че само хора с огромни сърца могат да се посветят на толкова отговорна професия, изискваща неизчерпаема енергия, силна воля и себеотрицание\", посочи още Радев, цитиран от своята пресслужба. В поздравлението си президентът посочва, че знанията и уменията на медиците допринасят за възхода и развитието на страната ни във всички области на обществения и икономически живот, защото здравето на хората е най-голямата ценност за всяко общество. Държавният глава подчертава, че в този ден не може да не бъде направена равносметка за състоянието на системата на здравеопазване в България, която е натоварена с немалко проблеми и именно медицинските работници са призвани да върнат доверието на хората, а човекът да бъде поставен в центъра на системата и тя да работи в негова полза. \"Необходимо ни е подобряване на достъпа до здравни грижи и повишаване на качеството и ефективността на лечението. Проблемите в детското и майчиното здравеопазване трябва да намерят адекватно решение. Високите нива на сърдечно-съдови и онкологични заболявания, както и високият брой хоспитализации на глава от населението, високата смъртност и ниската продължителност на живота у нас изискват неотложни мерки и програми за преодоляване на негативните тенденции\", се казва още в обръщението на президента. Румен Радев открои и ниското заплащане, условията на труд и неравенствата в разпределението на финансовия ресурс в системата на здравеопазването, както и квалификацията и професионалното развитие, които по думите му са сред основните причини за дефицита на кадри в почти всички специалности. На всички лекари и медицински специалисти президентът Радев пожелава здраве, лични и професионални успехи, стремеж за усъвършенстване и воля за преодоляване на предизвикателствата.", "date": "2019.04.07", "title": "И Радев поздрави лекарите и заяви: Системата е натоварена с проблеми  "}
{"url": "http://www.cross.bg/rybik-kybcheto-stydentite-1601147.html", "text": "/КРОСС/ Кубчето Рубик е представено за първи път в края на март 1974 г.Кубът е механична главоблъсканица, изобретена от унгарския скулптор и професор по архитектура Ерньо Рубик. Той казва, че целта му била да накара студентите си да мислят пространствено. През 1980 г. кубчето е обявено за най-добрата играчка в света.Първоначално кубът на Рубик е наречен „Магически куб” от създателя си, но е прекръстен на „Куб на Рубик” през 1980 г. от Майкъл Егнот.Пластмасовият куб е разпространен в четири варианта: 2×2×2 (джобен), 3×3×3 (класически), 4×4×4 („Отмъщението на Рубик”) и 5×5×5 (професорски). Кубчето на Рубик (вариантът 3x3x3) има 43 252 003 274 489 856 000 различни комбинации.Само една от тях е подреденият куб. Според изчисленията сред тях има над 100 000 позиции, които могат да доведат до крайно решение за двайсетина, дори за 15-19 хода.По света се провеждат множество състезания по редене на кубчето на Рубик. От 1982 г. започват да се провеждат и световни първенства. Първият шампион е виетнамецът Мин Тай, който печели състезанието за 22,95 сек и представя САЩ. През 2013 г. е поставен световен рекорд от 5,55 сек, за които холандецът Матс Валк нарежда пъстрото кубче.Любопитен факт е, че преди години беше открит най-бързия начин за подреждане на кубчето на Рубик. Международен екип специалисти доказа, че от случайна комбинация на елементите на играчката може само за 20, дори за по-малко ходове, кубчето да се подреди. Те използвали компютри на компанията Google, за да превъртят всички възможни комбинации на 54-те цветни квадратчета, от които е съставена играчката.Полученият минимум от 20 хода нарекли „божественото число”, защото само Бог можел да знае оптималният брой комбинации.", "date": "2019.04.07", "title": "Кубчето Рубик трябвало да учи студентите да мислят пространствено"}
{"url": "http://www.cross.bg/izbori-bulgariya-koalitziya-1601141.html", "text": "/КРОСС/ АБВ носи административнонаказателна отговорност за кражба на чужда търговска марка, собственост на Българската социалистическа партия /БСП/. Това съобщиха от пресцентъра на БСП. БСП е внесла в ЦИК доказтелства за собствеността на марката \"Коалиция за България\".Името на коалицията е познато, утвърдено и в цялото общество се свързва 20 години единствено и само с БСП, а търговската марка \"Коалиция за България\" е собственост и принадлежи на Българската социалистическа партия, се посочва в съобщението. Съгласно закона това включва правото на притежателя й да я използва, да се разпорежда с нея и да забрани на трети лица без негово съгласие да я използват, е отбелязано още в съобщението. Според БСП желанието на АБВ да регистрират коалиция със същото наименование има за цел единствено да въведе в заблуждение и да доведе до объркване избирателите, които ще гласуват в предстоящите избори за Европейски парламент. Това е нарушение на основните принципи за справедлив изборен процес съгласно Изборния кодекс на страната и следователно не трябва имитираща коалиция да бъде регистрирана в ЦИК, смятат от партията.От БСП припомниха, че \"Коалиция за България\" е създадена през 1999 г. от БСП и други по-малки, идейно близки партии. До 2014 г. \"Коалиция за България\" е участвала във всички проведени избори - парламентарни избори /2001 г., 2005 г., 2009 г./; президентски избори /2001 г., 2006 г./; избори за Европейски парламент /2007г., 2011 г., 2014 г./; местни избори /2003 г., 2007 г., 2011 г./ и в стотици нови и частични избори, извън редовните местни.Обръщаме внимание, че с регистрацията на \"Коалиция за България\" за участие в изборите за ЕП ще бъдат нарушени редица закони на страната - в това число Изборният кодекс, Законът за политическите партии, Законът за защита на конкуренцията, Наказателният кодекс, Законът за марките и географските означения и редица Европейски нормативни актове, са отбелязали от БСП.Според тях ЦИК  трябва да се съобрази с изложените аргументи и българското законодателство и не трябва да допуска до регистрация коалиция от партии с наименование \"Коалиция за България\" за участие в изборите за членове на Европейския парламент през май 2019 г.Обявяваме се категорично против подобен род практика за разрушаване на демократичността и опорочаваща изборния процес, са посочили от БСП и са допълнили, че ще защитават праватa си пред съда, всички международни органи и институции.", "date": "2019.04.07", "title": "БСП поиска от избирателната комисия да не допусне до вота \"Коалиция за България\""}
{"url": "http://www.cross.bg/vestnik-telegraf-internet-1601125.html", "text": "/КРОСС/  Обвиненият в убийството на русенската журналистка Виктория Маринова - Северин Надеждов, е поискал делото срещу него да се води по съкратено производство. Адвокатът на Северин е внесъл молбата в деловодството на съда, съобщава вестник \"24 часа\". Това означава, че 21-годишният ром ще признае вината си, а в такива случаи съдът е длъжен да замени доживотната присъда със затвор между 20 и 30 г., уточнява изданието.На всички потребители в България трябва да се осигури интернет на достъпна цена. Това предвижда актуализираната политика в електронните съобщения до 2022 г., информира вестник „24 часа“. В интернет достъпа трябва да са включени минимален брой от 11 услуги, сред които имейл, търсачки и социални мрежи, възможност за онлайн пазаруване, използване на електронни административни услуги. Ако се установи, че цената не е достъпна, особено за потребители с нисък доход или със специални потребности, те могат да получат помощ от държавата. Друг вариант е операторите да предоставят тарифи за бедни, различни от обичайните им оферти, а социално слабите да я ползват срещу ваучери. Водеща тема на вестник \"Телеграф\" са посегателствата срещу чудотворни икони и мощи в българските храмове и манастири. Затова епархиите вече разчитат на частни охранители. Активите на църквата се оценяват на 8 милиарда и 600 милиона лева, като в това число влизат земи и горски фонд. България е една от страните с най-много чудотворни икони, пише още изданието.Червената и жълта боя за яйца са опасни за здравето, казва специалистът по хранене и диететика проф. Донка Байкова за в. \"Телеграф\". Тя съветва да боядисваме повече зелени яйца за Великден, защото боята е най-безвредна. По думите й най-сериозен е рискът за здравето при поглъщане на боите.", "date": "2019.04.07", "title": "Преглед на печата за 7 април"}
{"url": "http://www.cross.bg/razchistvane-platna-izteglyane-1601130.html", "text": "/КРОСС/ Тежкотоварен автомобил се преобърнал, няма пострадали. До разчистване на пътните платна и изтегляне на камиона движението се осъществява през бензиностанцията в близостКъм 9.20 часа днес е постъпил сигналът за обърнал се тежкотоварен автомобил в района на 44 км на автомагистрала „Хемус“, в платното посока Варна /след тунелите/. Незабавно към участъка са насочени екипи на полицията. При инцидента няма пострадали.Предприети са действия за изтегляне на камиона и за разчистване на пътните платна. Превозните средства преминават през бензиностанцията в близост. Пътни полицаи са на място и подпомагат трафика. Апелът към водачите е да шофират с повишено внимание и съобразена скорост.", "date": "2019.04.07", "title": "Шофирайте внимателно в района на 44 км на АМ „Хемус“, посока Варна"}
{"url": "http://www.cross.bg/apple-kitaii-falshivi-1601127.html", "text": "/КРОСС/ Двама китайски студенти са успели да изкарат 895 800 долара на гърба на Apple в рамките на само две години, предаде The Verge. Младежите са измислили на пръв поглед доста простичка схема, която обаче е била засечена от Apple твърде късно.Изобретателните азиатци са решили, че съвсем спокойно могат да вкарват фалшиви iPhone устройства от Китай и да ги предават на Apple за подмяна с претекст, че телефоните са повредени и не се включват.Така Apple са приели цели 3069 фалшиви телефони и са заменили 1493 от тях с нови на обща стойност почти 1 милиона долара. Оригиналните устройства са били изпращани към Китай, където единият от двамата младежи се е грижел да бъдат продадени. За момента и двамата китайски граждани са на свобода и поддържат усилено тезата, че не са знаели, че идващите от Китай телефони са фалшиви. ", "date": "2019.04.07", "title": "Как двама китайски студенти излъгаха Apple за 1 милион долара?"}
{"url": "http://www.cross.bg/nyakolko-kyustendil-horoto-1601126.html", "text": "/КРОСС/ Народният певец Илия Луков и ТФ „Мездра”, местни танцьори и любители прявят в неделя на Арката при площад „Велбъжд” в Кюстендил най-дългото хоро, обявиха организаторите. По време на хорото ще има и надиграване за най-добър танцьор или група. Концертът се осъществява и с подкрепата на евродепутата Ангел Джамбазки, който също ще се включи в празника. Организаторите очакват стотици кюстендилци да се хвават на хорото, което е българска традиция, израз на родолюбие и връзка с бащиното огнище. Още повече, че в града работят активно и имат постоянни изяви няколко мъжки, смесени, детски ансамбли, групи и състави.\"Правим няколко тура. Поканили сме и местни формации от няколко читалища да се надиграват. Г-н Джамбазки ще награждава победителите. Ще се опитаме да направиме празник\", каза един от организаторите - Георги Петров, лидер на ВМРО в Кюстендил. ", "date": "2019.04.07", "title": "Най-дългото хоро извиват в Кюстендил"}
{"url": "http://www.cross.bg/tekst-bulgarski-literatyra-1601128.html", "text": "/КРОСС/ Кандидат-студентите по български език и литература в СУ „Св. Климент Охридски“ ще разсъждават върху сентенцията на.Темата беше изтеглена от кандидат-студентката Яна Митева. Тя изненада кандидатите в зала 224, където беше изтеглен и вариантът на теста, въпреки че от три години е сменен форматът на изпита и есето може да бъде върху твърдение/сентенция от литературен или нелитературен източник.Кандидатстудентският изпит по български език и литература проверява и оценява знания и умения, сред които четене с разбиране на текст, включващо извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми; редактиране на текст, създаване на аргументативен тип текст (есе).Изпитът се състои от две части: тест с 50 въпроса (70 точки, като 1/3 от точките са за въпросите по литература) и задача за изграждането на аргументативен тип текст по даден проблем – есе (30 точки). Максималният брой точки е 100.Създаването на аргументативен текст по даден проблем – есе е задължителен компонент от изпита, което означава, че при отказ от писането на есе точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение/сентенция от литературен или нелитературен източник. Текстът трябва да е в обем до 3 страници.Тестът включва въпроси както от затворен, така и от отворен тип. Тестовите задачи по литература и част от задачите по български език са формулирани на базата на откъси от текстове. Въпросите, проверяващи литературните компетентности на кандидатите, са базирани върху откъси както от текстове, включени в програмата по български език и литература за задължителна подготовка за 11. и 12. клас, така и от текстове, невключени в учебната програма. Въпросите върху откъс от неизучавано произведение са формулирани така, че отговорите им да не изискват познаване на целия текст.", "date": "2019.04.07", "title": "Кандидат-студентите в СУ бяха изненадани със сентенция на Сенека на изпита по БЕЛ"}
{"url": "http://www.cross.bg/netanyahy-vuzvisheniya-golanskite-1601132.html", "text": "/КРОСС/ Израелският премиер Бенямин Нетаняху каза, че ако спечели изборите, ще анексира еврейските селища от Западния бряг, предаде \"Дойче веле\".За разлика от Голанските възвишения и Източния Йерусалим, които Израел е завзел по време на Шестдневната война срещу коалицията от арабските държави през 1967 г. и по-късно анексира, той все още не е разширил суверенитета си към еврейските селища на Западния бряг.Отговорът е \"да\". Ще прилагам суверенитет, каза премиерът.САЩ вече признаха израелския суверенитет над Голанските възвишения. Актът на президента Доналд Тръмп предизвика реакциите на Русия, Иран, Сирия и други страни от региона включително СС на ООН. Европейският съюз също отказа да се присъедини, като ръководителят на европейската дипломация Федерика Могерини заяви, че ЕС не признава израелския суверенитет над Голанските възвишения.Последните социологически проучвания преди предсрочните парламентарни избори в Израел показаха, че Бени Ганц, лидер на центристката партия \"Синьо и бяло\", води пред партия \"Ликуд\" на премиера Бенямин Нетаняху, но настоящият министър-председател е в по-добра позиция да формира следващото правителство.", "date": "2019.04.07", "title": "Нетаняху се закани на Западния бряг"}
{"url": "http://www.cross.bg/novini-falshivi-evropeiiskata-1601129.html", "text": "/КРОСС/ Ще се опитат ли руски тролове, американски медийни гиганти и опортюнистични търговци на фалшиви новини да отровят политическия пейзаж на Европа преди изборите за Европейски парламент?Брюксел се опасява, че онлайн дезинформацията ще подхрани популистката вълна, а политици смятат, че именно тя е изкривила референдума за Брекзит и е довела Доналд Тръмп чак до Белия дом, пише АФП., предупреди наскоро лидерът на ЕС Доналд Туск.Това беше, твърди той, също „случаят с Брекзит и редица предизборни кампании в Европа“.Между 23 и 26 май европейските гласоподаватели ще отидат на избори, за да изберат около 700 членове на Европейския парламент в Страсбург и да коват законодателството на целия континент.Това от своя страна би могло да увеличи подкрепата за различни популистки партии, да задълбочи съществуващите разделения сред електората и да подкопае вярата в демокрацията или институциите на ЕС.Някои отиват дори толкова далеч, че да наричат явлението атака, водена от държавата. заяви преди време вицепрезидентът на Европейската комисия и бивш естонски премиер Андрус Ансип.Общественото доверие в националните и европейските институции и в така наречените основни медии вече е ниско и уеб-потребителите, които търсят пари от рекламни кликвания, са намерили пазар за фалшиви новини.Добавете към тази държавна тайна пропаганда и вирусния ефект на базирани в САЩ медийни платформи като Facebook, Twitter и YouTube на Google и имате рецепта за намеса.Мария Габриел, комисар на ЕС за дигиталната икономика, отбелязва това като „невидим бич“, който „навлиза в живота на нашите граждани и влияе на нашите мнения и вземане на решения“.В отговор на предполагаемата заплаха, Европейската комисия изготви насоки за държавите-членки, като ги призова да подкрепят качествената журналистика или да работят с независими проверки на фактите.През март ЕС създаде и „система за ранно предупреждение“, така че столиците да могат да споделят информация за „координирани опити на чуждестранни участници да манипулират“ демократичния дебат в реално време.Европейската служба за външна дейност, клонът за външни работи на Комисията, разполага с екип от около 15 души, чиято основна задача е да открива и анализира кампании за дезинформация, насочени към ЕС.Техният уебсайт, „ЕС срещу дезинформация“ (https://euvsdisinfo.eu/), претендира, че е опровергавал повече от 5 000 фалшиви новини, свързани главно с Русия.Но ресурсите на блока остават скромни.Както Пол Бътчър от мозъчния тръст „Център за европейска политика“ отбелязва, участието на държавни разузнавателни служби или министерства като Европейската служба за външна дейност в кампанията може да има обратен ефект.Това подхранва подозренията за цензура и игра “на цензура и културна война между“ установеното ”и“ хората ”,” каза той в скорошен доклад.По-добре от водената от държавата контра-пропаганда, каза той, „структурната съпротива срещу дезинформацията може да бъде изградена чрез усилията на гражданското общество, неправителствените организации и частния сектор.“През последните месеци европейските власти увеличиха призивите за онлайн платформи, които да бъдат по-отговорни към съдържанието, което поставят пред очите на милиони хора.Докато някои държави-членки, като Франция, са решили да приемат закони, Комисията разговаря с интернет гиганти.В края на миналата година Facebook, Google и Twitter подписаха кодекс за най-добри практики с органите в Брюксел – „Светът първо“, според Габриел.Според кодекса, индустрията се ангажира с прозрачност в политическата реклама, за затваряне на фалшиви акаунти и за „демонетизиране на доставчиците на дезинформация“ – или спиране на платени обяви за съмнителни сайтове.Инициативата е дала резултати, но защитната стена на истината далеч не е непревземаема, както признава самата Комисия.", "date": "2019.04.07", "title": "ЕС под тревога за фалшивите новини преди изборите за Европарламент"}
{"url": "http://www.cross.bg/hoking-cherni-dypki-1601137.html", "text": "/КРОСС/ Японски учени опровергаха теорията на Стивън Хокинг за тъмната материя, съобщи „Сайънс алърт“.Теорията на британския астрофизик гласи, че във Вселената има малки черни дупки, формирани веднага след Големия взрив, и че от сливането им се е образувала тъмна материя. Те са с малки размери, но с огромна маса - черна дупка с хоризонт на събитията 0,1 милиметра би трябвало да е с маса 67 квинтилиона тона. Съществуването на тези черни дупки би могло да обясни липсващата маса на Вселената.С помощта на телескопа Субару в Хавай учените са се опитали да регистрират изкривяване на светлината от обекти, край които се движат черни дупки. За 7 часа, преминали в опити да се регистрира изменение в яркостта на звезда вследствие на минаване на първична черна дупка между светилото и наблюдателя, са били направени 190 снимки.Ако теорията на Хокинг отговаряше на истината, учените щяха да наблюдават около 1000 пъти ефекта на гравитационната леща, но са станали свидетели само на едно подобно събитие.Следователно делът на първичните черни дупки съставлява само 0,1 процента от тъмната материя, а това опровергава теорията на Хокинг от 1971 г.", "date": "2019.04.07", "title": "Опровергаха теория на Стивън Хокинг за тъмната материя"}
{"url": "http://www.cross.bg/zakonodatelstvo-slavov-suvet-1601133.html", "text": "/КРОСС/ КСНС сякаш се появи малко неочаквано в рамките на тази тема, изказа мнение той и припомни, че идеята на този съвет е да бъде форма на координирана държавна реакция в ситуации, свързани с националната сигурност. Президентът мотивира заседанието с факта, че според него има изключително дълбока криза на доверие към държавността, което може да доведе до криза, прерастваща в заплаха за националната сигурност. Според Славов обаче това е предлог, за да се случи една политическа битка, която има своето начало назад във времето. „Ако президентът на територията на Консултативния съвет иска „да даде сражение“, от друга страна управляващите също са в много добри позиции на този съвет. Не бих очаквал подобни действия, каквото се случи на предходен съвет – да бъде бойкотиран. В добра позиция са, защото те имат какво да кажат. Политическите действия, тези на управляващите са налице. От формална гледна точка те сякаш успяват да сложат рамка на проблема и оттук нататък трябва да се очакват действията на институциите. Това е големият въпрос – очакваме ли институциите да бъдат ефективни или не“, коментира Калин Славов в предаването „Неделя 150“. Той бе категоричен, че европейският мониторингов механизъм върху страната ни е изцяло политически инструмент. По думите му и двете страни в него имат полза от това той да престане да бъде използван. Според него „Апартаментгейт“ се е превърнал в скандал до голяма степен заради ценностна система. „Появи се скандал през един фетиш за българина – апартаментът. Корупцията беше преведена на езика, който гражданинът разбира и който в рамките на неговата ценностна система е измерителят за успех или неуспех – наличието или отсъствието на апартамент“, коментира той. Славов изброи случаи на разпределение на големи суми, без това да става прозрачно и без от това да е последвал скандал. Принципните проблеми обаче остават, заяви той и добави: „Големият проблем е, че олигархията, българският бизнес в тази му част, която е свързана с разпределението на публични средства, в момента се чувства уютно. Няма напрежение между властимащи и бизнес“. Калин Славов очаква следващото поле, на което да се разразят сериозни скандали, да бъде лобисткото законодателство. Той описа сегашната ситуация: „Законодателство на парче, законодателство за конкретни случаи, законодателство дори за конкретни личности. Това само по себе си взривява цялата правна система. Започваме да живеем в държава, в която правото съществува само номинално“. Той е категоричен, че е необходимо антилобистко законодателство час по-скоро. Славов добави още, че в правната комисия вече няма достатъчно юристи, което говори за отношението на управляващите към законодателния процес и ролята на парламента.", "date": "2019.04.07", "title": "Калин Славов: Борбата с корупцията се оказва сериозната тема на политическата битка"}
{"url": "http://www.cross.bg/bulgariya-chez-iziskvaniyata-1601131.html", "text": "/КРОСС/ Компаниите от групата на ЧЕЗ в България - „ЧЕЗ Разпределение България” АД, ЧЕЗ Електро България” АД и „ЧЕЗ България” ЕАД, през месец март тази година преминаха успешно без несъответствия надзорен одит за потвърждаване на сертификатите на системите за управление на качеството, съгласно изискванията на стандарта ISO 9001:2015.Одиторски екип от сертифицираща компания “ТЮФ Рейнланд-България” ЕООД провери документацията и практическото прилагане на системата за управление на качеството, като проследи работните процеси в различните звена на компаниите.При проверката бе установено, че „ЧЕЗ България” ЕАД и „ЧЕЗ Разпределение България” АД стриктно спазват изискванията на стандарта ISO 9001:2015. „Положителните резултати от извършения одит са поредното доказателство, че ЧЕЗ е модерна и иновативна компания.Прилагането на изискванията на международния стандарт гарантира по-висока ефективност на бизнес процесите и по-добро обслужване на нашите клиенти”, каза Карел Крал, регионален мениджър на ЧЕЗ за България.", "date": "2019.04.07", "title": "Компаниите на ЧЕЗ успешно преминаха надзорен одит "}
{"url": "http://www.cross.bg/epidemiyata-dyshi-ebola-1601117.html", "text": "/КРОСС/ Епидемията от ебола в североизточната част на Демократична република Конго отне живота на 100 души само за три седмици, предава Нова телевизия.От началото на епидемията през август миналата година досега починалите са над 700. Освен това здравните власти изследват 295 души, за които се подозира, че също може да са заразени.Сегашната епидемия е втората най-лоша до момента. Най-смъртоносната е епидемията от 2014 г. в Западна Африка, която уби повече от 10 000 души в Гвинея, Либерия и Сиера Леоне. Световната здравна организация предупреди, че \"рискът от национално и регионално разпространение остава много висок\" и каза, че справянето с епидемията може да отнеме още шест месеца.", "date": "2019.04.07", "title": "100 жертви на ебола в Конго, епидемията се разраства "}
{"url": "http://www.cross.bg/kokain-paketite-paketi-1601118.html", "text": "/КРОСС/ Десетки пакети с кокаин са били изхвърлени от вълните на румънския бряг на Черно море. Дрогата е изплувала в района от град Нъводари на север до Мангалия на юг, съобщава ТАСС, като се позовава на Медиафакс. Според органите на следствието става дума за количество от над сто килограма наркотик, пише 24 часа. Местни жители са започнали да намират пакетите на плажовете от петък. Засега няма обобщени данни, но пакетите са около стотина, всеки от които с до един килограм кокаин. Полицията в Констанца призова хората да не укриват пакетите, а да съобщават в полицията или на спешния телефон 112, предаде БТА.Полицейските власти съобщиха, че в момента на черноморското крайбрежие на Румъния се провежда голяма операция срещу търговията с наркотици с участието на над 300 полицейски, гранични и жандармерийски служители, 60 автомобила, 14 плавателни съда и 2 хеликоптера. Предполага се, че пакетите с кокаин може да принадлежат към същата партида, част от която беше намерена в края на март в захвърлена моторница на пуст плаж в делтата на Дунав. Тогава румънската полиция откри в двойно дъно на лодката повече от 800 килограма наркотици, вероятно кокаин, на стойност 300 млн. евро на черния пазар", "date": "2019.04.07", "title": "Десетки пакети с кокаин изхвърли Черно море край румънския бряг  "}
{"url": "http://www.cross.bg/boevski-gulubin-suobshtava-1601119.html", "text": "/КРОСС/ Синът на олимпийския ни шампион по вдигане на тежести Гълъбин Боевски - Пол, е бил арестуван за притежание на наркотици, съобщава \"Телеграф\".Младият мъж е задържан в четвъртък вечерта заедно със свой приятел, а при обиска у тях и в джипа им са открити дози кокаин, амфетамини и трева, скрити в батерии на фенерче.Очаква се тези дни СГС да гледа мерките им за неотклонение, съобщава Gol.bg.Както е известно, самият Гълъбин Боевски беше осъден през 2012 година на 9,4 години затвор в Бразилия за трафик на кокаин, скрит в куфар. Той категорично отхвърли обвиненията и уточни, че е купил куфара непосредствено преди пътуване. След известен престой в затвора той се прибра у нас, а причините за предсрочното му освобождаване така и не станаха известни. Името на Пол Боевски нашумя преди 11 години, когато като ученик беше приет в болница, след като се простреля в главата с внесен в училище газов пистолет. Случаят доведе до оставката на баща му като общински съветник от ГЕРБ.", "date": "2019.04.07", "title": "Арестуваха сина на Гълъбин Боевски с наркотици  "}
{"url": "http://www.cross.bg/sheiik-broii-irina-1601120.html", "text": "/КРОСС/ Ирина Шейк краси новия брой на бразилското издание на Vogue за април 2019 година.Кадрите за фотосесията и кориците са дело на професионалния обектив на Джампаоло Сгура като за първата корица руският супермодел носи тренч на Burberry с обеци на Vivara.За втората корица виждаме Ирина Шейк в топ на Von Trapp и шапка Eric Javits.Придружаващата фотосесия в пролетния брой на модната библия представя своеобразен наръчник за гардероб за топлия сезон, издържан изцяло в топлите и нежни неутрални цветни палитри.Кафявите и нюд цветове се комбинират умело с бяло и черно, а фееричните кройки на панталони и ризи се открояват като задължителен елемент за следващите месеци.", "date": "2019.04.07", "title": "Ирина Шейк и перфектният пролетен гардероб"}
{"url": "http://www.cross.bg/topka-obruch-mnogoboya-1601114.html", "text": "/КРОСС/ Боряна Калейн се представи чудесно на първата за сезона световна купа по художествена гимнастика в Пезаро и спечели бронзов медал в многобоя.18-годишната българска грация се класира трета със сбор от 80.400 точки. Най-високо бе оценена композицията на топка на Калейн, за която съдиите дадоха 21.300, на бухалки тя получи 21.050, на обръч 20.200, а лента 17.850.Другата ни представителка на турнира в Италия Катрин Тасева остана пета с резултат 79.050 (21.200 на обръч, 20.250 на топка, 19.150 на бухалки и 19.150 на лента), съобщи Нова тв.Победителка в многобоя стана двукратната абсолютна световна шампионка Дина Аверина. Рускинята получи общо 85,750 точки за четирите си съчетания. На второ място остана сестра й Арина, която има 83,750, съобщи Нова тв.Другата представителка на България на СК в Пезаро Катрин Тасева завърши на пето място в многобоя. В първия ден от турнира Тасева игра много стабилно. Тя получи 21,200 на обръч и 20,250 на топка, но днес допусна неточности в съчетанието си с бухалки (18,450). За лентата си по музика на Лейди Гага от филма \"Роди се звезда\" Катрин беше оценена с 19,150 точки от съдиите.По-късно днес на килима в Пезаро ще излезе и българският ансамбъл. Момичетата на Весела Димитрова и Михаела Маевска се движат временно четвърти в многобоя, след като вчера получиха оценка от 23,950 за композицията си с пет топки.На финалите на отделните уреди, които ще се проведат утре, Боряна Калейн ще спори за отличия на топка, обръч и бухалки, а Катрин Тасева ще играе на топка, обръч и лента.", "date": "2019.04.07", "title": "Боряна Калейн с бронз в многобоя от Световната купа в Пезаро  "}
{"url": "http://www.cross.bg/tzurkva-vselenskata-pravoslavna-1601121.html", "text": "/КРОСС/ “Първородната дъщеря на Константинополската църква е Светата Българска православна църква. Имам възможност в присъствието на обичния брат Святий Киприан митрополит Старозагорски, за да изпратя оттук, от Одрин братска прегръдка на Светейшия Български патриарх г-н Неофит и на цялата уважавана Йерархия на Светата Българска православна църква, пожелавам на народа й, на целия благочестив български народ, както и на братята от Гърция, една блажена Пасха“. Това заяви вселенският патриарх Вартоломей по време на служба в одринския храм „Свети Свети Константин и Елена“, на която присъства старозагорският митрополит Киприан, предава репортер на БГНЕС. „Вселенската Патриаршия ги прегръща всичките нации и народи, на които, чрез свещено апостолската й дейност, им я предала светата православна вяра и православното кръщение“, каза патриархът. Той отслужи Светото Богослужение в препълнения с поклонници храм на българската общност в Одрин „Св.Св. Константин и Елена“. Местното духовенство посрещна с топли думи Вселенския патриарх и му благодари за отческия интерес и подкрепа за християните в епархията. На службата в църквата присъства митрополитът на Стара Загора Киприан, който представляваше Българската патриаршия. Той предаде поздрав на Вартоломей от Българската православна църква. Сред присъстващите бяха още епископът на Авидос Кирил, консулите на България и Гърция Васил Вълчев и Сотириа Теохариди, председателят на Българската общност в Цариград Василий Лиазе, Архонти на офикиите на Светата Христова Велика Църква, кметовете на община Димотика Параскевас Пацуридис и на община Неа Орестиада Василий Мавридис, председателят на младежката организация на „Нова демокрация“ и кандидат за евродепутат Константинос Дервос, ученици от Гимназията на Имврос, заедно с преподавателите им, вярващи от Одрин и поклонници от Истанбул, както и от Гърция и България. Патриарх Вартоломей изрази своето задоволство, че се намира в град Одрин по покана на Адрианополския митрополит Амфилохий. Обръщайки се към българската общност в града, която духовно и канонично принадлежи към Вселенската патриаршия той отбеляза: „Наистина, както се казва, гърците и българите сме обединени от православната вяра. Това е над всяко друго разделение по език, род и националност. Нас ни обединява общият купел, кръщението в Светата Православна Църква. Нас ни обединява вярата ни в Троицата – Бог, Отец и Сина и Светия Дух. Нас ни обединява сладкото изчакване на Възкресението на Господ, нас ни обединява радостта от пролетта. Нас ни обединяват общи идеали, общи ценности, ценности общочовешки и идеалистични, които Светата Христова Велика Църква е запазила непроменени през вековете. И благодарение на тези идеали и ценности, Вселенската Патриаршия прегръща всички нации и народи, на които, чрез свещената апостолска дейност, е предала светата православна вяра и православното кръщение. А сред тези нации и народи, които се християнизираха и цивилизоваха благодарение на Вселенската Константинополска Патриаршия, първа бе Църквата на България. Първородна дъщеря на Константинополската Църква е най-светата Българска православна църква, с която Майката Църква, Константинопол, се гордее“, подчерта вселенският патриарх Вартоломей. Той използва присъствието на български духовници, за да предаде своя поздрав. „Използвам присъствието на най-любезния ни брат Митрополитът на Стара Загора господин Киприан, за да изпратя от Адрианопол братски поздрав на Блажения Патриарх Български господин Неофит и на цяла уважавана йерархия на светейшата Църква на България и да му пожелаем на нейния народ, на целия благочестив български народ, както и на присъстващите братя от Гърция, една радостна Света Пасха“, добави той. Той благодари и за топлия прием, който му устрои председателят на Българската общност Василий Лиазе. „Изповядам се пред всичките вас, че се усещам много щастлив за това мое поклонение в Адрианопол, където не идвам за първи път. Предишния път бях в „Свети Георги“, другия храм, обърнах се към нашите братя българи и им донесох благословията на Константинополската Църква Майка. И днес им пожелавам всичко добро от Бога и ги поздравявам, защото се сдобиха с един достоен пастир е началник в лицето на брата Митрополит Амфилохий Адрианополски, който всичките ги прегърна с обич и без никакво разделение, без никаква задна мисъл, с любов без изключение към всички. Свети Адрианополски Владико, вие сте един много ценен Йерарх на Светата Христова Велика Църква. Вече пет години след като получихте архиерейския сан и същевременно получихте представителството на Вселенската Патриаршия в Атина, вършите едно значително дело, често невидимо и безшумно, но винаги съществено и ефектно, с вашата мъдрост, с опита ви, с познанието ви, особено в областта на Каноническото право, но преди всичко с вашата любов и посветеност към Вселенската ни Патриаршия. Това е една дадена любов, съвсем явна, неотделима, ненамалена, не само сега, когато сте Йерарх на Патриаршията ни, но и преди както монах, както член на братството на Света Параскева в Мазиос, винаги сте биле на страната на Вселенската ни Патриаршия. Благодарим ви и ви поздравяваме за това. В спомен за моето днешно посещение в богохранимата ви Епархия ще ви я дам панагията (енколпия) която я нося, върху която се намира представлението на Възкресението на Господа, и ви пожелавам вашия път и пастирската ви дейност тук да бъде винаги възкресенска“, заяви патриарх Вартоломей. Той поздрави учениците от Имврос. „Моята радост се удвоява и увеличава с присъствието и моленията на възлюбените ни деца от Имврос, скъп и много обичан. Децата, които донесоха нов живот на нашия остров с възобновяването на нашето училище там, след пауза от половин век. Благодарим на Бог, че ни е дал тази голяма благословия да имаме отново гръцко образование в родния ми Имврос след преследването, което сме претърпели ние Имврийците през 60-те години и след това. Славим Бога и благодарим на всички хора, които ни помогнаха да имаме отново гръцки училища там. И, наред с другото, много благодаря на най-почетния и възлюбен архонт господин Лакис Вигас за огромните му усилия, да ги имаме отново отворени училищата и много деца в нашето родно място. Запазвам си възможността да се срещна с любимите ни деца другия месец в Имврос и да се преродим на това поклонничество там, както се прераждам всеки път, когато стъпвам в родния ми край“, каза патриархът. По-късно същия ден вселенският патриарх присъства на служба в Патриаршеския храм във Фенер. Службата посветена на Четвъртата статия от Акатиста на Пресветата Богородица бе отслужена от митрополита на Арта Калиникос. Посрещайки поклонниците от различни региони на Гърция, Вартоломей подчерта грижата на Майката Църква за чедата й в целия свят, като обърна специално внимание на неотдавнашното даване на автокефалност на Православна Църква в Украйна. ", "date": "2019.04.07", "title": "Вселенската патриаршия се гордее с най-светата Българска православна църква"}
{"url": "http://www.cross.bg/sdelka-brekzit-napysnem-1601116.html", "text": "/КРОСС/ Налице сега е ясен избор между възможностите Великобритания да напусне Европейския съюз със сделка или изобщо да не го напусне, заяви британският премиер Тереза Мей, която се опитва да постигне компромис с опозиционната Лейбъристка партия, цитирана от британския в. \"Обзървър\".\"Тъй като парламентът даде ясно да се разбере, че ще попречи на Великобритания да напусне без сделка, сега имаме категоричен избор: да напуснем ЕС без споразумение или изобщо да не напуснем\", каза Мей снощи в последен, отчаян апел към законодателите да подкрепят сделка, отбелязва вестникът. Колкото по-дълго трае това, толкова по-голям е рискът Обединеното кралство въобще да не напусне, подчерта министър-председателката. Това ще означава да допуснем Брекзитът, за който гласуваха британците, да ни се изплъзне. Изключително важно е да изпълним това, за което гласуваха хората, а за да го направим, трябва да имаме сделка, добави тя. Втори референдум за членството на Великобритания в ЕС би бил \"крайно предателство\", пише в днешния брой на в. \"Сънди телеграф\" лидерът на Камарата на общините Андреа Ледсъм, цитирана от Ройтерс.\"Това ще изисква дълго отлагане, ще разпали разединяващите дебати, а и след като парламентът досега не успява да приложи резултатите от първия, нямаме причини да смятаме, че ще уважи и тези от втория референдум\", отбеляза тя.\"Виждането, което имахме за Брекзит, се изпарява, а нямаме време да го спасим\", предупреди Ледсъм.Правителството на Тереза Мей планира да промени законопроекта за Брекзит, включвайки в него законодателна мярка, която гарантира сключване на митническо споразумение с ЕС, в опит да си осигури подкрепата на Лейбъристката партия за споразумение за Брекзит, съобщи в. \"Сънди таймс\". \"Факт е, че по отношения на Брекзит има елементи, по които двете основни партии са на едно мнение: и двете искаме да се прекрати свободното движение, искаме да напуснем с добра сделка и да защитим работните места. Това е основата за компромис, който може да получи подкрепа от мнозинство в парламента, а подкрепа на това мнозинство е единственият начин да осъществим Брекзит, отбеляза Мей в коментари, разпространени от канцеларията й на \"Даунинг стрийт\".\"Намерението ми е да постигна споразумение с европейските лидери, което ще означава, че щом договорим сделка тук, у дома, ще можем да напуснем ЕС в рамките на шест седмици\", изтъкна тя.", "date": "2019.04.07", "title": "Тереза Мей: Изборът сега е между излизане от ЕС със сделка или изобщо да няма Брекзит"}
{"url": "http://www.cross.bg/zapochnaha-lagera-granitzata-1601122.html", "text": "/КРОСС/ Мигрантите от лагера край Солун започнаха да се изнасят.В следобедните часове вчера е започнало извозването им и тази сутрин на границата имаше  около 30 палатки с около 100 души, съобщи Нова тв.Очаква се днес и те да бъдат превозени до кампусите, от които да дошли.Щетите от вчерашния щурм обаче са изключително сериозни.Оградата, разделяща импровизирания палатков лагер от официалния такъв е съборена.В момента сили на жандармерията и полицията наблюдават района и следят за евентуални предстоящи ексцесии.Извозването на останалите в палатките мигранти се очаква да започне по-късно през деня. Към момента обстановката там е спокойна. Сериозен е обаче контролът над тях.Припомняме, че сблъсъците между мигрантите и служителите на реда започнаха в петък, когато стотици хора се събраха край \"Диавата\" с желание да напуснат лагера и да се отправят към границата със Северна Македония, а от там да се насочат към по-богатите европейски страни. България засили мерките за сигурност и въведе допълнителни патрули по границата.", "date": "2019.04.07", "title": "Мигрантите от лагера край Солун започнаха да се изнасят"}
{"url": "http://www.cross.bg/doncheva-chovek-nyakakvi-1601123.html", "text": "/КРОСС/ „За тези хора, законът и моралът се измерва с това, първо да обслужи партията, към която принадлежи, а не да се подчини на някакви принципи, на някакви норми, които са общоприети” това мнение изрази в интервю за предаването „Тази неделя” по БТВ лидерът на „Движение 21” Татяна Дончева, в коментар на въпроса законов или морален е казусът по скандала с апартаментите на властта. Дончева коментира назначаването на новия правосъден министър. По думите й, все още в качеството си на народен представител, дни преди да бъде назначен за правосъден министър, Данаил Кирилов е внесъл „поредното безумие” в парламента. „Според което се премахва изискването за 10 години юридически стаж и високи морални качества за председател на КОНПИ и се приема, че може всеки от специалните служби с 10 години стаж, разбирайте в ДАНС и в някакви други подобни места да оглави комисията, която да отнема имоти на хората”, посочи тя. „Не е проблемът само неграмотният човек. Неграмотният човек може да направи големи бели в законодателството. Но, когато този човек има формална диплома и може да изпълни всяка поръчка, без да се замисля за последиците и за отражението върху обществените отношения, това става наистина опасно”, изтъкна Дончева.„Това са безпардонни хора, които въобще не се интересуват, че ще има и след тях. Те са убедени, че ще са от началото до края на света, че ще грабят нови и нови неща и че за тази цел е нужно да заемат тази позиция до края на света, с цената на всичко, което означава да изпълнят и всяка поръчка”, каза още Татяна Дончева.", "date": "2019.04.07", "title": "Неграмотният човек може да направи големи бели в законодателството"}
{"url": "http://www.cross.bg/kamionite-kamioni-tona-1601124.html", "text": "/КРОСС/ Въвеждането на  в България очаквано предизвика вълна от коментари. Докато в началото на година се случи просто електронизацията на винетките за гражданите, макар и с фалстарт, сега предстои истинската реформа – отпадането на винетките за товарните автомобили и въвеждането на тол такса на изминат километър. Последното безспорно означава 1) осезаемо покачване в таксуването на товарните автомобили и 2) обръщане на пирамидата така, че голямата тежест да се носи от камионите, а не от колите, посочи сарши икономистът от Института за пазарна икономика .Общата идея на новата система е пътната инфраструктура да се самоиздържа, тоест платените тол такси да покриват разходите по поддръжка и инвестициите в нови пътища. Проблемът е, че трудно може да се оцени колко са тези разходи – размерът им най-малкото би зависил от решението да се строи една или друга магистрала в даден момент. Затова и въпросът колко висока е новата тол такса е много труден за отговор. В опит да коментираме предложената тарифа, тук по-скоро ще гледаме нейната структура, ще я оценим през конкретни примери и ще търсим сравнението с подобни системи в Европа.Приходите от винетки през 2018 г. са 380 млн. лв. От тях 268 млн. лв. са приходите от леки коли, а останалите 112 млн. лв. са приходите от тежкотоварните автомобили. Или с други думи, от всички приходи от пътища в страната, 70% идват от колите и 30% - от камионите. Това съотношение показва, че в текущата система по-голямата тежест пада върху хората, а бизнесът, чийто камиони в най-голяма степен увреждат и настилката, всъщност плаща нищожна цена. Затова и беше ясно, че всяка нова система всъщност ще товари камионите, а не хората.Тук следва да направим едно уточнение. Докато при гражданите големите приходи са от годишни винетки (206 млн. лв.), то при товарните автомобили картината е балансирана, като приходите идват основно от дневни винетки (38 млн. лв.), месечни винетки (33 млн. лв.) и годишни винетки (30 млн. лв.). Ако гледаме и броя винетки, то при камионите най-често срещани са дневните винетки (близо 1,7 млн. винетки), а от всички останали най-често срещаните са месечните винетки за товарни автомобили над 12 тона с висок стандарт за вредните газове (183 хил. винетки). Последните ще ги ползваме по-надолу за примерни сметки, именно защото са най-често срещаните.Тол таксата цели да обърне пирамидата на приходите – по-голямата тежест да се носи от камионите, а не от гражданите. При очаквани приходи от над 1 млрд. лв. от тол системата и запазване на текущите приходи от винетките за леките автомобили, то съотношение би било следното: поне 75% от приходите ще идват от камионите и около 25% - от леките автомобили. Обръщането на пирамидата е изцяло за сметка на увеличено облагане на камионите. За да видим каква е промяната, ще слезем на ниво конкретен пример.Да кажем, че днес един камион тръгне от София за Бургас. По текущата система този камион ще заплати 23 лв. дневна винетка. Напомняме, че това е и най-разпространената винетка при товарните автомобили. Ако се ползва някоя от по-дългосрочните винетки, то най-вероятно бизнесът си е направил сметката, че така би било по-евтино. С други думи към момента камионът от София до Бургас ще плати в най-лошия вариант тези 23 лв., а при по-дългосрочна винетка сумата на ден би била по-малка. Какво би станало при новата тол система с този камион? Тук вече няма дневни, седмични и т.н. варианти. Важни са километрите. Между София и Бургас са около 360 км. по магистралата и всичките те ще влязат в тол системата. Самата тол такса ще зависи от големината на камиона и евро стандарта, като теоретично би варирала от 28 лв. (малък камион до 12 тона с висок евро стандарт) до цели 323 лв. Последното, разбира се, е много краен вариант – камион над 12 тона (4+ оси) с най-ниския възможен евро стандарт. Тези примери биха били много малко.Един по-малък камион (до 12 тона), дори при най-лош евро стандарт би заплатил максимум 56 лв. или двойно на сегашното. Най-разпространеният случай – камион над 12 тона (2-3 оси) със евро стандарт III или IV, би заплатил 132 лв. За камион пак над 12 тона и същия стандарт, но вече 4+ оси, таксата би се удвоила. Тази проста сметка показва следното – предложената тол такса е силно зависима от стандарта и особено от големината на камиона. По-долу ще коментираме дали тази прогресивен скала не е твърде изострена в опит да се постигнат повече приходи.Големият ефект пада и върху тези, които пътуват редовно, тоест ползват по-дългосрочни винетки. Вече споменахме, че най-разпространената винетка при камионите е месечната за 134 лв. за голям камион с по-висок стандарт. Ето тук идва голямата разлика – при новата система същият камион с тези пари може да пропътува веднъж София – Бургас (без връщане), а при старата – може да го прави цял месец без ограничение. Просто старата система не отчита честотата на пътувания и дава голям бонус на тези, които постоянно са в движение и трупат огромни километри.Всъщност това е най-важният въпрос. Идеята на реформата, а именно този, който ползва и руши, да плаща съразмерно и по-голямата част от тежестта да пада върху товарните автомобили, в общия случай е широко приета и звучи логично. Това няма как да се постигне без сериозно повишение на таксите за камионите, които в момента плащат символични суми. Къде обаче е балансът? Отговор на този въпрос можем да потърсим в сравнението с други страни и самата структура на тарифата.От предложената тарифа ясно се вижда, че тол таксата за малките камиони (до 12 тона) е наистина ниска в сравнение с други примери в ЕС – това са въпросните около 10 стотинки на километър (реално от 8 до 15 стотинки в зависимост от евро стандарта), които са чувствително под таксата в Австрия (скъп пример) и с една идея под таксите в Полша (евтин пример). В нашия пример по-горе също се видя, че при камионите под 12 тона липса огромен скок спрямо сегашното положение – би имало такъв при голяма честота на пътуванията, но това е целият смисъл на новата система и така и трябва да бъде.Тук обаче идва стъпката на оскъпяване при по-големите камиони – за тези над 12 тона (2-3 оси), таксата скача почти 3 пъти, а при тези с 4+ оси - още два пъти. Именно това стръмно поскъпване при по-големите камиони променя картината. Видяхме и при нашия пример, че голямата разлика идва точно в тези примери с по-големите камиони. Подобна стръмност не се наблюдава в другите страни – и там тежките плащат повече, но разликата не е чак в пъти. Съответно и сравнението ни при тежките камиони се променя – раздалечаваме се с евтиния пример Полша и в някои категории (с по-нисък евро стандарт) съвсем се доближаваме до скъпия пример Австрия.Ясно е защо е приложен подобен подход. Първо, консултантът се е постарал да търси максимална прогресивност – с максимално наказание за тежките и тези, които замърсяват. На теория може би звучи добре, но на практика в Европа чак такава тежка прогресивност не се прилага. Второ, правителството гледа да удари чуждите транзитни камиони (тежки) и да облекчи местните, които се предполага, че често са по-леки – съответно се предлага минимална тарифа за камион до 12 тона и голям скок в цената за тези над 12 тона.Това съждение обаче не е задължително винаги вярно – едва ли местните камиони за вътрешния пазар са всичките под 12 тона. Дори и така да беше, тол таксата за тези над 12 тона трябва някак да се вписва в общата рамка – да гоним силно завишена такса за тежките камиони спрямо други примери в Европа не е удачно. По-скоро и при тежките камиони трябва да се стремим да сме в долната част на класирането, което не означава съвсем да се откажем от прогресивността, но просто стъпката не трябва да е в пъти.Другата тема, разбира се, са автобусите, които също ще бъдат засегнати. При тях тарифата е най-ниска спрямо всички различни тарифи при камионите. Така обаче е и в други страни, в т.ч. има страни, които освобождават автобусите от тол такса. Като аргумент в тази посока често се използва т. нар. социална функция на автобусния превоз. Въпреки това нулевата такса за автобуси не изглежда добро решение. В крайна сметка рационализацията на системата цели всеки да плаща за използването на пътя – да, с голям фокус върху камионите, но не и без цена за автомобили или автобуси.Предложението в момента е такова, че ако автобус тръгне от София за Бургас, то неговата тол такса да бъде в рамките на около 29 лв. Може да падне и на 18 лв., ако е с най-високия евро стандарт. С други думи цената за автобусите ще е от порядъка на средно 1 билет в направление – все едно данъчните да се качат в автобуса и да вземат билета на един пътник. Това най-вероятно също ще подлежи на много сериозен дебат. Лошото в случая е, че за разлика от камионите, където стоката пътува за магазин, който вече продава на крайните клиенти, при автобусите прехвърлянето на тежестта върху клиента става директно и съответно може да се правят опити за по-рязка от необходимата промяна в цената.Големият аргумент за цялостната реформа с тол таксите е, че така ще се рационализира системата и тези, които ползват пътя, ще плащат достатъчно за поддържането и строежа на нови пътища. Това обаче не е съвсем така. В страната има 40 хил. км. пътища. 20 хил. км. са републиканските пътища, от които половината ще бъдат обхванати от тол системата, но парите ще се ползват за цялата републиканска мрежа. Останалите 20 хил. км. обаче са общински пътища. За тях пари пак няма да има. Общинските пътища са т. нар. местна дейност, тоест за тях отговарят общините, но от тях приходи няма и реформата не ги хваща.Както и при републиканската пътна мрежа, и при общинските пътища няма яснота колко всъщност са нужните средства. Различни оценки дават стойност около 200 млн. лв. на година, аако се съди от усвоените средства през предходни години. Новата тол система няма как да постигне напълно целта си без да намери решение и за общините. Един вариант е част от приходите да отиват за общинските пътища, оставяйки настрана автомагистралите например, но с правило за останалите приходи. Подобен дебат би следвало да се случи в края на годината с новия бюджет.Въвеждането на тол системата е реформа в правилната посока, тъй като цели да рационализира пътния сектор. Потенциално тази система може да отвори пътя и за частни проекти в пътното строителство, тъй като вече ще има яснота за приходите от всяка една отсечка и съответно и концесионирането ще е възможно. Предложената тарифа обаче, в търсене на над 1 млрд. лв. приходи, залага твърде голяма прогресивност и оскъпяване за тежките камиони. Правителството най-вероятно ще трябва да отстъпи от подобна прогресивност – правейки по-малко оскъпяването за тежките камиони, което би имало и сериозен ефект върху очакваните над 1 млрд. лв. приходи.Големият въпрос безспорно е как ще се разходват тези средства. Няма пълна яснота защо се гони този 1 млрд. лв. и какво би се случило, ако при промени в тарифата се постигнат по-малки приходи. Именно тези бюджетни въпроси са ключови и по тях трябва да се предостави повече информация. Остава открит и въпросът за общинските пътища, които са извън системата и няма да получат нищо от очакваните приходи.авт: Петя Стоянова, www.investor.bg", "date": "2019.04.07", "title": "ИПИ: Тол системата – нужна стъпка, но да внимаваме с тарифата"}
{"url": "http://www.cross.bg/kyrymbashev-gerb-zashtoto-1601106.html", "text": "/КРОСС/ \"Скандалът с апартаментите вместо да се потушава, се разгаря. Българите все повече си задават въпроса кой контролира тези, които контролират. ", "date": "2019.04.07", "title": " Тризонети, частни асансьори - оттам идва слоганът на ГЕРБ \"Видими резултати\""}
{"url": "http://www.cross.bg/sofiya-gora-novata-1601107.html", "text": "/КРОСС/ Председателят на ПП МИР Симеон Славчев и членове на партията заедно със семействата си се включиха в инициативата на Столична община за залесяване на периферната част на града.Новата гора на София се намира близост до рекултивираното депо за битови отпадъци, и ще заема площ от 225 дка.За засаждането на дърветата в гората екипът на Столична община разчита на изцяло на доброволци.От вчера до края на месец април всеки уикенд доброволци ще могат да се включат в залесяването на пустеещите общински земи по периферията на София.Новата гора на София, ще бъде и нов зелен филтър на града. За 1 година едно широколистно дърво осигурява кислорода, необходим на 10 души.“Призовавам всички столичани да се включат и с личен пример да допринесат за опазването на околната среда и подобряването на въздуха в София. Нека не само днес, но и ежедневно да се грижим за екологията на София и здравето на нашите деца” коментира Симеон Славчев и добави, че е хубаво освен асфалт и бетон да оставим и кислород на бъдещото поколение.", "date": "2019.04.07", "title": "ПП МИР засади 115 дръвчета в Новата гора на София"}
{"url": "http://www.cross.bg/izhvurlyaneto-kategoriya-dvyboii-1601108.html", "text": "/КРОСС/ Два сребърни медала в двубоя спечелиха българските състезатели Ивана Петрова и Ангел Русев в първия ден на европейското първенство по вдигане на тежести за мъже и жени в Батуми (Грузия).В категория до 45 кг при жените Иван Петрова стана втора с двубой от 158 кг. Тя взе бронз в изхвърлянето с постижение от 69 кг и злато в изтласкването с 89 кг. Европейската титла спечели Сазие Ердоган (Турция) с двубой 163 кг (75 кг в изхвърлянето и 88 в изтласкването), а трета е  Юлия Асаенок (Беларус) със 150 кг (69+81). В категория до 55 кг при мъжете Ангел Русев зае второ място с двубоя с 256 кг. Той бе четвърти в изхвърлянето със 110 кг, но взе златния медал в изтласкването със 146 кг. Постиженията му във второто движение и в двубоя за нови световни рекорди за кадети. Европейски шампион стана Мирко Скарантино с 261 кг (116 и 145), а трети се нареди Муамер Шахин (Турция) с 247 кг (112 и 135).В последната категория за деня до 49 кг за жени Даниела Пандова завърши на седмо място с двубой от 161 кг (70 и 91). Титлата спечели румънката Елена Рамона Андриес със 190 кг (87 в изхвърлянето и 103 в изтласкването).", "date": "2019.04.07", "title": "Българи взеха медали на европейското по щанги"}
{"url": "http://www.cross.bg/rodeni-na-april-1601105.html", "text": "/КРОСС/ , изкуствовед, актьор, писател, карикатурист, директор на Националния природонаучен музей, депутат в 44-ото НС ", "date": "2019.04.07", "title": "Родени на 7 април"}
{"url": "http://www.cross.bg/izpit-ezik-literatyra-1601110.html", "text": "/КРОСС/ От 9 ч. до 13 ч. днес ще се проведе кандидатстудентският изпит по български език и литература от предварителната сесия в Софийския университет \"Св.Климент Охридски\". Изпитът се състои от две части - тест с 50 въпроса и задача за създаване на аргументативен текст по даден проблем. В 12.00 часа започва устният изпит по теология, както и събеседване за специалност „Музикални медийни технологии и тонрежисура“. ", "date": "2019.04.07", "title": "Изпит по български език и литература в СУ"}
{"url": "http://www.cross.bg/godina-erdogan-moskva-1601113.html", "text": "/КРОСС/ Турският президент и руският му колега ще се срещнат в понеделник на церемонията по откриването на Турско-руската година на културата, която ще се проведе в „Болшой театър“ в Москва, съобщава Анадолската агенция като се позовава на руския посланик в Анкара. Това ще е третата среща между Реджеп Ердоган и Владимир Путин в руската столица от началото на годината.Руският посланик в Турция Алексей Ерхов изрази задоволството си от предстоящото събитие. „Тази специална година предоставя на двете страни възможността да се опознаят по-добре и да се разберат по-добре, да покажат своята богата култура и да се обогатят на духовно и интелектуално ниво“, заяви той.Церемонията ще бъде последвана от гала представлението „Троя“ в операта. Дипломатът подчерта, че двамата лидери са особено доволни от факта, че събитието ще се състои за пръв път в Русия. Ердоган ще участва и в Осмото заседание на Съвета за двустранно сътрудничество на високо равнище между двете държави. Срещите се провеждат традиционно от 2010 година насам.", "date": "2019.04.07", "title": "Ердоган и Путин на опера в Москва"}
{"url": "http://www.cross.bg/slovakiya-otbranata-oblastta-1601111.html", "text": "/КРОСС/ Словакия е против американските бази. Това заяви Андрей Данко, председател на словашкия парламент и лидер на Словашката национална партия, който е част от правителствената коалиция.Андрей Данко заяви, че е недопустимо да се включват разпоредби относно възможността за разполагане на американски войници на територията на страната в предстоящия договор за словашко-американско сътрудничество в областта на отбраната.\"Ще настояваме, че в новото споразумение за сътрудничество със САЩ в областта на отбраната няма да има нито дума за временно или постоянно присъствие в републиката на въоръжените сили на САЩ\", каза Андрей Данко.Той уточни, че министърът на външните работи на Словакия Мирослав Лайчак е в Съединените щати. Външният министър възнамерява да постигне споразумение с Вашингтон по текст на договора, който напълно ще изключи разполагането на американски части в републиката.Страните от НАТО, в които Словакия е член, са свързани със САЩ чрез двустранни споразумения за сътрудничество в областта на отбраната. Степента на взаимодействие между тях варира. Словакия принадлежи към държавите от Алианса, чието население отхвърля възможността за укрепванена националната сигурност чрез създаване на чуждестранни военни бази.", "date": "2019.04.07", "title": "Словакия е против американските бази"}
{"url": "http://www.cross.bg/sofiya-hristos-imeto-1601112.html", "text": "/КРОСС/ Ние сме единствената столица в Европа, кръстена на храм и единственият може би такъв град, подобен, кръстен на Господ Бог. Така заместник - кметът на София по култура и образование Тодор Чобанов отговори пред \"Дарик радио\" на въпроса защо образът от кампанията на общината за отбелязването на 140 години София столица на България е Исус Христос, а не този на статуята на Св. София, дело на Георги Чапкънов и грешка ли е нейното поставяне преди години?В интервюто Чобанов обяснява още: \"Доскоро малко бяха нашите съграждани, които знаеха историческата истина, а историческата истината е, че името София, което градът добива официално в средновековна България - има грамота на Иван Шишман с това име - името София, което се пренася върху града, замествайки старото му българско средновековно име Средец, е всъщност името на храм. На този наш любим храм Св. София Премъдрост Божия и по този начин нашият град всъщност е кръстен на самия Христос, тъй като София, или мъдрост, е един от \"прякорите\" на Господ Бог Исус Христос. Той е логосът, той е словото Божие, въплътено в човешка плът и Христос - Мъдрост е името на нашия град\".На последвалия въпрос защо тогава не е била поставена статуя като в Рио де Жанейро например, Чобанов отговаря: \"Ако ще слагаме в наши дни такава статуя, аз ще се боря тази статуя да изобразява Исус Христос\". След това допълва: \"Логиката е, когато слагаш твоя знак, когато въплъщаваш традицията и историята, да изобразиш най-важното за твоето име. Най-важното за нашето име е, че това е Христос. София е Христос.\"", "date": "2019.04.07", "title": "Град София е кръстен на Господ Бог Исус Христос"}
{"url": "http://www.cross.bg/chasa-blokirat-goryblyane-1601109.html", "text": "/КРОСС/ Жители на столичния квартал \"Горубляне\" излизат на пореден протест. ", "date": "2019.04.07", "title": "Жители на \"Горубляне\" ще блокират за три часа \"Цариградско шосе\""}
{"url": "http://www.cross.bg/stresoviya-hormon-myasto-1601115.html", "text": "/КРОСС/ Ако отделите 20 минути от деня си, за да се разходите или поседите на място, където се чувствате свързани с природата, ще направите достатъчно, за да понижите съществено нивата на стресовия хормон, съобщава „Сайънс дейли“, позовавайки се на американско изследване.Целта на авторите му от университета на Мичиган е била да определят оптималната доза от приемането на т.нар. „природното хапче“ в градска среда. „Известно е, че времето, прекарано сред природата, понижава стреса, но досега оставаше неясно колко точно е достатъчно. Резултатите от изследването ни показват, че за ефикасно понижаване на нивата на стресовия хормон кортизол, хората трябва да прекарват между 20 и 30 минути седнали или разхождайки се на място, на което се чувстват свързани с природата“, казва Мери Каръл Хънтър от изследователския екип.„Природните хапчета“ могат да се окажат евтино средство за противодействие на неблагоприятните ефекти върху здравето от урбанизацията и заседналия начин на живот в помещения, белязан от постоянно взиране в екраните на телевизори, компютри и смартфони.", "date": "2019.04.07", "title": " „Природно хапче“ помага при стрес"}
{"url": "http://www.cross.bg/internet-dokymenti-standarti-1601097.html", "text": "/КРОСС/ През 1969 г. е публикуван първият RFC 1. Затова датата се смята за символичен рожден ден на Интернет.Request for Comments (RFC)-- \"Искане (заявка) за обсъждане\" е термин за компютърни мрежи и Интернет и представлява работен документ с пореден номер в серия от такива документи, съдържащ предложения за стандарти и/или допълнителна информация. Тези документи се използват широко както от комерсиални, така и от некомерсиални софтуерни производители, от общностите на Интернет и Юникс потребителите. Поредицата от RFC документи започва през 1969 като част от проекта ARPANET, предшественик на Интернет. Днес това е официалният канал, през който IETF и други Интернет организации публикуват стандарти. RFC-тата покриват и други теми като нови разработки и коментари относно текущото състояние на Интернет.Това е и празникът на лекарите - точно преди 63 години в Женева е учредена Световната здравна организация.На тази дата президентът Франклин Рузвелт отменя официално сухия режим в САЩ (1933 г.), а в София е открит Държавният сатиричен театър (1957 г.).", "date": "2019.04.07", "title": "7 април 1969 г. – Символичният рожден ден на интернет"}
{"url": "http://www.cross.bg/izgradi-muzhut-sveta-1601095.html", "text": "/КРОСС/ „Колко грешно е жената да очаква мъжът да й изгради света, който желае, вместо сама да го създаде.“Мерилин Монро ", "date": "2019.04.07", "title": "Колко грешно е жената да очаква мъжът да й изгради света  "}
{"url": "http://www.cross.bg/georgi-zhivot-gonenieto-1601096.html", "text": "/КРОСС/ Преподобни Георги още от малък възлюбил Христа и приел монашеско пострижение. Водел смирен и добродетелен живот. През време на гонението срещу почитателите на светите икони, предприето от император Лъв ІІІ Исаврянин (717-741 г.), той се проявил като непоколебим защитник на иконопочитанието.По-късно, през времето на император Константин Порфирородни (780-802 г.), когато гонението било прекратено, той бил възведен в архиерейски сан и станал митрополит в гр. Митилин на о-в Лесбос.Когато на императорския престол се възкачил Лъв Армянин, преподобни Георги бил вече твърде стар. Лъв възобновил гонението срещу почитателите на светите икони с още по-голяма сила. През 815 година той свикал в Цариград много епископи и ги убеждавал да приемат иконоборческата ерес. Повикан бил и преподобния Митилински епископ Георги. Той се проявил като смел войн Христов и пред всички изобличил императора и патриарха – иконоборец за техните еретически заблуждения.Като не се засрамил от побелелите коси и дълбоката старост на светителя, Лъв Армянин заповядал да го изпратят на заточение в Херсон, където светият старец починал в изгнание. Той предпочел да пожертва временния живот на земята, но да остане верен изповедник на православната вяра и да получи вечен блажен живот.", "date": "2019.04.07", "title": "Св. преподобни Георги Митилински"}
{"url": "http://www.cross.bg/vezyviii-vylkanut-poveche-1601100.html", "text": "/КРОСС/ 1906 г. — Вулканът Везувий изригва и разрушава Неапол.Вулканът Везувий се извисява на височина 1 277 м над морското ниво, близо до Неаполитанския залив, Италия. Той е единственият активен вулкан в континенталната част на Европа. Кратерът му е с дълбочина 217 м и обиколка 1 400 м. Диаметърът на основата му е повече от 3 км.Везувий изригвал периодично в продължение на повече от 12 000 години. Днес над кратера се издигат тънки ленти дим, а по склоновете му има пукнатини, през които прониква горещина, достатъчна да се запали лист хартия.В подножието на Везувий има много овощни градини и лозя, но склоновете във високата му част са пусти и изглеждат потискащо и застрашително. През XX в. са регистрирани шест големи изригвания на вулкана.Най-известното изригване на Везувий през 79 г. унищожило градовете Херкулан и Помпей. Вулканът изхвърлил от недрата си огромен стълб черен дим, посипали се гореща пепел и скални късове, въздухът се наситил с отровни газове. Повечето жители на Помпей били погребани под разрушените сгради и пластове вулканична пепел или били задушени от отровните газове.", "date": "2019.04.07", "title": " 7 април 1906 г. вулканът Везувий изригва и разрушава Неапол"}
{"url": "http://www.cross.bg/zdraveto-svetovnata-organizatziya-1601099.html", "text": "/КРОСС/ На 7 април светът отбелязва Световния ден на здравето. Датата е избрана с основаването на Световната здравна организация през 1948 г. Международният ден на здравето се чества и като Ден на здравния работник в България от 6 февруари 1964-а.Всяка година мотото на празника е различно и акцентира върху приоритетна тема, с която е ангажирана Световната здравна организация. Мотото тази година е „Остаряване и здраве: Доброто здраве добавя живот към годините\".Световният ден на здравето е глобална инициатива, която приканва всички - от световните лидери до хората във всички страни, да се фокусират върху едно здравно предизвикателство със световна значимост. Акцентирайки върху новопоявяващите се здравни проблеми, Световният ден на здравето дава възможност да се започнат колективни действия за опазване здравето на хората и тяхното благоденствие.", "date": "2019.04.07", "title": "Честит Ден на здравния работник!"}
{"url": "http://www.cross.bg/bulgariya-chetata-frantziya-1601098.html", "text": "/КРОСС/  - Карл IV основава Пражкия университет - първият в Централна Европа. - Експедицията на португалския мореплавател Вашко да Гама стига до Кения. - Франция приема метричната система. - Състои се първото публично изпълнение на Симфония No.3 на Лудвиг ван Бетховен (Ероика).- Съставено е третото правителство на България, начело с Драган Цанков. - При с. Кашина, Мелнишко, четата на Яне Сандански разбива четата на офицерските братства начело с кап. Йордан Стоянов, която дава 9 жертви. - Вулканът Везувий изригва и разрушава Неапол. - Учредена е СЗО.- Русия, Сърбия и Черна гора признават Независимостта на България. - Англичанката Вайълет Гибсън извършва неуспешен опит за покушение срещу италианския диктатор Бенито Мусолини. - В САЩ е демонстриран първият видеотелефон. - Втора световна война: Италия напада Албания.- Швейцарецът Алберт Хофман синтезира наркотика ЛСД. - Официално е призната независимостта на Сирия от Франция. - Влиза в сила уставът на Световната здравна организация. - Основана е Австрийската партия на свободата. - Създадена е Социалистическата федеративна република Югославия с маршал Йосип Броз Тито като неин пожизнен президент. - За първи път денят започва да се празнува като Ден на здравния работник. - Създаден е Атлантическият съвет по образование (АЕК) под егидата на Асоциацията на атлантическия договор(АТА). - В Норвежко море потъва съветската атомна подводница Комсомолец, загиват 42 моряци от екипажа. - Република Сръбска обявява независимостта си.- Начало на кланетата на тутси в Руанда. - По време на войната в Косово границите на бившата югославска републиката са затворени от сръбската армия, за да се спрат етническите албанци да напускат страната. - Американски войници превземат Багдад; режимът на Саддам Хюсеин пада два дни по-късно. ", "date": "2019.04.07", "title": "7 април в историята"}
{"url": "http://www.cross.bg/chasa-provede-byrgas-1601103.html", "text": "/КРОСС/ От 11.00 часа в Централата на партията (пл. „България\" 1, НДК, Административна сграда, ет.17) ПП ГЕРБ щепредстави слогана си за предстоящата предизборна кампания за европейския вот на 26 май тази година.От 09.00 часа в Софийския университет „Св. Климент Охридски\" ще се проведе кандидат-студентски изпит побългарски език и литература. От 12.00 часа започват изпитът по теология - устен, и събеседване заспециалност „Музикални медийни технологии и тонрежисура\".От 9.00 часа в манастира „Св. апостоли Петър и Павел\" Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия.В 11.00 часа „Коалиция за България\" ще се регистрира в Централната избирателна комисия (ЦИК) за участие в предстоящите избори за Европейски парламент.От 11.00 часа в Националния военноисторически музей ще се проведе образователна програма „Животните на фронта\".От 17.00 часа в митрополитската катедрала „Св. Вмца Неделя\" Негово преосвещенство Белоградчишки епископ Поликарп - викарий на Софийския митрополит ще оглави Архиерейска велика вечерня.От 18.00 часа в Софийската опера и балет ще бъде открита Фотоизложбата „55 години живот на сцената\".От 19.00 часа в Камерна зала \"България\" - ул. „Аксаков\" 1, Унгарски културен институт организира предвеликденски концерт.От 19.30 часа в Сатиричния театър „Алеко Константинов\" ще се проведе шоу - спектакълът Златен Кукерикон 2019г.От 11.00 часа в Туристически комплекс „Акве Калиде\" ще се проведе творческа работилница.От 11.00 часа МОЛ \"Бургас Плаза\" Лечебните заведения в Бургас ще се включат с прегледи и консултации на свои специалисти в изложение \"Зона Здраве\".На кортовете на тенис клуб „Авеню\" - Бургас тенисисти от над 20 държави ще гостуват в Бургас за един от най-силните турнири за юноши и девойки до 18-годишна възраст.От 10.00 часа в Младежки дом - Варна ще се проведе Първи ученически шахматен турнир за наградите на вестник \"НахОДКи\".От 17.00 часа в Народна астрономическа обсерватория и планетариум „Николай Коперник\" ще се проведе Международен майсторски клас на ЦЕРН.От 10.00 часа до кафе-бар „Галерията\", зад сградата на Художествена галерия „Борис Денев\", ще се проведе националната благотворителна кампания „Капачки за Бъдеще\".От 10.00 часа в Младежки център - Добрич ще бъде даден старт на Общинска кампания „Бъди здрав\" - Добрич 2019.От 11.00 часа в Държавен куклен театър „Дора Габе\" ще се проведе Куклен спектакъл „Косе Босе\" по Ран Босилек.От 17.00 часа заместник-председателят на ГЕРБ Цветан Цветанов ще връчи членски карти на новоприети членове на партията от с. Зърнево. Покъсно Цветанов ще се запознае с хода на изпълнението на инфраструктурен проект - рехабилитация на участъци от водопроводната мрежа вселото, който се финансира по Програмата за развитие на селските райони (ПРСР). След това зам.-председателят на ГЕРБ ще има и среща с общинските ръководители на партията в област Добрич, както и с останалите членове на областното ръководство на ГЕРБ.От 10.00 часа на площад „Свобода\" Дупница ще бъде домакин на първи атлетически пробег „Дупница - Рън\".От 08.00 часа в гатера на Ловно-рибарско дружество-Черноочене ще се проведе състезание за ловни кучета.От 9.00 часа в местността Гергевана ще се проведе Вторият офроуд събор „Велинград - 2019\".От 9.00 часа в митрополитския храм „Св. Вмца Марина\" знеполският епископ Арсений- викарий на Пловдивския митрополит ще оглави Архиерейска света литургия.От 9.00 часа в храм „Св. пророк Илия\" Константийският епископ Яков ще оглави Архиерейска света Литургия.От 11.00 часа пред сградата на областната болница „Д-р Иван Селимински\" ще се проведе едночасов протест на медицинските сестри в Сливен в Деня на здравния работник.От 11.00 часа в Кукления театър ще бъде представена премиерата на „Банда бацили\" от Мария Донева и Янчо Иванов.От 15.00 часа в Парк „5-ти октомври\" ще се проведе авторският спектакъл на театър „МАЛЕ-МАЛЕ\" - София, „Концерт на куклите\".От 17.00 часа в парк „Пети октомври\" ще се състои „Хора за хората\" - общоградска инициатива ", "date": "2019.04.07", "title": "Предстоящи събития в страната за 7 април"}
{"url": "http://www.cross.bg/gerb-predstavi-partiyata-1601101.html", "text": "/КРОСС/ ПП ГЕРБ ще представи слогана си за предстоящата предизборна кампания за европейския вот на 26 май тази година. Това съобщиха от пресцентъра на ПП ГЕРБ.Слоганът на ПП ГЕРБ ще бъде представен от зам.-председателя на ГЕРБ и председател на Националния предизборен щаб на партията Цветан Цветанов по време на специално събитие, което ще се проведе в Централата на партията от 11.00 часа.", "date": "2019.04.07", "title": "ПП ГЕРБ ще представи слогана си за европейските избори "}
{"url": "http://www.cross.bg/tema-gost-stydioto-1601104.html", "text": "/КРОСС/ В страната на корупционните скандали. Гост: Адвокат Владимир Шейтанов от Стратегическия съвет при президента. \"Денят, в който се отвориха портите адови\", новата книга на Велислава Дърева. Празнично за професията. Гост: Проф. Николай Габровски от \"Пирогов\".Легендите на българската сцена: Вълчо Камарашев в студиото. На живо: Тази вечер връчват наградите \"Кукерикон\". Футболният национал Ивайло Чочев, специално пред камерата на БНТ. \"Пим-пам\" на 40 години: Ирена Христова, Магдалена Немцу и изпълнения в студиото.Йорданка Фандъкова, за личните победи и тежките разочарования. Кметът на София, ексклузивно, пред Мариян Станков - Мон Дьо. Легендата в художествената гимнастика Илияна Раева, за Световнтата купа в София и първата роля в киното. Говори любимият преводач на папите. Дякон Иван Иванов, за връзката му с Ватикана. Да композираш за Холивуд. Българин пише музиката за кинохита „Годзила\". ", "date": "2019.04.07", "title": "Теми и гости в сутрешните блокове на телевизиите на 7 април"}
