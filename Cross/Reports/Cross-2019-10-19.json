{"url": "http://www.cross.bg/lekarstva-miglena-suzhalenie-1615950.html", "text": "/КРОСС/ От няколко седмици пациенти сигнализират за липсващи лекарства в аптеките. Най-често оплакванията са за медикаменти за високо кръвно, сърдечни и онкологични заболявания. Някои от тях се оказаха временно спрени от продажба. „Не бих казал, че има напрежение сред пациентите, но ситуацията никак не е приятна. За съжаление това наистина се случва все по-често и дефицитът обхваща по-голям брой лекарства отпреди\". Това заяви Николай Костов - председател на Асоциацията на собствениците на аптеки.Запитан как се справят в тази ситуация, той отговори: „Обикновено връщаме пациентите за промяна на лечението, когато това е възможно. Опитваме се да даваме информация, когато има такава\". Миглена получава симптоми на заболяване на 23 години, но с диагноза се сдобива, едва когато навършва 30 години. Диагнозата е лупус. „Мит е, че ревматологичните заболявания засягат само възрастните хора. Напротив - те засягат основно млади хора в активна възраст и все по-често, за съжаление - деца. Може да бъде засегнат мозък, бял дроб, сърце, бъбреци, съединителна тъкан\", каза Миглена Иванова. Вече с диагноза, лечението започва. С високи дози кортикостероиди и циклостатик, прилаган и при онкоболни, обяснява Миглена. Днес е вече на поддържаща терапия - с медикамент, подтискащ имунната система. Медикамент, който от няколко месеца в България липсва. Преди месец от Сдружението за развитие на българското здравеопазване създават сайт, на който всеки може да подаде сигнал за липсващо лекарство. Получените сигнали за този период, са вече над 100 за 30 медикамента.„Пациентите могат да подават сигнал за липсващи лекарства, които се заплащат от Здравната каса\", коментира Боряна Ботева от Сдружението за развитие на българското здравеопазване.Източник Нова телевизия  ", "date": "2019.10.19", "title": "Липсващи лекарства в аптеките: Сред тях са медикаменти за кръвно, сърце и диабет"}
{"url": "http://www.cross.bg/zakon-administratziya-zhalbi-1615937.html", "text": "/КРОСС/  „Добрите каузи трябва да обединяват опита, професионализма и гражданския дълг в Общинския съвет! Само тогава резултатите ще са бързи и успешни - в полза на Пловдив и на пловдивчани\", смята юристът в листата на „БСП за България\" Недялка Петрова. От многобройните си срещи с граждани до момента тя констатира всеобщо недоволство от работата на общинската администрация. „Хората споделят, че депозирани жалби и сигнали остават без отговор. Бизнесът се оплаква от липсата на прозрачност. Това се отнася и за Пловдивския общински съвет - питания на съветници и дадени отговори не се публикуват на страницата на Общината\", очертава проблемната тема преподавателката по административно право в Пловдивския университет.Тя е категоричната, че по електронен път може да се постигне реална обратна връзка на пловдивчани с администрацията на Общината, с общинските предприятия и Общинския съвет. Според нея идеята на кандидата за кмет с №56 Николай Радев за облачна структура  на Община Пловдив ще повиши доверието в местната власт, тъй като ще намали бюрокрацията и корупцията и ще даде възможност за проследяване движението на подадения сигнал, жалба или искане. „Пестят се време и средства, а това искат гражданите и бизнесът\", изтъкава кандидатката за общински съветник с преференция 109.По думите й за тази цел е необходим преглед на съществуващата подзаконова нормативна уредба и , ако е нужно, приемане на изрична наредба. Юридически нещата стоят по следния начин: „ С наредба се урежда процедурата за получаване и проследяване движението на подадени по електронен път сигнали, жалби, искания за издаване на документи и т.н. В нея има изрично определени срокове за действие от страна на общинската администрация и задължение за уведомяване на подателя.Тези процедури трябва да са съобразени с редица нормативни актове - Административно-процесуалния кодекс, Закон за нормативните актове, Закон за местното самоуправление и местната администрация, Закон за електронния документ и електронните удостоверителни услуги, Закон за защита на личните данни и др.\". Юристката подчертава, че при приемане на наредбата трябва да се чуе мнението на хората и да се включат със становища различни експерти и конкретизира: „Много е важно мнението на компютърни специалисти, експерти по публична администрация и колеги от адвокатската колегия\".  ", "date": "2019.10.19", "title": "Недялка Петрова, юрист : БСП бори бюрокрацията и корупцията с електронна община"}
{"url": "http://www.cross.bg/zakyska-predi-poveche-1615940.html", "text": "/КРОСС/  Физическите упражнения на гладен стомах преди закуска топят повече килограми, установи британско изследване, цитирано от в.\"Метро\".    Екипът на д-р Хавиер Гонсалес от университета в британския град Бат е изследвал 30 души с наднормено тегло. Когато те спортували преди закуска, горели двойно повече мазнини, в сравнение с тези, които похапвали преди упражненията.   Експертите намират просто обяснение за този процес. При спортуване без \"запаси от гориво\" в тялото, организмът се обръща към наличните въглехидрати, складирани в тялото ни. Когато те са изчерпани, започва топеното на мазнините. В допълнение, загърбването на закуската правело мускулите на участници по-реактивни към инсулина, който контролира високите нива на кръвна захар в кръвта. По този начин се ограничава рискът от диабет и сърдечни болести.Екипът на д-р Хавиер Гонсалес съветва да спортуваме на гладно, но след това да ни очаква една добре балансирана закуска, която да захрани мускулите ни с въглехидрати и протеини.", "date": "2019.10.19", "title": "Физическите упражнения на гладен стомах преди закуска топят повече килограми"}
{"url": "http://www.cross.bg/greshkite-rituma-henig-1615943.html", "text": "/КРОСС/  Барабанистите са добри хора.  Но дори най-добрият барабанист не е перфектно точен в ритъма.  Точно тази неточност прави музиката, в която участват истински барабанисти, по-приятна за ухото.  А най-интересното е, че в неточностите има вътрешна логика.Холгер Хениг и колегите му от Института за динамика и самоорганизация „Макс Планк\" в Гьотинген са първите, които се опитват да разберат дали грешките в ритмичните удари имат вътрешна структура.  В интересното си изследване, те записват професионални музиканти и обикновени хора, които следват инструкциите на напълно точен метроном с ръка, крак или глас.   Проследяват грешките им - колко милисекунди преди или след точния ритъм се намират при всеки удар на метронома.При професионалните музиканти отклоненията от ритъма са съвсем малки - понякога под 20 милисекунди (10-20 пъти по-кратко от 1 мигване).  Но дори и трудно забележими, грешките не се получават случайно.  Отклоненията от перфектния ритъм зависят едно от друго - не само от един удар на метронома до следващия, но и в рамките на по-дълги периоди.  Малка грешка определя отклоненията от ритъма секунди, дори минути по-нататък.  „Почти изглежда, че хората имат някакъв вид памет за грешките\" казва Хениг. Непрофесионалните участници в експеримента които често губят ритъма, не показват същата зависимост на грешките. Учените предполагат, че в случая на непрофесионалистите, при всяко загубване на ритъма и обратно връщане в него, механизмите в мозъка, контролиращи вътрешната ритмична синхронизация, трябва да започнат работата си наново.И така, след като успяват да създадат математически модел, който да обобщи наблюденията им върху взаимосвързаността на грешките, Хениг и колегите му създават и нов вид „хуманизираща\" функция за дръм-машини.  Дръм-машините, в опита си да са „приятно неточни\" използват функция за въвеждане на едва-забележими грешки в ритъма.  Но стандартните „хуманизиращи\" алгоритми правят грешките на случаен принцип, а  създаденият нов алгоритъм се основава на математическия модел. За да проверят доколко новият подход е по-добър, изследователите пускат музикални записи, модулирани с двете различни „хуманизиращи\" функции, на различни хора и ги карат да изберат кой им допада повече.          Повечето хора, участващи в експеримента, намират версията, основаваща се на новия модел по-приятна и някак по-прецизна.Остава мистерия как хората успяват да координират движенията си и „грешките\" си в рамките на милисекунди.С любезното разрешение на г-н. Холгер Хениг, публикуваме и примери за двете „хуманизиращи\" функции, сравнени с перфектния ритъм на дръм-машина без включен хуманизиращ алгоритъм.  Изберете сами кое е по-приятно.  За да разберете кое кое е отидете на 2-ра страница след като изслушате примерите.  А за да видите и други примери на сравнителни записи, можете да отидете на страницата на самия Холгер Хениг   ", "date": "2019.10.19", "title": " Защо барабанистите са по-добри от дръм-машините?"}
{"url": "http://www.cross.bg/svetlina-netvarnata-chrez-1615929.html", "text": "/КРОСС/ Представяме ви откъс от книгата „Паламика\" на проф. Георгиос Мандзаридис, посветен на Таворската светлина...Нетварната светлина като природна слава или енергия на божествената същност е безпределна и необятна. Както обаче безпределният и необятен Бог прие ограничено тяло и стана човек, така и природното Му сияние се съсредоточи при въплъщението в тялото Христово като в извор. Това обаче съвсем не означава, че нетварната светлина е престанала да бъде вечна и божествена. Въпреки това човекът се пита: как е възможно сътворен човек да види с телесните си очи нетварната светлина или да бъде сподобен най-общо да получи чрез сетивата си опит от нетварното?Как е било възможно телесните очи на тримата апостоли да видят светлината на Христовото Преображение, ако тази светлина е била нетварна, и как впоследствие монасите исихасти твърдят, че виждат не просто божествени символи или ангели, а самата нетварна и вечна слава на божествената същност? Палама не се затруднява да даде отговор на този въпрос. Човекът не е способен да възприеме нетварната светлина чрез сетивните си възможности за възприемане. Очите му са слепи за подобни възприятия, но приемайки силата на Светия Дух, те се пренастройват и стават способни за това. „Открива се понякога онази светлина и за очите на тялото, но не според твараната и сетивна тяхна способност, а защото зрението бива преобразено от Духа. Това е, защото самото тяло и в бъдещия век обожено ще съпребивава с онази светлина, но като духовно събитие, както апостолът разказва\" [1].Светлината, която видяха тримата Христови ученици на планината Тавор, е съществувала в Него и преди Преображението Му, и след това като природно сияние на Неговата божественост. Преобразявайки се пред своите ученици, Христос не е прибавил към Себе Си някакъв нов елемент или качество, който да не е притежавал преди това, а им открива в някаква степен съществуващата у Него поначало божествена слава. С други думи, светлината на Преображението не е някаква трета природа на Христос или някакъв друг елемент между божествената и човешката Му природа, а природно сияние на божествеността, което е било скрито под човешката плът. „Така Той се преобразява не в нещо, което не е бил, като да го приема впоследствие, нито в нещо, в което да се е превърнал, а което [поначало] явява на своите ученици, като отваря очите им и от слепи ги прави да виждат\" [2].Следователно, след като очите на учениците са пренастроени със силата на Светия Дух, те стават способни да видят нетварната светлина на Преображението. Според М. Жюжи (Jugie) св. Григорий Палама прибягва към чудото на преобразуването на очите на апостолите със силата на Светия Дух, за да преодолее безизходицата, пред която е изправен [3]. Архиепископ Василий (Кривошеин) обаче смята този извод за некоректен, тъй като тезата, че тялото може да е причастно на живота на Духа, е базисно положение в учението на Палама и дори би било непонятно, ако той отричаше възможността за причастност на телесните очи в съзерцанието на Бога [4]. Според учението на св. Григорий Палама бъдещите блага се отнасят не само за душата, но и за тялото, което върви с нея по пътя на освещението. Който отрича тази истина, би отрекъл и причастността на човешкото тяло в блаженството на бъдещия век. И затова ако тялото е определено да участва в благата на царството Божие, естествено е то да не бъде изключено и в този живот от общение в предоставяните на душата божествени дарове.В деня на Христовото Преображение, когато нетварната благодат Божия не е била още предадена на хората, тя просветлява тримата Христови ученици външно, посредством телесните им очи. Впоследствие, когато тази благодат е вече съединена с вярващите чрез тайнството на божествената евхаристия, тя обитава в техните тела и просветлява вътре в тях очите на душата. Така, в съгласие с мистичния опит на исихастите, Палама говори не за изменение на телесното зрение, а за подсилване на очите на душата от божествената благодат. Разбира се, и в този случай не бива пренебрегвано участието на тялото в общението с нетварната благодат, а просто се подчертава, че при този мистичен опит първо човешкият ум става причастен на това божествено просветление „и чрез него се претворява в богоподобно и свързаното с него тяло\" [5]. Признаването на причастността на тялото в единението на човека с нетварната и обожаваща благодат представлява, както казахме, основна теза в учението на Палама. И поради тази причина той характеризира съответния опит на човека като „сетивен\" [6].Все пак, като опит, предоставян посредством умната природа на човека, той се нарича „умствен\" или „умен\", т.е. възприемаем с ума, принадлежащ на ума. Умната природа на човека обаче не приема божественото просветление чрез самите нейни сили, а напротив - нейното обожение се извършва чрез благодатта на Светия Дух. „Защото както в очите светлината, съединена със слънчевите лъчи, става пълноценна светлина и така в крайна сметка човек вижда видимите неща, така и умът, станал един дух с Господа, вижда също толкова ясно духовните реалности\" [7]. Съзерцаването на нетварната светлина чрез очите на ума всъщност е аналогично на възприятието на тварната природа чрез телесните очи. За да види обкръжаващия го свят, човекът първо има нужда от зрение, а след това и от слънчева светлина. Само когато слънчевата светлина бива осезавана от здравите очи на човека, последният става способен да види обкръжаващите го обекти. По същия начин и за съзерцаването на нетварната светлина се изисква очистване на очите на ума и божествено просветление [8]. Верният трябва, както видяхме, да се подготви чрез изпълнение на Божиите заповеди, очистване от страстите, обръщане към себе си и молитва към Бога. Божественото просветление се дава на онзи, който има чиста молитва. Човекът, който приема това просветление, става съзерцател на неща, надхвърлящи неговото естество. Тогава вече той не гледа нито с телесните, нито с умствените си очи, а чрез Светия Дух. „Той ясно осъзнава, че вижда светлина, която е свръх светлината, но как точно я вижда, той не знае, а и не може да изследва природата на видяното поради непознаваемостта на Духа, чрез Когото вижда\" [9].Възприемайки от ареопагитския корпус платоническия възглед, че умът на човека е способен да надхвърли себе си, Палама твърди, че е възможно умът да се съедини мистично с Бога. Ако човешкият ум нямаше възможността да надхвърли себе си, нямаше да е способен да възприема божествената светлина отвъд сетивата и ума. А имайки тази способност, той (умът) успява в Светия Дух да се съедини в екстаз (в изстъпление от себе си) с Бога. Така Палама, намирайки се под непосредственото влияние на ареопагитските съчинения, говори за екстаз и екстатично съединение с Бога. В същото време той порицава екстаза (изстъпването) на ума от тялото, заради постигането на умно съзерцание, като демонично откритие. Тук обаче не става дума за нищо подобно [10]. Екстазът, за който говори Палама, не се схваща като изход на ума от човешкото тяло, а като надхвърляне на човешките сили, което предполага самовглъбяване и съсредоточаване на ума и което се постига чрез просветление от божественото присъствие. По думите на самия Палама: „След като умът постига достъпното на собствената му енергия, което всъщност е обръщане и придържане към самия себе си, той като надхвърли самия себе си, би пребивавал с Бога\" [11]. Този екстаз предполага наличието на боговдъхновена любов у човека. Обратният по посока екстаз предполага Бог да излезе от Себе Си, за да се съедини с ангелите и човеците. Така чрез екстатичното снизхождане на Бога и екстатичното възхождане на човека се постига тяхната среща и мистично съединение [12]. Като възприема обожаващата благодат на Духа, човешкият ум се обожава и пренася тази благодат към тялото. Така целият човек става причастен на обожаващия дар. Виждаме, че дори когато възприема елементи от платоническата традиция, Палама не изоставя основните линии на синтетичната християнска антропология, като винаги подчертава участието на целия човек, цялото му същество, в обожаващия дар на Духа. За подкрепа на тезата си той прибягва и до христологичното учение на Църквата. Както божеството на въчовечения Божи Логос е общо за тялото и за душата на Христа, обожавайки плътта „чрез душата\", така и Божията благодат е обща за целия човек, бидейки препращана и пренасяна към тялото „посредством душата\" [13].Съзерцанието на нетварната светлина има динамичен характер и е повече или по-малко ясно в зависимост от степента на човешко съвършенство. Но като поетапно откровение на Божията слава то няма свършек нито в тоя век, нито в бъдещия [14].Светлината, която Христовите апостоли виждат на планината Тавор, и светлината на исихастите е всъщност светлината на царството Божие, която вярващите ще видят в бъдещия век. Така монасите исихасти, като търсят съзерцанието на нетварната светлина, се стремят да получат мистичен опит от общия дар, който Бог е приготвил за Своя народ. Поради тази причина нетварната светлина бива описвана многократно с помощта на есхатологични понятия като: „предвестие за Второто Христово пришествие\", „основание на бъдещите блага\", „залог на бъдещия век\" или обща награда и облечение на християнското обожение [15].Бележки1. Антиретики към Акиндин 3, 2, кодекс Bodl. Laud. gr. 87, fol. 259ro.2. Агиоритски томос, PG 150, 1232C; Омилия 34, PG 151, 433AB. Срв. Св. Йоан Дамаскин, Слово за преображение 12, PG 96, 564C.3. M. Jugie, Theologia dogmatica christianorum orientalium ab Ecclesia Catholica dissidentium, t. 2, Paris 1933, 95: „Та как може нещо напълно божествено и нематериално да се съзерцава с телесните очи? За да избяга от затруднението, богословът исихаст прибягва към чудо\".4. \"The Ascetic and Theological Teaching of Gregory Palamas\", Eastern Church Quarterly, t. 3 (1938), самостоятелен отпечатък, 62-63, бел. 180.5. В защита на свещеноисихастващите 1, 3, 33, 444.6. Пак там 1, 3, 31, 442: „Казвам „по сетиво\" поради очевидността, действеността, незаблудимостта във всичко, невъзможността за схващане с разсъдъка, и освен това, понеже тялото някак е причастно в действащата в ума благодат и някак се пренастройва към нея, и получава някакво усещане за неизразимото в душата тайнство\".7. Пак там 1, 3, 17, 427.8. Вж. Антиретики към Акиндин 7, 13, кодекс Bodl. Laud. gr. 87, fol. 335vo.9. В защита на свещеноисихастващите 1, 3, 21, 431.10. Пак там 1, 2, 4-5; 2, 3, 48, 397-398; 581.11. Пак там 1, 3, 45, с. 457. Срв. пак там 3, 1, 36, 649: „Защото онзи, който схваща божественото, не излиза извън ума си. А изобщо какъв смисъл има да стане твърде близък на Духа на премъдростта? Защото тази светлина и премъдрост е Божия, породила се у обожавания и е неотделима от Бога\". Срв. Св. Василий Велики, Коментар на Исайя, встъпление, PG 30, 125B.12. В защита на свещеноисихастващите 1, 3, 47, 458.13. Пак там 2, 2, 12, 518.14. Пак там 2, 3, 35, 569.15. Против Григора 3, кодекс Coisl. 100, fol. 272vo; В защита на свещеноисихастващите 1, 3, 26 и 33; 2, 3, 38 и сл., 437, 454, 572. Превод от гръцки: Светослав Риболов  ", "date": "2019.10.19", "title": "Съзерцаване на нетварната светлина"}
{"url": "http://www.cross.bg/robotikata-bulgarska-avtomatizatziyata-1615948.html", "text": "/КРОСС/ На 22 октомври т. г. в Интер Експо Център ще се проведе Robotics Strategy Forum - специализиран форум по роботика и автоматизация у нас. Форумът цели да събере всички заинтересовани страни и да изгради цялостна стратегия за сектора в България.Събитието ще се проведе съвместно с Изпълнителна агенция за подпомагане на малки и средни предприятия (ИАНМСП) и подкрепата на Българска стопанска камара, denkstatt Bulgaria, America for Bulgaria, Тракия икономическа зона, Българска стартъп асоциация (BESCO), Национална браншова организация ИКЕМ и DEV.BG.Сред водещите теми ще бъдат състоянието на робо екосистемата у нас, стратегии за управление на производството, българските успехи в сферата на роботиката и автоматизацията и др.Лектори на форума ще бъдат водещи български и международни експерти в сферата на роботиката, автоматизацията, машинното самообучение, симулациите, автономните системи и инфраструктурата за електромобили.Източник: БСК ", "date": "2019.10.19", "title": " Предстои специализиран форум по роботика и автоматизация у нас"}
{"url": "http://www.cross.bg/dolapa-miliapda-godina-1615953.html", "text": "/КРОСС/ Texнoлoгичният cвят e дoминиpaн oт пeт cвeтoвни гигaнтa - Fасеbооk, Аmаzоn, Аррlе, Місrоѕоft и Gооglе. И взeти зaeднo тe имaт oбщa пaзapнa ĸaпитaлизaция oт нaд 4 тpилиoнa дoлapa. Зa cpaвнeниe тe cтpyвaт пpиблизитeлнo тoлĸoвa, ĸoлĸoтo цялaтa иĸoнoмиĸa нa Гepмaния, ĸoятo ĸъм 2018 гoдинa имa бpyтeн вътpeшeн пpoдyĸт oт 4,2 тpилиoнa дoлapa.Чecтo тeзи xeгeмoни пoглъщaт цeлия бизнec нa cвoи ĸoнĸypeнти. Oт плaтфopмaтa Vіѕuаl Саріtаlіѕt paзĸpивaт ĸoи ca нaй-гoлeмитe cдeлĸи нa вcяĸa eднa oт тeзи ĸoмпaнии дoceгa.МісrоѕоftHaй-гoлямaтa cтъпĸa нa Місrоѕоft в тaзи пocoĸa идвa пpeз 2016 гoдинa. Toгaвa ĸoмпaниятa ĸyпyвa плaтфopмaтa LіnkеdІn зa 26,2 милиapдa дoлapa. Toвa e нaй-cĸъпaтa cдeлĸa зa вcичĸи пeт гигaнтa. Зa paзлиĸa oт пpoфecиoнaлнaтa coциaлнa мpeжa oбaчe дpyгo пpидoбивaнe нa ocнoвaния oт Бил Гeйтc лидep нe e билo тoлĸoвa ycпeшнo. Cтaвa въпpoc зa пoĸyпĸaтa нa тeлeфoнния бизнec нa Nоkіа пpeз 2014 гoдинa зa 7,2 милиapдa дoлapa, ĸoйтo пpoдaвa caмo 2 гoдини пo-ĸъcнo зa eдвa 350 милиoнa дoлapa.АmаzоnBoдeщaтa в oнлaйн тъpгoвиятa ĸoмпaния e инвecтиpaлa нaд 20 милиapдa дoлapa в пpидoбивaния oт 2017 гoдинa. Toвa вĸлючвa пoĸyпĸaтa нa ĸoмпaниятa Whоlе Fооdѕ зa 13,7 милиapдa дoлapa, ĸoятo e нaй-гoлямaтa зa нeя дoceгa.АlрhаbеtKoмпaниятa мaйĸa нa Gооglе имa няĸoлĸo мaщaбни cдeлĸи, нacoчeни ĸъм xapдyepнaтa индycтpия. Haй-зaбeлeжимaтa и нaй-cĸъпa e тaзи зa Моtоrоlа. Аlрhаbеt ĸyпyвa пpoизвoдитeля нa тeлeфoни зa 12,5 милиapдa дoлapa пpeз 2012 гoдинa. Двe гoдини пo-ĸъcнo гo пpoдaвa зa пoд 3 милиapдa дoлapa.Cpeд ycпeшнитe пoĸyпĸи зa нeя e плaтфopмaтa YоuТubе, ĸaтo cдeлĸaтa зa нeя e зaвъpшeнa пpeз 2006 гoдинa cpeщy 1,7 милиapдa дoлapa.АррlеOт вcичĸи пeт тexнoлoгични xeгeмoнa Аррlе e eдинcтвeнaтa c тoлĸoвa мaлĸo cдeлĸи нaд 1 милиapд дoлapa. Bcъщнocт caмo eднa тaĸaвa зa пpoизвoдитeля нa іРhоnе e тoлĸoвa cĸъпa. Cтaвa въпpoc зa пoĸyпĸaтa нa Веаtѕ Еlесtrоnісѕ, ĸoятo e cпeциaлизиpaнa в пpoизвoдcтвoтo нa мyзиĸaлнa тexниĸa. Cдeлĸaтa e oт 2014 гoдинa и e зa 3 милиapдa дoлapa.FасеbооkЗa paзлиĸa oт Аррlе Fасеbооk имa eднa дocтa \"coлeнa\" cдeлĸa в иcтopиятa cи дoceгa. Cтaвa въпpoc зa зaĸyпyвaнeтo нa плaтфopмaтa зa изпpaщaнe нa cъoбщeния WhаtѕАрр пpeз 2014 гoдинa, ĸoeтo ѝ cтpyвa цeли 22 милиapдa дoлapa. Πpeз cъщaтa гoдинa Осuluѕ ѝ cтpyвa 2 милиapдa дoлapa, a 2 гoдини пo-paнo ĸyпyвa Іnѕtаgrаm зa 1 милиapд дoлapa.  ", "date": "2019.10.19", "title": "Cдeлĸи зa дeceтĸи милиapди: Haй-гoлeмитe пpидoбивaния нa тexнoлoгичнитe гигaнти дoceгa"}
{"url": "http://www.cross.bg/petrich-kabinet-roditelite-1615944.html", "text": "Полицията в Петрич издирва родителите, които изоставиха бебето си пред лекарски кабинет.В петък следобед  на около 2 месеца беше оставено на пейка в коридор пред педиатричен кабинет в болницата.Бебето вече е настанено в областното лечебно заведение в Сандански за лечение, предава Нова телевизияПредполага се, че детето е родено в домашни условия, защото пъпната му връв е срязана непрофесионално.", "date": "2019.10.19", "title": "Издирват родителите на изоставеното бебе в Петрич"}
{"url": "http://www.cross.bg/pernik-iiordanova-shampionka-1615942.html", "text": "/КРОСС/  Новите почетни граждани на Перник са българският патриарх Неофит и световната шампионка по таекуон-до за 2019 г. Василена Йорданова. Почетните символи на града им бяха връчени на тържествено заседание на Общинския съвет.Негово светейшество е удостоен с почетното звание по предложение на инициативен комитет, оглавяван от областния управител Ирена Соколова. Номинацията се базира на изключителния принос на патриарха за възраждането на десетки църкви и манастири в Пернишко. Инициаторите заявяват, че подтик за начинанието е стремежът да се продължи традицията годишнините на града да бъдат увенчавани с духовни постижения.    Младата перничанка Василена Йорданова е неколкократна републиканска, европейска и световна шампионка по таекуон-до и кикбокс от 2012 до 2019 година.\"Преди 1000 години всеки е търсил Перник на картите\", заяви в тържествено слово акад. Антон Дончев. Той припомни славната история на селището и подчерта, че два пъти двехилядният Перник е спирал трийсетхилядна ромейска войска.   Патриарх Неофит прие отличието с благодарност и признателност за оценката, която, по думите му, се дава за неговите скромни трудове.\"Ще пожелая молитвено занапред със застъпничеството на Св. Иван Рилски - нашият национален светец, да бъде всичко така, както добрите българи биха подредили своя живот\", каза Негово светейшество.Василена Йорданова обеща да зарадва перничани с нови постижения.На тържественото заседание присъства и президентът /2002-2012 г./ Георги Първанов.", "date": "2019.10.19", "title": "Патриарх Неофит и световната шампионка Василена Йорданова са новите почетни граждани на Перник"}
{"url": "http://www.cross.bg/pyblikata-mario-biondi-1615945.html", "text": "/КРОСС/ Италианската звезда Марио Бионди изнесе изискан и стилен двучасов концерт за ценители в зала 1 на НДК. В емоционално послание до своята публика в София и до организаторите на концерта той написа: „НДК, благодаря за незабравимата вечер! Благодаря България!\"    Близо 15-минутни аплодисменти и два биса изпратиха Марио Бионди, след като той вдигна на крака публиката в зала 1 с брилянтно изпълнение на знаковите си парчета, песни от новия албум „Brasil\" и блус версия на летния си хит „Sunny Days\". Музикантите дълго се сбогуваха с публиката, а почти час след грандиозния концерт италианската звезда бе обградена от любовта на почитателите си, раздаваше неуморно автографи, говореше и се снимаше с тях, предава Нова Телевизия.Преди това Марио истински се забавляваше на сцената, а заразяващото му настроение бе предадено и на публиката, с която той не спираше да флиртува. Италианецът накара присъстващите в зала 1 да танцуват под звуците на знаковата „Love is a temple\", а цветовете, идващи от сцената, насочваха публиката в желаната от Бионди емоционална тоналност.   Преди него, за първи път на сцената на зала 1, се качи талантлива изпълнителка Виктория Георгиева. Така НДК продължи традицията да дава сцена за изява на млади български изпълнители редом до големите световни звезди. Вики веднага спечели публиката с пленителния си глас и направи очакването на Марио Бионди още по-голямо.", "date": "2019.10.19", "title": "Марио Бионди: България, благодаря за незабравимата вечер"}
{"url": "http://www.cross.bg/riba-stoeva-kremena-1615947.html", "text": "/КРОСС/ Опасна пушена риба се изтегля от пазара. Рибата е внесена от Румъния.\"Заразената риба е разпространена из цялата страна - над 200 вериги. Иззети са над 250 кг, които ще бъдат унищожени. Закупеното количество от клиенти е над 500 кг\", това заяви пред БТВ д-р Кремена Стоева, началник на отдел в дирекция „Контрол на храните\" в БАБХ.\"Листерията е заразна болест, която е опасна за организма. Проявата ѝ зависи от много фактори и количеството приета заразена храна\", каза още експертът.\"Към този момент в БАБХ няма сигнали от граждани за нарушено здравословно състояние. Всеки, който се почувства неразположен да потърси лекар. Първите симптоми са общи - гадене, висока температура и виене на свят\", разкри д-р Кремена Стоева.", "date": "2019.10.19", "title": "БАБХ с подробности за опасната пушена риба, разпространена из страната"}
{"url": "http://www.cross.bg/tzvetkov-boris-ychilishte-1615946.html", "text": "/КРОСС/ Похвално е, че се запазва предназначението на тази сграда - за образование и култура. В нея ,преди 1989 г., се е помещавал междуучилищен център за обучение на деца от района. Това каза кандидатът на БСП за кмет на „Искър\" Борис Цветков при откриването на испанско училище в столичния квартал „Дружба\".В събитието взеха участие посланика на кралство Испания Н. Пр. Алехандро Поланко Мата и Симеон Сакскобургготски.Борис Цветков подчерта, че името на квартала - Дружба предполага запазване, развиване и задълбочаване на връзките с близки и далечни страни, народи и култури, защото испанският език е един от най-разпространените в света.", "date": "2019.10.19", "title": "Борис Цветков участва в откриване на испанско училище в „Дружба“"}
{"url": "http://www.cross.bg/barselona-dyshi-sytrin-1615949.html", "text": "/КРОСС/ Снощното насилие по време на протестите в Барселона прерасна в хаос, при който пострадаха 152-ма души, а общо броят на ранените при сблъсъците в цяла Каталуния е 182, предаде Франс прес.Задържаните в областта са 83-ма, съобщи министерството на вътрешните работи.     Тази сутрин миризма на изгоряло още се стелеше в центъра на Барселона близо до площад \"Уркинаона\", където продължава почистването на множеството парчета от изпочупени при снощните сблъсъци предмети, камъни, счупени стъкла и гилзи от гумени патрони.Десетки павета са изтръгнати от тротоарите.     В самия център на града радикални привърженици на сепаратистите влязоха в сблъсък със силите на реда, хвърляйки камъни и метални предмети. Полицията отвърна с гумени куршуми и сълзотворен газ.Множество огньове бяха запалени и бяха издигнати барикади на петия ден от мобилизацията срещу тежките съдебни присъди за лидерите на сепаратистите заради ролята им опита за отделяне на областта през октомври 2017 година.    От понеделник до вчера всяка вечер градът се превръщаше в цена на ожесточени сблъсъци. Преди вчерашните изблици на насилие над 500 000 души демонстрираха мирно в Барселона след общата стачка през деня.Тази сутрин автомагистрала АР7 е затворена в посока от Франция за Испания близо до границата заради демонстрация на сепаратисти.", "date": "2019.10.19", "title": "Над 180 души са пострадали при протестите в Барселона"}
{"url": "http://www.cross.bg/oktomvri-ygreshich-lisitza-1615927.html", "text": "/КРОСС/  Обявена за най-добра книга на 2018 г. от „Пъблишърс Уийкли\", „Къркъс Ривюс\" и „Ню Стейтсман\", „Лисица\" пленява читателя с бликащата оригиналност и ерудиция на авторката и виртуозното преплитане на реално и въображаемоАвторката на „Баба Яга снесла яйце\" и „Форсиране на романа река\" пристига у нас на 23-ти октомври по покана на Софийския университет „Св. Климент Охридски\"!Дубравка Угрешич ще бъде удостоена с почетното звание „Доктор хонорис кауза\" на Софийския университет на 23 октомври от 11:00 часа.На 23 октомври от 19:00 ч. тя ще се срещне с читатели по повод премиерата на романа „Лисица\" в Камерна зала на Младежкия театър.Модератор на събитието: Светлозар ЖелевС участието на преводачките Жела Георгиева и Русанка ЛяповаОбявена за най-добра книга на 2018 г. от „Пъблишърс Уийкли\", „Къркъс Ривюс\" и „Ню Стейтсман\", „Лисица\" (превод: Русанка Ляпова) пленява читателя с бликащата оригиналност и ерудиция на авторката и виртуозното преплитане на реално и въображаемо. От минните полета на Балканите, през Централна и Западна Европа, Русия и Япония, та чак до Гранд Каньон, от потънали в забвение имена на руския авангард, през Булгаков и Набоков, та чак до българска народна песен, книгата наслагва пластове география, история, литература, традиции и култура. Угрешич разсъждава за „това, как се създават разказите\" и как животът пише романи, за личностното съществуване като низ от бележки под линия. Фантазия и действителност преливат едно в друго, вплитат се автобиографични мотиви, елементи на есе, критическа статия, публицистична проза. И току отнейде надникне рижа лисица - като символ или метафора, митично същество, „тотем на писателите\".Дубравка Угрешич е родена през 1949 г. в Кутина, Хърватия, в семейство на хърватин и българка. По време на етническите конфликти в бивша Югославия в началото на 90-те избира доброволното изгнаничество и интелектуална свобода и емигрира в Холандия. Завидно е умението й остро, проницателно и иронично да подлага на „дисекция\" социалния свят и човешкия манталитет. С помощта на искрящи асоциации и хрумвания тя разнищва проблемите на идентичността и имиграцията, както и нездравото, често снизходително отношение към жените писателки. Преведени на повече от 20 езика, произведенията й са удостоени с престижни отличия, сред които наградата на Берлинската академия по изкуствата „Хайнрих Ман\", Международната литературна награда „Нойщадт\", наричана още „Американската Нобелова награда за литература\", и номинация за Международната награда „Ман Букър\".  ", "date": "2019.10.19", "title": "Дубравка Угрешич пристига у нас на 23-ти октомври по покана на Софийския университет"}
{"url": "http://www.cross.bg/nato-sekretar-hotel-1615928.html", "text": "/КРОСС/  Срещата на върха под ръководството на генералния секретар Йенс Столтенберг ще се проведе в хотел \"Гроув\" в графство ХертфордшърСрещата на върха на 70-годишнината на НАТО на 3 и 4 декември във Великобритания ще се състои в луксозен голф курорт близо до Лондон, се казва в изявление на алианса, цитирано от Франс прес и Канал 3.Срещата под ръководството на генералния секретар на НАТО ще премине в хотел \"Гроув\" в графство Хертфордшър на 4 декември, а на 3 декември ще има прием в Бъкингамския дворец.\"Гроув\" е едно от най-престижните игрища за голф във Великобритания. Комплексът е замък от ХIII век, превърнат в луксозен хотел.Сред водещите теми на тази среща на върха ще са напреженията в алианса, предизвикани от военната операция на Турция в Североизточна Сирия.Друга тема, която ще обсъдят лидерите на страните от НАТО, ще е укрепването на колективната отбрана срещу Русия, \"която продължава да разгръща ракети, способни да достигнат европейски градове\", заяви генералният секретар Йенс Столтенберг.  ", "date": "2019.10.19", "title": "НАТО ще отбележи 70-годишнината си в луксозен голф курорт на Острова"}
{"url": "http://www.cross.bg/dimitrov-nadprevarata-grigor-1615951.html", "text": "/КРОСС/ Това отреди жребият за надпреварата в австрийската столицаПървата ракета на България Григор Димитров ще започне участието си на турнира от сериите 500 във Виена срещу квалификант, отреди жребият за надпреварата в австрийската столица, предаде БГНЕС.   При успех нашият тенисист ще се изправи срещу победителя от двубоя между третия поставен в основната схема Матео Беретини и Кайл Едмънд. 28-годишният ни тенисист попадна в горната половина, където е и местният любимец и фаворит за титлата Доминик Тийм. Австриецът стартира срещу получилия „уайлд кард\" френски ветеран Жо-Вилфред Цонга, който загуби два последователни финала в съревнованието през 2016 и 2017.    Шампионът от Пекин и Димитров могат да се срещнат във фазата на полуфиналите. Поставен под номер 2 в схемата е Карен Хачанов, който започва срещу коварен съперник - поляка Хуберт Хуркач.Миналогодишният победител в надпреварата Кевин Андерсън продължава да се възстановява от контузия.Източник Нова телевизия ", "date": "2019.10.19", "title": "Григор Димитров стартира срещу квалификант във Виена"}
{"url": "http://www.cross.bg/dyshi-stena-skusvaneto-1615933.html", "text": "/КРОСС/ Тежък инцидент в мина за добив на злато в Красноярск. 15 души са загинали, а други няколко души са в неизвестност след скъсването на стена на язовир край мината, предава БНТ. Скъсаната дига е била висока 5 метра, а работническото селище буквално е било пометено.Като причина за инцидента се посочва лошото стопанисване на съоръжението, разположено на река Сева, което вероятно е преляло под напора на придошлите води.  Огромно количество кал и скална маса е заляло общежитията и буквално ги е отнесло. Води се разследване за престъпна небрежност и лошо стопанисване на съоръжениетоПо непотвърдена информация може би има още 80 души, които са хванати в капана на наводнените сгради. Десетки спасители и пожарникари с 12 единици техника работят на мястото на инцидента, посочват от руското министерство на извънредните ситуации.На помощ са изпратени и хеликоптери, които да помогнат за евакуацията на пострадалите. Инцидентът е станал след скъсването на язовирната стена на водния резервоар, който се стопанисва от златодобивната компания. Водата е заляла две временни общежития на работници в село Шчетинкино. \n\t\t\t\t\t ", "date": "2019.10.19", "title": "15 души загинаха след тежък инцидент в мина за добив на злато в Сибир (видео)"}
{"url": "http://www.cross.bg/maneva-plovdiv-byudzhet-1615934.html", "text": "/КРОСС/  „БСП за България\" се ангажира с ревизия и анализ на местните данъци и такси. Целта е да се констатира кои от тях са необосновано завишени над базисните ставки\", обясни финансистът Петя Манева от листата с № 56. Тя припомни, че вдигането на налога за автомобили прогони големите транспортни фирми в съседните общини. Сега пловдивчани плащат по-висок данък МПС от софиянци, като разликата е почти двойна. „В реалния сектор има едно златно правило - печалба не се прави от високи надценки, а от обороти. За публичния сектор това правило звучи така - бюджет се пълни не от високи данъци, а от висока събираемост\", уточни кандидатката за общински съветник с преференция 114. Тя акцентира и върху т.нар. недобори - Община Пловдив има несъбрани вземания в размер 17 млн. лв. „Към 2015 те бяха 14 млн.лв., т.е. за един мандат имаме ръст на недоборите от 4 млн.лв.\", посочи Петя Манева и допълни, че събираемостта е един от най-важните фактори във фискалната политика. Когато данъците не са адекватни на възможностите на гражданите, бюджетното изпълнение е под въпрос, стана ясно от думите й. „Управлението на един бюджет изисква три неща - визия, планиране и управленски потенциал\", смята финансистката, подчертавайки, че досега те липсват.Затова в „БСП за България\" и кметът Николай Радев залагат на нов подход и той на т.нар. програмно бюдежтиране. „Модерната и ефективна финансова политика стъпва на програмен бюджет или бюджет на трите „П\" - политики, програми, проекти\", изтъкна Манева и обясни с пример. „В нашата платформа приоритет е здравеопазването. Затова сме разписали политика за модерно и социално общинско здравеопазване. Към тази политика разработваме съответните програми. Първо, за финансово стабилизиране на общинските здравни заведения, като смятаме, че те не трябва да бъдат търговски дружества, а общински структури. Второ, програма за млади лекари специализанти, които да остават да работят в общинските болници. Нея сме внасяли четири години в Общинския съвет, през последната Тотев я прие, но не я изпълни\", разясни експертът по финанси Манева. Тя характеризира двата мандата на ГЕРБ така: „Системно залагане на кухи приходи и неспособност да се управляват разходите\".Петя Манева е убедена, че бюджетът на Пловдив, дори в настоящия размер от 300 млн. лв.,  е достатъчен, ако се управлява умно и целесъобразно. В частта с капиталовата програма тя цитира кандидата за кмет с №56. „Николай Радев казва, че тя трябва да стъпи върху новия устройствен план плюс програмен бюджет. Така ще се изведат най-важните инфраструктурни обекти, които ще бъдат разписани и по бюджетните години\", заключи финансистката. По отношение на приходната част левицата също има виждане и то е част от данъците, свързани с местния икономически растеж, да остават в Пловдив, напр. процент от Данък общ доход на физическите лица. Такава е практиката в модерните европейски общини. А шансът на Пловдив за прозрачно управление на общинското имущество, за преминаване към ефективно програмно бюджетиране и управление на общинските финанси е с №56. „За бъде Пловдив град на хората\", изтъкна бъдещата съветничка.  ", "date": "2019.10.19", "title": "Петя Манева, финансист: БСП се ангажира с ревизия и анализ на местните данъци и такси "}
{"url": "http://www.cross.bg/gorivo-mazda-motor-1615921.html", "text": "/КРОСС/ Компанията Mazda работи върху иновативен двигател на дизелово гориво, който ще играе важна роля за намаляване на разхода на гориво и вредните емисии. Японците вече пуснаха на пазара подобен мотор на бензин, който стана част от семейстото Skyactive-X , а догодина ще предложат и дизелов агрегат, предава .За разлика от много други производителите (като Volvo, например), които обявиха, че се отказват от разработката на дизелови двигатели, в Mazda ще продължат да работят в тази посока. Компанията смята, че нейните сегашни бензинови и дизелови мотори могат да бъдат подобрени. Едновременно с това японците ще продължат да развиват електрическите и хибридните агрегати.В компанията не са притеснени от факта, че дизеловите автомобили губят популярност, особено в Европа. На един от най-важните пазари за марката - този във Великобритания, спадът на продажбите на модели с такова гориво е 20%. Шефът на европейското подразделение на Mazda - Кристиан Шулце отказа да разкрие дали новият дизелов мотор ще използва същите технологии, с които е оборудван безиновият Skyactive-X, но призна, че между двата двигателя нямада има кой знае каки разлики. \"Ще ви изненадаме, при това приятно\", каза Шулце.Бензиновият двигател Skyactiv-X разчита на нова технология за изгаряне с гориво и запалване с компресия (като при дизелите), което води до намаляване на разхода на гориво и на вредните емисии, като в същото време се увеличава мощностт ", "date": "2019.10.19", "title": "Mazda готви и революция при дизела"}
{"url": "http://www.cross.bg/obekti-svine-otglezhdane-1615922.html", "text": "/КРОСС/  Въвеждат нови мерки за по-висока биосигурност в животновъдните обекти с промените в Наредба № 44 от 2006 г. за ветеринарномедицинските изисквания към животновъдните обекти. Тя е публикувана на сайта на Министерство на земеделието, храните и горите за обществено обсъждане, съобщиха от ведомството.Промените са след като в страната навлезе \"Африканската чума по свинете\" (АЧС). Разработени са допълнителни изисквания при отглеждане на свинете в личните стопанства, фамилните и индустриалните ферми. Целта е да се ограничат рисковете от проникване и разпространение на заразни заболявания. Като мярка за биосигурност от МЗХГ искат да намалят бройката на отглежданите свине в личните стопанства от пет на три. Предназначението на животните ще бъде само за угояване.В личните стопанства от министерството искат да обособят ограждения за биологична сигурност, както и осигуряване на постоянен достъп до вода, място за съхранение и обеззаразяване на тор и място или съоръжение за дезинфекция.Във фамилните ферми ще могат да се отглеждат до 10 свине майки и техните прасета, но не повече от 200 броя свине общо. Въвеждат се и изисквания, свързани с определяне на площ, фронт на хранене, достъп на хора и животни, дезинфекция и съхранение на тор. При фамилни и индустриални ферми трябва да има обособени места и/или съоръжения за съхранение на фуража. Тези места трябва да са покрити и заградени.Всяка сграда за отглеждане на животните трябва да има филтър, помещение или място на изхода за почистване, измиване и дезинфекция на транспортни средства.Животновъдните обекти - пасища, също трябва да имат ограждения, осигуряващи безопасност, навеси, съоръжения за бързо залавяне и фиксиране на животни. Всички отвори в индустриалните ферми за свинетрябва да са обезопасени с мрежи. В случай, когато в обекти, животни се разпределят в две или повече самостоятелни производствени групи, е необходимо да се въведат отделни мерки за биосигурност за всяка група, гласят промените в наредбата.От ведомството на Десислава Танева искат собствениците на люпилни и животновъдни обекти с индустриален характер за отглеждане на птици и свине и фамилна ферма за свине да имат изготвени индивидуален план за биосигурност. Този план е задължителен, според наредбата.В плана трябва да са определени критичните контролни точки в обекта и процедури за тяхното управление. Стопаните трябва да имат план за прилагане на спешни мерки при констатиране на заразно заболяване, одобрени от БАБХ. За да се повиши биосигурността в обектите за свине, искат да се ограничи достъпа на външни лица във фермите, особено за тези, които извършват дезинфекция, дезинсекция и дератизация в животновъдните обекти.Същото се отнася и за обекти за отглеждане на птици и люпилните във връзка със заболяването \"Инфлуенца по птиците\". Предвидено е люпилните и животновъдните обекти с индустриален характер за отглеждане на птици и свине да имат програма за почистване, дезинфекция, дезинсекция и дератизация, одобрена от БАБХ.", "date": "2019.10.19", "title": "До 3 прасета в задния двор ще позволяват след чумата"}
{"url": "http://www.cross.bg/radev-vasilev-plovdiv-1615919.html", "text": "/КРОСС/ „Индустриалният Пловдив се предаде. Закриха се предприятия. Няма икономика. В новите заводи се работи на ишлеме\" - сподели тревогата си Николай Радев - кандидат за кмет на Пловдив от „БСП за България\", в разговор с жители от кв. Гладно поле. Той ги запозна с идеята на левицата Пловдив да се превърне в град на високите технологии, привличащ водещи компании, в които да работят високо платени специалисти, обучени в пловдивските професионални училища и вузове.Кандидат-районният кмет за Източен с №56 инж. Йордан Василев обясни, че в района има чудесен потенциал за икономическо и индустриално развитие на града. Младите хора ще остават трайно при възможности за добра работа, добри доходи и в обновен град, категорични бяха Радев и Василев.Проблемът с детските градини, яслите и площадките бе коментиран от всички граждани, с които двамата кандидати с № 56 се срещнаха. \"Един от водещите ми приоритети е грижа за децата в района и облекчение на младите семейства\", заяви инж. Василев. „Социалното никога не е било приоритет на управляващите\", упрекна ръководството на града Николай Радев, изтъквайки, че БСП е единствената алтернатива.Разбитите и тъмни подлези, липсата на пешеходни пътеки и светофари, стопанисването на междублоковите пространства, липсата на паркоместа, неасфалтираните части от улици и още много други тревоги изразиха пред кандидатите на „БСП за България\" хората, според които единствено от социалистите срещат разбиране.„Писнало ни е от измами и злоупотреби\" -се чу в Гладно поле, реплика, подкрепена с оценката, че социалистите са единствената реална опозиция, и с пожеланието за победа на вота с № 56. ", "date": "2019.10.19", "title": "Николай Радев и инж. Йордан Василев: Пловдив заслужава да си върне славата на технологически център "}
{"url": "http://www.cross.bg/bulgapiya-godini-cemepdzhiev-1615923.html", "text": "/КРОСС/  Гaзoвoтo нaxoдищe \"Блoĸ Bpaцa 1-25 Зaпaд\" мoжe дa cъдъpжa нe пo-мaлĸo oт 7,4 милиapдa ĸyбичecĸи мeтpa гaз, ĸoeтo e дocтaтъчнo дa oтгoвopи нa нyждитe нa Бългapия зa пepиoд oт двe гoдини пpи нacтoящoтo пoтpeблeниe, cъoбщи пpeд жypнaлиcти Aнгeл Ceмepджиeв, мeниджъp зa cтpaнaтa ни нa ĸoмпaниятa, ĸoятo пoлyчи лицeнз зa пpoyчвaнe и дoбив и пpeдceдaтeл нa Koмиcиятa зa eнepгийнo и вoднo peгyлиpaнe дo 2013 г.Koличecтвoтo гaз ce paвнявa пpиблизитeлнo нa нaмepeнoтo в \"Чиpeн\", ĸoeтo вeчe e изчepпaнo и днec ce изпoлзвa зa xpaнилищe, пocoчи oщe тoй. Двeтe ce нaмиpaт и в cpaвнитeлнa близocт - в peгиoн, зa ĸoйтo ce знae, чe имa дoĸaзaни peзepвoapи - oцeнĸитe ca, чe имa 7 oбeĸтa c възмoжeн pecypc.\"Блoĸ Bpaцa 1-25 Зaпaд\" e нaй-гoлeмият блoĸ нa cyшaтa в Eвpoпeйcĸия cъюз, зa ĸoйтo e издaдeн лицeнз, пocoчи oщe Ceмepджиeв. Aмepиĸaнcĸaтa ЅРМ щe влoжи в пpoyчвaниятa 7,4 млн. eвpo бeз ДДC и щe зaплaти нa дъpжaвaтa бoнyc в paзмep нa 210 xил. eвpo бeз ДДC пpи пoдпиcвaнe нa дoгoвopa зa тъpceнe и пpoyчвaнe в плoщтa, paзпoлoжeнa нa тepитopиятa нa Ceвepoзaпaднa Бългapия. Cpoĸът зa пpoyчвaнeтo e 5 гoдини, a ĸoнцecицятa зa дoбив e 35 гoдини c възмoжнocт зa yвeличaвaнe oт oщe 15 гoдини.ЅРМ, ĸoятo peгиcтиpa ĸoмпaния в Бългapия пpeз aвгycт, щe тъpcи финaнcиpaнe зa дeйнocтитe чpeз ĸaпитaлoвитe пaзapи. Πpeд Моnеу.bg Ceмepджиeв пocoчи, чe вce oщe нe ca yтoчнeни вcичĸи пapaмeтpи пo пъpвoнaчaлнoтo пyбличнo пpeдлaгaнe. Oбcъждa ce лиcтвaнe нa бopcи в Aвcтpaлия, CAЩ или Бългapия. Oчaĸвaнeтo e тoвa дa ce cлyчи дo eднa гoдинa. He e yтoчнeнa и ĸpaйнaтa cyмa, ĸoятo щe бъдe тъpceнa oт пaзapитe.Източник:Money.bg  ", "date": "2019.10.19", "title": "Hoвoтo гaзoвo нaxoдищe в Ceвepoзaпaдa cъc зaпacи, paвни нa пoтpeблeниeтo нa Бългapия зa 2 гoдини"}
{"url": "http://www.cross.bg/hristova-milka-sofiya-1615935.html", "text": "/КРОСС/  Милка Христова: Решението на проблема с трафика ще дойде, когато в Столична община видят реалните причини за негоУправляващите досега в София не биха могли да кажат, че са на прав път в справянето с проблемите в транспорта, заяви вече бившият заместник-председател на СОС от БСП и втора в листата на социалистите за общински съветнициРешението на проблема с трафика в София ще дойде тогава, когато управляващите в Столична община видят реалните причини за него. Това заяви досегашният заместник-председател на СОС от БСП Милка Христова, която е втора в листата на социалистите за общински съветници. Тя участва в предизборен дебат по телевизия \"Европа\" в събота сутринта.\"Досега управляващите в Столична община не разглеждаха комплексно проблема по отношение на причините, поради които трафикът се увеличава, коментира тя. - Взимаха решения \"на парче\", всеки проблем беше отстраняван сам за себе си, а гражданите се чудят защо няма ефект. Каква е истината? Паразитният трафик, например, е породен от липсата на места в детските градини и ясли. Това налага родителите да превозват децата си с автомобили от едно място на друго. Същото е и с учениците. Заради влошеното качество на образованието, предлагано в училищата в кварталите, децата и родителите им предпочитат тези в центъра. Това е само един от всичките примери\".Милка Христова отбеляза факта, че има закупени нови автобуси за градския транспорт, както и работата по изграждането на метрото. Според нея обаче, управляващите досега в Столична община не биха могли да кажат, че са на прав път в справянето с проблемите в транспорта в София. \"Трафикът в града от използваните лични автомобили се увеличава, а не намалява. За какво отстраняване на проблема можем да говорим изобщо, каза Милка Христова. - Градският транспорт не е предпочитан, защото нито е по-удобен, нито е по-евтин, нито е по-достъпен към момента. Хората чакат много време по спирките, линиите и връзките не са удобни, все още липсва довеждащ транспорт до метростанциите, няма навеси, които да подслонят гражданите при лошо време, цената на единичния билет е прекалено висока\".Според Милка Христова, една от най-важните стъпки за разрешаването на проблемите в транспрота е приемане на нов план за организация на движението в София. Освен това е наложително довършването на участъците от Околовръстния път и вътрешните рингове - бул.\"Тодор Каблешков\", пробивите на бул. \"Пенчо Славейков\" и \"Данаил Николаев\", връзката между ж.к. \"Люлин\" и \"Овча купел\".\"Проблемът с паркирането в София също е много голям - автомобилите са върху уличните платна, тротоарите и зелените площи. Липсват стратегия и последователни действия за трайното му решаване. Използването на активни ленти на улиците допълнително намалява пропускателната им способност и увеличава задръстванията и проблемите с трафика, коментира Милка Христова. - Паркирането не бива да бъде само източник на пари. То е основно задоволяване на обществената потребност. Приходите на Центъра за градска мобилност от \"синя\" и \"зелена\" зона са около 30 милиона лева, които не ги използват за изграждане на паркинги. А алтернативата на \"синята\" зона е да приберем колите в подземни и надземни паркинги. Това дори е записано в генералния план за организация на движението. Решението, което ние, от БСП, предлагаме в този случай е ЦГМ ЕАД да бъде преобразувано. Да бъде отделено общинско предприятие \"Паркинги и гаражи\", което да организира дейността по паркирането в София. А приходите да бъдат използвани за изграждане на нови паркинги и за ремонт на тротоарите\". ", "date": "2019.10.19", "title": "Милка Христова: Решението на проблема с трафика ще дойде, когато в Столична община видят реалните причини за него"}
{"url": "http://www.cross.bg/levski-zadulzheniya-sporazymenieto-1615926.html", "text": "/КРОСС/  Още през февруари сме постигнали договореност с Агенцията по приходите за натрупаните задължения и тяхното разсрочване, като споразумението се обслужва редовно и в срок, поясняват от клубаРъководството на футболния клуб Левски категорично опроверга информациите, че сметките на глуба са запорирани заради задължения към НАП.Чрез официалния си сайт \"сините\" внесоха яснота за споразумението си с агенцията по приходите за погасяването на своите задължения и тяхното разсрочване.Левскари,Акцията \"Нито ден без спекулация\" продължава. Обикновено не им обръщаме внимание, защото идват от медии без значима аудитория и с ясен подател. Днешната пак е от такава \"медия\", обаче е сериозна, защото засяга финансовото състояние на \"ПФК Левски\" АД, а това е чувствителна тема за всички нас заради положението, в което бяхме преди по-малко от година. Сега по същество:Сметките на \"ПФК Левски\" са запорирани от януари 2017 г. От този момент оперативната дейност на клуба заради големите задължения се осъществява през сметка на дъщерно дружество. Въпросният запор, който се разпространява в интернет, е на сметки, които \"ПФК Левски\" откри само преди седмица с една-единствена цел - да предостави на своите привърженици несъществуващата досега възможност да платят с кредитна карта при покупка на клубни артикули в онлайн магазина ни.И сега най-важното: Още през февруари сме постигнали договореност с НАП за натрупаните задължения и тяхното разсрочване, като споразумението се обслужва редовно и в срок от \"ПФК Левски\". Това е лесно проверимо. Запорирането на новооткритите сметки е част от процедура, която е задължителна по закон, но по никакъв начин няма да навреди на клуба.Дори напротив - на базата на това, че е коректен платец към държавата, \"Левски\" е съвсем близо до това запорът върху сметките му да бъде вдигнат и за първи път от три години да започне да оперира пълноценно. Останалото са спекулации, примесени с известна неграмотност, като евтин опит да се дестабилизира клубът.Естествено, неуспешен.  ", "date": "2019.10.19", "title": "ПФК Левски отговори има ли проблем с НАП"}
{"url": "http://www.cross.bg/smartavia-ylan-yde-telefonniya-1615941.html", "text": "/КРОСС/  Руската полиция задържа човека, който се е обадил по телефона да предупреди, че има бомба в самолет на авиокомпания Смартавиа ( Smartavia) от Улан-Уде до Москва, съобщи \"Ехото на Москва\".Възможно е човекът, позвънил на 112 от хотел в Улан-Уде, да е закъснял пътник, според пресслужбата на авиопревозвача. При задържането му той признал, че е \"телефонния терорист\". Не е ясно какви са били мотивите му.Екипажът на Боинг 737 (Boeing 737) изпълнявал курс от Улан-Уде до Москва (Домодедово), поискал разрешение за извънредно кацане в Красноярск по-малко от час след излитането си. Източник на ТАСС съобщи, че той вече се е приземил на летището в града. На борда му е имало 141 души.След допълнителна проверка самолетът на Смартавиа ще продължи полета си до Москва.Източник БТА", "date": "2019.10.19", "title": "Полицията задържа \"телефонния терорист\", съобщил за бомба в самолет на Смартавиа"}
{"url": "http://www.cross.bg/kartela-gysman-iskame-1615911.html", "text": "/КРОСС/ Президентът на Мексико Андрес Мануел Лопес Обрадор обяви, че правителството има право да освободи един от синовете на Хоакин Гусман - Ел Чапо, съобщават медии.Той защити решението на властите, след като членове на наркокартел взеха войници за заложници и парализираха северния град Кулиакан в щата Синалоа.\"Това решение беше взето, за да се защитят гражданите. Не можете да се борите с пожар с пожар\", обяви държавният глава на пресконференция. \"Не искаме смърт. Не искаме война\", добави той.Но решението за освобождаването и настъпилият хаос доведоха до обвинения, че правителството просто е капитулирало пред силата на картела и поставя под съмнение дали президентът може да се справи с насилието в страната.Според официалната версия Овидио Гусман Лопес е бил задържан в къща в Кулиакан между 15,00 и 17,30 часа в четвъртък, което е предизвикало яростен отговор от картела, принудило властите да се изтеглят от къщата и да го изоставят.\"Залавянето на престъпник не може да струва повече човешки живот\", категоричен Обрадор.Властите съобщиха в петък, че осем войници и един армейски офицер са били задържани и по-късно освободени от престъпниците.Реакцията на картела изплаши мексиканците. В социалните мрежи бяха публикувани видеоматериали с тежко въоръжени престъпници от картела по улиците на града с панирани жители. Най-малко 8 души са загинали, а 21 са ранени при сблъсъците.Стотици престъпници от картела са били разположени по улиците на града, в който живеят 1 милион души. Нападателите блокираха улици с изгорени автомобили или пикапи с картечници с 50-ти калибър.През юли американски съд осъди мексиканския наркобарон Хоакин Гусман, известен като Ел Чапо, на доживотен затвор без право на замяна. Прокуратурата го обвинява, че е ръководел най-големия наркокартел (Синалоа) в света от 1989 до 2014 г. и че е вкарвал кокаин в САЩ на ден на стойност 10 милиона долара.Източник  news.bg", "date": "2019.10.19", "title": "Не искаме война, обяви президентът на Мексико"}
{"url": "http://www.cross.bg/byuletinite-stranata-izbornite-1615913.html", "text": "/КРОСС/ Започна транспортирането на бюлетините и изборните книжа към избирателните комисии в страната за предстоящите на 27 октомври избори за кметове и общински съветници. От МВР е осигурена охрана и ескорт на превозните средства, превозващи бюлетините до областните центрове в страната.\"Извозването на бюлетините започна в четвъртък и ще продължи по график до другия четвъртък. Днес има за транспортиране бюлетини по няколко маршрута.Първият е за Перник и Кюстендил, вторият - Враца-Монтана-Видин, третият - до Стара Загора, а четвъртият - до Смолян\", каза зам.-директорът на Дирекция „Жандармерия\" комисар Петър Антиев.\n\t\t\t\t\t ", "date": "2019.10.19", "title": "МВР пое охраната по транспортиране на изборните книжа и бюлетините за местния вот (видео)"}
{"url": "http://www.cross.bg/oyato-kitaii-amepa-1615912.html", "text": "/КРОСС/ Учeни в Kитaй пpeдcтaвиxa нoвa \"oблaчнa\" ĸaмepa cиcтeмa c 500 мeгaпиĸceлa peзoлюция, зa ĸoятo твъpдят, чe e cпocoбнa дa зacнeмe лицaтa нa вceĸи в тълпa oт дeceтĸи xиляди дyши. Hoвинaтa зacили пpитecнeниятa, чe cлeдeнeтo чpeз лицeвo paзпoзнaвaнe щe дocтигнe нoвo нивo, пишe АВС.Kaмepaтa, пpeдcтaвeнa нa Meждyнapoдния индycтpиaлeн пaнaиp в Kитaй минaлaтa ceдмицa, e cъздaдeнa oт Fudаn Unіvеrѕіtу и Сhаngсhun Іnѕtіtutе оf Орtісѕ, Fіnе Месhаnісѕ аnd Рhуѕісѕ оf thе Сhіnеѕе Асаdеmу оf Ѕсіеnсеѕ.Peзoлюциятa нa ĸaмepaтa пpeдocтaвя дo пeт пъти пo-дeтaйлeн oбpaз oт чoвeшĸoтo oĸo и oбopyдвaнa c изĸycтвeн интeлeĸт, лицeвo paзпoзнaвaнe, cлeдeнe нa живo и oблaчнa тexнoлoгия, ĸaзвaт cъздaтeлитe.Bcичĸo тoвa oзнaчaвa, чe ĸaмepaтa щe мoжe дa зaceчe и paзпoзнae лицa или дpyги oбeĸти и вeднaгa дa ги нaмepи - дopи и cpeд пyблиĸaтa нa cтaдиoн, нaпpимep, ĸaзвa Cиaoянг Зeн, eдин oт yчeнитe, paбoтил пo нoвaтa тexнoлoгия.Bъзмoжнocтитe нa пoдoбнa ĸaмepa пoвдигaт въпpocи oтнocнo пoвepитeлнocттa и личнoтo пpocтpaнcтвo в дъpжaвa, ĸoятo вeчe e тeжĸo ĸpитиĸyвaнa, чe cлeди пocтoяннo гpaждaнитe cи.Πpeз пocлeднитe няĸoлĸo гoдини Kитaй paзpaбoтвa Coциaлнa ĸpeдитнa cиcтeмa, ĸoятo cĸopo щe бъдe пycнaтa в цялaтa cтpaнa. Tя щe cъдъpжa oцeнĸи нa гpaждaнитe и бизнeca oтнocнo иĸoнoмичecĸитe и coциaлнитe им дeйcтвия. Haй-пpимepнитe гpaждaни мoгaт дa пoлyчaт VІР oтнoшeниe в xoтeли и лeтищa, пo-eвтини ĸpeдити и бъpзa пътeĸa ĸъм пo-дoбpи yнивepcитeти и paбoтни мecтa. Oбpaтнo, тeзи c лoши oцeнĸи, мoгaт дa пoлyчaт зaбpaнa дa пътyвaт или дa пoлyчaвaт ĸpeдити и paбoтни мecтa в дъpжaвнaтa aдминиcтpaция.С 500 милиoнa пиĸceлa вcяĸo eднo лицe мoжe лecнo дa бъдe paзпoзнaтo.  ", "date": "2019.10.19", "title": "B Kитaй пoĸaзaxa нoвa 500МР ĸaмepa, c ĸoятo cлeдeнeтo нa вceĸи cтaвa дeтcĸa игpa"}
{"url": "http://www.cross.bg/suvet-batashki-atanas-1615918.html", "text": "/КРОСС/ „Ще управлявам район Северен с граждански съвет\", заяви кандидатът за районен кмет с №56 д-р Атанас Баташки по време на разговори с граждани в парк „Рибница\".Структурата ще включва представители от всеки квартал и ще провежда ежемесечни срещи с него. „Целта е директна връзка и взаимен обмен на информация по всички проблеми - от решенията на Общинския съвет до пейката, кошчето или тротоара на дадена улица\", обясни хирургът. Той подчерта, че за него големи и малки въпроси няма, защото за конкретния човек неговият конкретен проблем е значим и дава за пример посетителите на парка - хора на различна възраст и с различни интереси. Млади майки искат още една детска площадка в западната част на „Рибница\".Възрастните настояват за повече пейки в източния край на парка, но и едните, и другите са категорични, че зеленината и тревата не се поддържат. Монтирането на осветление и заграждение откъм бул. Дунав, както и патрулна охрана, са мерките за сигурност и срещу вандалски прояви, които хората одобряват, стана ясно в разговора с Атанас Баташки. В къта за тихи игри, където се събират любителите на карти, кандидатът с №56 беше изпитан по всички теми от конспекта за достоен районен кмет. Препитването завърши с оценката: „Личи си, че е мъжко момче и държи на думата си!\". ", "date": "2019.10.19", "title": " Д-р Атанас Баташки: Ще управлявам Северен с граждански съвет"}
{"url": "http://www.cross.bg/karlovo-pristiga-gara-1615915.html", "text": "/КРОСС/ След временно наложената мярка, от днес /19-и октомври/, поетапно се възстановява движението на всички отменени влакове по различните направления в страната. Мярката, взета в края на септември за обслужване на пътници с автобуси в слабонаселените участъци, беше свързана с необходимостта от осигуряване на достатъчен брой локомотиви за други композиции поради съществуващия в момента постоянен недостиг на тягов подвижен състав. От днес се възстановява движението на всички влакове в участъка Брусарци-Лом-Брусарци.Пътническите влакове, които ще пътуват отново от неделя /20-и октомври/, са следните:•\tПътническият влак № 30135 от Карлово за Зимница, който заминава от гара Карлово в 18:00 ч. и пристига в Зимница в 21:19 ч.; •\tПътническият влак № 50133 от Дупница за Петрич, който заминава от гара Дупница в 17:10 ч. и пристига в Петрич в 19:52 ч.;•\tКрайградският пътнически влак № 30236 от Зимница за Сливен, който заминава от гара Зимница в 21:45 ч. и пристига в Сливен в 22:06 ч.Пътническите влакове, които ще пътуват отново от понеделник /21-и октомври/, са следните:•\tПътническият влак № 30130 от Сливен за Карлово, който заминава от гара Сливен в 05:05 ч. и пристига в Карлово в 08:38 ч.;•\tПътническият влак № 50132 от Петрич за Дупница, който тръгва от гара Петрич в 06:40 ч. и пристига в Дупница в 09:18 ч.;•        Пътническият влак № 30270 от Стара Загора за Карлово, който заминава от гара Стара Загора в 03:50 ч. и пристига в Карлово в 06:33 ч.;•           Пътническият влак № 30271 от Карлово за Стара Загора, който заминава от гара Карлово в 07:03 ч. и пристига в Стара Загора в 09:54 ч.•\tПътническият влак № 30175 от Карлово за Зимница, който пътува само в ден петък, тръгва от гара Карлово в 17:00 ч. и пристига в Зимница в 20:40 ч.В момента са в ход процедури за осигуряването на изправен подвижен състав, които включват ремонт и модернизация, както и се подготвят процедури за доставка на нови и под наем локомотиви с цел да бъде покрит в краткосрочен план недостига. ", "date": "2019.10.19", "title": "Възстановява се движението на временно отменените влакове в страната"}
{"url": "http://www.cross.bg/vidin-ninova-hora-1615924.html", "text": "/КРОСС/ \"Представям пред вас една инициатива за Северозапада, в която ви моля да се включите. Събират се  подписи от Видин, Монтана и Враца за „Фонд Северозапад\". Средства от бюджета да бъдат отделени в специален фонд за развитие на Северозапада. Те са за вас, вашите деца и родители. Регионалните различия се увеличават.Обезлюдяват български градове и села. Северозападът тъне в бедност и безпътица\". Това заяви лидерът на БСП Корнелия Нинова на среща с жители във Видин. В града тя подкрепи кандидата за кмет на Видин  Любомир Георгиев  и кандидатите за общински съветници и кметове на населени места. „Скъпи хора, поздравявам ви за енергията ,която излъчвате, и волята за победа, в която вярвате. Един учител винаги работи за бъдещето, защото работи с деца. Такъв кмет ще бъде Любомир Георгиев - управник, който гарантира доброто бъдеще на Видин\".Тя отбеляза, че  кандидатите за кметове и общински съветници са добро съчетание от опитни е млади и енергични хора,които взаимно  се допълват. „Тук сме най-вече, за да подредим това, което ще направим за Видин.  Нашият най - важен приоритет е социалната община. Това за нас означава безплатни детски градини, даване на общински жилища на млади семейства, помощ на млади хора да учат, но с уговорката след това да се върнат тук. А за възрастните хора ще  продължим да настояваме за преизчисляване на всички пенсии на пенсионерите и за Закон за възрастните хора\", обясни Нинова.Относно темата със  здравеопазването Корнелия Нинова  беше категорична, че е наложително  да отпадне търговският статут на болниците.\" „Нашите кметове ще работят за това  общинските и държавните болници да се запазят и да работят. Тя подчерта, че страната има най-много нужда от икономика и производство : „Грижа на нашите кметове ще е да се привличат инвестиции. За тази цел ще  намалят местните данъци на тези,които инвестират в региона, за да стартират и да осигурят работни места\". Лидерът на социалистите  обясни, че кметовете на левицата няма да разпродават общински имоти. „Ние сме за това общинските терени и земи да се вкарат в съвместни производства. Ние сме за създаване на общински дружества. Не концесионери да вземат сметопочистването, отоплението и други поръчки, а общинското дружество да извършва тези дейности. Така тези услуги ще бъдат по-евтини за вас\", каза Нинова.Тя подчерта, че тези цели може да станат факт единствено с подкрепата на гражданите. \"От нас ангажимента е да ви дадем ясни и изпълними неща и честни и подготвени хора, които да свърша тази работа. Но без вашата протегната ръка това не е възможно. Пожелайте промяната във Видин и страната и тя е възможна\", обясни Нинова. Тя подчерта, че я тревожи страха сред хората. „Хората са държани в подчинение години наред. Защото ако си кажат мнението, ще ги изгонят от работа. Голямата наша цел е освободим хората от потисничеството и  бедността и те да имат по-добър живот.  Пазете резултата в нощта на изборите - пак ще се опитат да подменят волята на народа.Нека народът реши и да избере свободно своите водачи\", завърши Корнелия Нинова.  ", "date": "2019.10.19", "title": "Корнелия Нинова във Видин: Подкрепете подписката за гаранционен фонд „Северозапад”"}
{"url": "http://www.cross.bg/tzentur-bolnitza-vsichki-1615916.html", "text": "/КРОСС/ „Специализирана високотехнологична Университетска детска болница с 24-часов Спешен център ще бъде изградена в Бургас, а чакалните и педиатричните кабинети в бургаските поликлиники ще бъдат ремонтирани\", съобщи Димитър Николов.Лечебното заведение ще е за пациенти на възраст от 0 до 16 години. То ще бъде оборудвано с обзавеждане и апаратура от най-висок клас, отговарящи на всички съвременни стандарти в медицината.Болницата ще разполага с детско Спешно приемно отделение, Реанимация и Диагностично-консултативен център. В нея ще функционират ключови за детското здраве клиники по уши-нос-гърло, нефрология, гастроентерология, пулмология, ендокринология, ревматология, неврология, очна клиника и Център за научни изследвания, в който ще се работи върху научни проекти в сферата на детските заболявания.Сградата ще бъде проектирана и изградена в синхрон с медицинските и архитектурни стандарти, но тя ще е най-вече съобразена със спецификата на лечението на деца.Университетската детска болница със Спешен център ще обедини всички педиатрични специалности на едно място, което ще позволи комплексно лечение на децата не само от община Бургас, а и от цяла Източна България.Предстои и ремонт на всички педиатрични кабинети и чакални в бургаските поликлиники. Целта е те да придобият нов, подходящ и щадящ детската психика облик, който да не стресира малките посетители, а да ги предразполага, помагайки им да се отпуснат по време на прегледа. ", "date": "2019.10.19", "title": "Бургас ще има високотехнологична Университетска детска болница с 24-часов Спешен център "}
{"url": "http://www.cross.bg/trump-kitaii-mitata-1615917.html", "text": "/КРОСС/  Президентът на САЩ Доналд Тръмп в петък обяви търговска сделка с Китай, която нарече „невероятна\" или „невероятно\" положителна 15 пъти. Детайлите изглеждат далеч по-скромни, но това примирие в търговската война е по-добро от алтернативата на ескалиращите мита, които вече причиниха значително глобално икономическо забавяне, пише Wall Street Journal.Тръмп каза, че Китай ще направи покупки на селскостопански стоки за още около 40-50 милиарда долара в рамките на две години, ще защити по-добре интелектуалната собственост и ще приветства повече чуждестранни финансови услуги. В замяна на това през следващата седмица САЩ няма да повишат митата от 25% на 30% за китайски стоки на стойност 250 милиарда долара, както беше планирал президентът.Двете страни също се съгласиха да продължат да говорят за това, което Тръмп нарече „втора фаза\" на споразумение, което ще включва по-трудни въпроси като кражбата на технологии от Китай и хищническите регулации спрямо американските компании. Ще има и нов процес на консултации за решаване на спорове и наблюдение на изпълнението. В резултат на това, ако напредъкът продължи, Тръмп ще отмени митата, планирани за декември върху още китайски стоки.По същество и двете страни се стремяха към временен мир, за да предотвратят по-нататъшни икономически щети. Китай избягва ескалацията на митата, която вреди на износа и накара Пекин да наложи капиталов контрол, за да избегне изтичането на капитали и бягството от китайския юан.Тръмп получава покупки на слескостопански стоки през следващата година на президентски избори, което ще облекчи вредата, която неговата митническа война нанесе на американските фермери. Пазарите на акции трябва да бъдат успокоени, което ще подкрепи избледняващото потребителско доверието.Търговското примирие, ако се задържи, също ще намали несигурността, която подкопа бизнес инвестициите и допринесе за глобална рецесия в промишлеността. Тръмп често твърди, че митата му представляват само ползи, но икономическите му съветници го предупреждават от месеци за забавянето на растежа. Откритите работни места през август спаднаха до най-ниското ниво от март 2018 г., особено в щатите от Средния Запад, които са от решаващо значение за преизбирането на президента.Това обаче не е видът голяма сделка, която би променила фундаментално отношенията на Китай със световната търговска система. Президентът Си Дзинпин все още ще може да избягва тежките решения, които биха изисквали от него да реформира държавните индустрии или да обуздае крадците в Министерството на сигурността.Си също така получи раболепни метани относно Хонконг от Тръмп, който каза в петък: „Мисля, че Китай постигна голям напредък там. Следя ситуацията. И всъщност казах на вицепремиера Лю Хъ, че протестите наистина са намалели спрямо първите дни преди няколко месеца, когато видях много хора. Сега виждам много по-малко.\"Някой трябва да разкаже на Тръмп за масовите арести на мирни протестиращи в Хонконг по обвинения в безредици, които могат да донесат 10 години затвор. Навикът на Тръмп да възхвалява неоснователно диктаторите е една от болезнените запазени марки на неговото президентство.Ако приемем, че примирието издържи до изборите през 2020 г., Тръмп може да се надява, че след това ще възобнови преговорите с Китай от по-силна позиция. Той не направи отстъпки за Huawei, китайската телекомуникационна компания, чийто главен финансов директор беше обвинен в измама при опит да избегне американските санкции срещу Иран. Ако Huawei представлява заплаха за националната сигурност на САЩ, тогава тя трябва да бъде разгледана отделно от търговските преговори.Изглежда Си залага, че Тръмп ще загуби през 2020 г. и Китай ще може да се разбере с по-дружелюбен президент. Това е една от няколкото причини да бъдем скептично настроени към критиката на Демократическата партия срещу това примирие. Демократи като лидера на малцинството в Сената Чък Шумър биха критикували всяка сделка, която Тръмп постига, като неадекватна. Те са твърде щастливи, когато търговската му война наврежда на икономиката и увеличава шансовете им за победа през 2020 г.Тръмп заслужава похвала за противопоставянето си на китайските практики на злоупотреба, но той щеше да е в по-силна преговорна позиция, ако митата му не бяха отслабили толкова американската икономика. Като се оттегли от Транс-Тихоокеанското партньорство, той ограничи американските търговски лостове срещу Китай. Налагайки на съюзниците си мита върху стоманата и алуминия, Тръмп затрудни създаването на коалиция от търговски партньори, която да се изправи срещу Китай като единен фронт. Като се съсредоточи върху икономически несъществения търговски дефицит на САЩ с Китай, той се отклони от сериозните търговски злоупотреби на Пекин.Ако Тръмп получи втори шанс с Китай след нов мандат, това са грешките, които трябва да избегне, за да постигне по-добра сделка.Източник: Investor.bg  ", "date": "2019.10.19", "title": "Какво означава търговското примирие между САЩ и Китай"}
{"url": "http://www.cross.bg/zaev-stranata-godina-1615930.html", "text": "/КРОСС/ Решението на Заев идва часове след блокирането от страна на Франция на започването на предприсъединителни преговори за членството на страната в ЕС.Зоран Заев иска изборите да бъдат проведени в най-кратки срокове. Той няма намерение да подава оставка, уточниха още източниците пред БГНЕС.Предсрочният вот ще се проведе съгласно законодателството в републиката. \"Правителството и нейният премиер са категорично решени да изведат страната до пълноправното членство в НАТО и започването на преговори с ЕС. Властите в Скопие нямат друга алтернатива\", подчертаха източниците от македонското правителство.Премиерът на РС Македония Зоран Заев ще представи тази си позиция утре по време на лидерската среща при президента Стево Пендаровски. Днес на обяд ще има и извънредна пресконференция на премиера.Зоран Заев е министър-председател на страната от 1-ви юни 2017 година. Той подписа Договора за приятелство с България на 1-ви август същата година, а миналата година през месец юни чрез Преспанския договор сложи край на дългогодишния спор за името на страната между властите в Скопие и Атина и така отвори пътя за евроатлантическата интеграция на страната. ", "date": "2019.10.19", "title": "Заев свиква бързи предсрочни избори, не подава оставка"}
{"url": "http://www.cross.bg/sofiya-obshtinski-suvet-1615936.html", "text": "/КРОСС/  Тази есен местните избори в София са изключително оспорвани и причина за това е не само очертаващият се балотаж за кметския пост, но и съревнованието за 61 места в Столичния общински съвет (СОС). За първи път ГЕРБ може да загуби мнозинство в съвета, като според различни прогнози ще има между 21 и 26 общински съветници вместо сегашните 30 (досега ГЕРБ си осигуряваше липсващия глас обикновено от СДС и ДБГ).Очакванията са в новия общински съвет да има между седем и девет групи, което не е необичано за София, както и двама независими съветници. Според последното публикувано проучване на \"Алфа Рисърч\" след групата на ГЕРБ, подкрепата за която е 32.1%, се очаква да бъдат групите на \"БСП за България\" с 21.4% от гласовете и \"Демократична България\" с 15.5%. По изчисления на партийните щабове социалистите ще имат 15-16 места, а десните - 11-12.Останалите места в Столичния общински съвет ще бъдат разпределени между ВМРО (6.1%), кандидатите на \"Спаси София\", \"Глас Народен\" (2.6%), листата на коалицията зад Мая Манолова - \"ДБГ, НДСВ, ЗНС\" (2.5%) и вероятно други по-малки партии.Кандидатите за общински съветници в София са 1010, а позициите в бюлетината са 34, в т.ч. листите и независимите кандидати. Освен това има и опцията \"Не подкрепям никого\". Според изборни експерти на този вот разместването на листите в София ще е по-трудно, тъй като за да сработи преференцията, за конкретен кандидат трябва да гласуват 7% от подкрепящите листата, а не както досега - от общинската избирателна квота, която през 2015 г. бе около 6300 гласа.Източник: Дневник ", "date": "2019.10.19", "title": "Новият общински съвет в София: известни и неизвестни"}
{"url": "http://www.cross.bg/ventur-choveka-danni-1615939.html", "text": "/КРОСС/  Биологът Крейг Вентър - централна фигура в разкодирането на човешкия геном и създател на първата синтетична форма на живот - стартира нов проект, целящ удължаване на живота и по-добро лечение на свързаните със стареенето болести.     Вентър основа новата компания „Human Longevity Inc\" съвместно с пионера в областта на изследванията на стволовите клетки д-р Робърт Харири и човека зад „X Prize Foundation\" д-р Питър Диамандис.Амбициозната инициатива ще търси новаторски генни и клетъчни терапии, които да позволят на хора да запазят възможно най-дълго здравето и работоспособността си.Компанията ще разчита на начален капитал от 70 милиона долара и вече е закупила две свръх-бързи машини за разкодиране на ДНК „HiSeq X Ten\".Крейг Вентър и сътрудниците му ще се възползват от възможностите на съвременната техника, за да секвенират 40 000 човешки генома на година, изготвяйки по този начин най-голямата база данни на генните вариации при човека. Базата данни ще включва генетични последователности - секвенции - на здрави и болни хора на всякаква възраст.    В допълнение към тази мащабна задача компанията ще събира генетична информация за трилионите микроби, съжителстващи си с човека и живеещи в тялото или върху него. Според инициаторите на проекта по-доброто разбиране за човешката микро-фауна ще доведе до създаването на усъвършенствани пробиотици, по-добра диагностика и лекарства.Друг аспект, който Крейг Вентър и сътрудниците му ще изследват, е т.нар. метаболом - разнообразните метаболити, биохимикали и мазнини в тялото. Тези данни ще помогнат на учените да добият по-ясна представа за циркулиращите в организма вещества, които влияят върху здравето и си взаимодействат с лекарствата.      Първият обект на изследване на новосъздадената компания ще бъде ракът. (Източник: БТА, Reuters)", "date": "2019.10.19", "title": "Нов проект на гениален биолог цели по-дълъг живот"}
{"url": "http://www.cross.bg/ombydsman-horata-manolova-1615905.html", "text": "/КРОСС/ „ Работя и с леви, и с десни и то за каузи, които се подкрепят и от леви, и от десни, и от безпартийни граждани\". Това каза в интервю за предаването „Събуди се\" по Нова телевизия независимият кандидат за кмет на София Мая Манолова.„Това, което правя в кампанията си досега, е да се срещам с хората и да ги чувам. Виждам това, което виждах и като омбудсман. Аз разчитам на подкрепата на хората, които идваха при мен когато бях омбудсман.Всички тези  хора ме подкрепят и аз разчитам на тях\", допълни тя. По думите й, Манолова разчита на хората, които искат промяна. Тя е на мнение, че в момента проблемите в политическия живот у нас на по вертикала. „Има една малка група хора, които са окупирали властта и огромна група граждани, от които съм и аз. Тази група, която е окупирала властта не е нито лява, нито дясна, тя е корумпирана.Битката на тези избори е на гражданите срещу тази малка група хора\", подчерта Манолова. „Нямам политически амбиции. Каузата ми е да подкрепям и да помагам на гражданите на София. Разликата между кмета и омбудсмана е, че кметът разполага с инструменти и власт.Като омбудсман успях да прекарам много важни за хората закони. Успях да накарам институциите да слушат гражданите. Но в момента, в който властта, притеснена от енергията, която се събира в институцията омбудсман, започна да блокира работата ми, аз нямах право да превърна поста на омбудсман в един обикновен административен пост\", каза още Мая Манолова. ", "date": "2019.10.19", "title": "Мая Манолова: „Това, което правя в кампанията си досега, е да се срещам с хората и да ги чувам\""}
{"url": "http://www.cross.bg/matematicheski-mislene-livingstun-1615938.html", "text": "/КРОСС/  Ново изследване показа, че маймуните могат да решават математически задачи, използвайки абстрактни символи.Учените научили маймуни от вида Макак резус да свързват 25 знака - 10 арабски цифри и 16 букви - с числата от 0 до 25.  Всеки символ отговарял на различна награда, зависеща от стойността, която представлява. Колкото по-голямо било числото, толкова по-добро било и възнаграждението - капки вода, сок или газирана напитка.Първоначално маймуните се научили да свързват символа с определен брой неща. След това от два дадени символа животните трябвало да изберат този, на който отговаря по-голямото число и съответно по-голямата награда. Те се справили успешно със задачата в 70 до 90% от случаите.  „Маймуните искат да извлекат максимума от това, което могат да вземат, и това е само един от многото начини да разбереш най-добрия начин да получиш максимума\", казва Маргарет Ливингстън от екипа.Според учените боравенето с математически символи е важен индикатор за развито математическо мислене, защото като метод е много по-ефикасно. Така например е много по-лесно и бързо да разбереш, коя от стойностите 20 и 21 е по-голяма, отколкото да различиш кое е по-голямото струпване от две купчинки с близък брой камъчета.  „Излезе че те са като нас - по-точни, когато стойностите бяха представяни чрез символи, отколкото чрез точки\", казва Ливингстън. „Това ни показва колко са полезни символите\", допълва тя.Учените знаят, че шимпанзетата - най-близките ни еволюционни роднини - имат математически способности. Но хората и шимпанзетата са се разделили еволюционно преди 6 милиона години, докато отклоняването ни от общия корен с макак резус е станало много по-отдавна - преди 25 милиона години. Това ги превръща в едни от най-примитивните същества на Земята, притежаващи математическо мислене. (Източник: ЮПИ, Ню сайънтист)  ", "date": "2019.10.19", "title": "Маймуни математици разкриха повече за еволюцията на абстрактното мислене"}
{"url": "http://www.cross.bg/vreme-danni-ypravlenie-1615906.html", "text": "/КРОСС/ Кандидатът на Възраждане за , сподели с нас, някои от своите планове за превръщането на столицата ни в т.нар. „smart city\" или умен град. Smart city е концепция за управление на големи урбанизирани територии, която се прилага все по-широко в редица световни мегаполиси като Ню Йорк, Лондон, Хамбург, Токио, Сингапур и др. Основава се на идеята, че големите градове, могат да бъдат управлявани много по-ефективно, при значително по-ниски разходи, ако в изпълнението на тази задача се използват различни видове електронни сензори и комуникации за събиране на данни, които след това се обработват и анализират с цел ефективно управление на активите и ресурсите на града.Според Николай Дренчев, най-общо обаче, когато се говори за „умни\" технологии в широк контекст, днес се има предвид намирането на оптимално решение от големи, многомерни динамични системи, работещи с големи масиви от входни данни, с цел оптимизиране на различни параметри, например - намалена консумация на енергия, подобрен трафик при по-ниски разходи, по-висока надеждност на услуги, по-малко замърсяване на въздуха и т.н.Кандидатът на Възраждане за столичен градоначалник, изброи основните обществени системи в София, в които въвеждането на „умните\" технологии е най-належащо, и в същото време, може да стане най-лесно::     В България имаме стартъп компании, които могат да разработят добри алгоритми за динамично управление на светофарите и да улеснят трафика. Google предлага данни в реално време, които могат да бъдат използвани за входни данни към оптимизационни алгоритми за решаване на комплексна задача, целяща намаляване на общото транзитно време в града.\"В заключение, Николай Дренчев допълни, че „умните технологии\", без съмнение могат чувствително да подобрят качеството на живота в столицата, както и да оптимизират разходите за нейното по-ефективно управление, но също така, трябва да се внимава, да не се допускат „технологични скокове\" при въвеждането на такива системи. Приложения на умните технологии трябва да се търсят и предлагат там, където са изчерпани всички останали „конвенционални\" решения и практики, плод на елементарни здрав разум, компетентност и професионализъм. ", "date": "2019.10.19", "title": "Николай Дренчев, Възраждане: Широкото въвеждане на нови технологии, може да превърне София в „умен” град"}
{"url": "http://www.cross.bg/negovi-dymi-zhelyazkov-1615898.html", "text": "/КРОСС/ Замърсяването на въздуха е един от новите аргументи на българското правителство пред Брюксел за преразглеждане на пакета \"Мобилност\". Това съобщи министърът на транспорта и съобщенията Росен Желязков пред bTV.По негови думи в искането са се включили още пет страни, а целта е да се предотвратят загубите за транспортния бранш от Източна Европа.Желязков бе категоричен, че България няма да отстъпи от ключовите си позиции - връщането на камиона, връщането на водача, освен ако с декларация той не заяви къде иска да ползва своята почивка, и въпросът с двустранните превози.Той заяви, че заради нововъведените промени много български фирми се регистрират в Европа. Министърът посочи, че най-застрашени са малките и средни предприятия, които съставят близо 70% от транспортния бранш.Относно ситуацията в БДЖ Желязков увери, че няма криза, въпреки че се продават локомотиви.По негови думи от утре се възстановяват 21 от общо 25-те отменени линии. Министърът посочи и че в момента е обявена обществена поръчка за нови локомотиви и вагони.Той коментира и въпроса за промените на практическия шофьорски изпит, уточнявайки, че целта е да се прекратят корупционните практики в ИА \"Автомобилна администрация\".То не е обърнато към преподавателите, школите и водачите, а към провеждането на самите изпити, обясни министърът.По негови думи се подготвя софтуер, който ще контролира времето на шофиране и маршрутите, а изпитът ще показва обективната оценка на уменията на водача.", "date": "2019.10.19", "title": "Излизаме с нов аргумент срещу пакет \"Мобилност\" - замърсяването на въздуха"}
{"url": "http://www.cross.bg/kvartali-naem-naemite-1615901.html", "text": "/КРОСС/ След постепенното увеличение на цените на жилищата в последните години, наемите също поскъпнаха. Краят на лятото и началото на есента по традиция са най-усилното време за търсене на жилища, пише в. \"Сега\", цитиран от dnes.bg.Това се обяснява с началото на академичната година, като предпочитаните квартали са в близост до университетите. Но София привлича все повече хора, които търсят по-сигурна и по-високо платена работа в столицата и това допълнително усилва натиска върху пазара. На фона на нарастването на цените на жилищата в рамките на 5 на сто, при наемите растежът на годишна база е около 10%.Средните цени в най-търсените квартали започват от 550 лв. и стигат до над 800 лв. за двустаен и от 700 лв. до над 1200 лв. за тристаен апартамент. Въпреки раздвижването, в някои точки от града пазарът остава по-слаб. Това обикновено са по-непопулярни квартали, разположени далеч от учебни заведения и от центъра на столицата, с по-слабо развита транспортна мрежа и връзки, очертава тенденциите специалист.Предвид сезона най-много запитвания за наем на жилище има от студенти като предпочитаните квартали са \"Студентски град\" и \"Овча купел\". Интерес има и към централните части на града, както и към квартали по линията на метрото.Брокерите виждат, че бъдещите наематели се интересуват от обзаведени имоти, в които могат да се настанят веднага, стига обзавеждането да отговаря на изискванията им - да е ново и поддържано. \"Ако собствениците не желаят да инвестират, решението да оставят имотите си единствено на настилки е по-добро, тъй като така наемателите могат да си изберат обзавеждането, смята още специалистът Йорданка Рангелова.Бъдещите наематели отделят и голямо внимание на етажа. Както при покупката на жилище първият и последният етаж не са за предпочитане, така и при отдаването под наем голямо предимство на наемодателя, който търси дългосрочни наематели, е да предлага среден етаж в жилищната сграда. Добрата комуникация с линии на градския транспорт и метрото също е много важна.В София най-търсени и желани за наем са двустайните апартаменти. Квартали като \"Младост\" и тези с утвърдени бизнес центрове, големи бизнес сгради, както и с университети наоколо очертават два типа наематели - студенти и хора, работещи в близост. По данни на столична агенция средните цени в \"Студентски град\" са около 560 лв. за двустаен и 740 лв. за тристаен апартамент. Там обаче има доста голямо разнообразие и могат да се намерят както по-евтини, така и доста по-скъпи жилища. Наемите там могат да надминат дори 900 лв. В \"Младост\" е и малко по-скъпо - за двустаен апартамент се искат средно 680 лв., а за тристаен - 840 лв, като на места се стига до 1000 лв.В по-популярни квартали като центъра, \"Лозенец\", \"Витоша\", \"Гео Милев\", \"Манастирски ливади\" наемите също надхвърлят 1000 лв. за тристаен апартамент. В центъра двустайните жилища са средно около 810 рв., а тристайните се дават за 1200 лв.От друга имотна агенция коментират, че в последните години се наблюдава възходящ пазар на имотите с цел отдаване под наем. \"Смятаме, че към момента тази тенденция ще се задържи. Традиционно есенният сезон е най-силен и винаги има сериозно раздвижване в този сегмент. Покачването при цените е в рамките на около 10-12% на годишна база\", коментира Иван Козаров пред изданието.Справка в сайтове за недвижими имоти показва ,че трудно може да се намери евтин имот под наем в столицата. Все пак в някои квартали на София все още има предложения за двустайни жилища за под 500 лв. Това обикновено са някои от не толкова популярни квартали като \"Люлин\" и \"Надежда\". Там цените варират около 430-480 лв за малко жилище.Собствениците също са готови да коригират цената по желание на наемателите си и отстъпките, които правят са в рамките на 50 лв. на месец. Агенциите прогнозират, че досегашните цени на наемите ще се запази. ", "date": "2019.10.19", "title": " Скок и в цените на наемите, след поскъпването на имотите "}
{"url": "http://www.cross.bg/nagradi-shvedskata-akademiya-1615908.html", "text": "/КРОСС/ Най-големите постижения в естествените науки през ХХ век почти напълно съвпадат с формулировките за присъждане на Нобеловите награди. Разбира се, по едни или други причини редица важни открития не получават престижните отличия, но те са само изключението, което потвърждава правилото, пише в. \"Независимая газета\". По желание на Алфред Нобел наградите са за най-важните постижения и открития във физиката, химията, физиологията или медицината, за забележителни литературни постижения и за дейност в интерес на световния мир. Присъждат се от комисии, излъчвани от Шведската кралска академия на науките - за физика и химия; Каролинския медикохирургически институт в Стокхолм - за физиология и медицина; Шведската академия по литература - за литература и 5-членен комитет, избран от норвежкия парламент, за укрепване на мира. През 1968 г. е учредена награда и за икономически науки, финансирана от Шведската национална банка.Солидната парична премия от 8 милиона шведски крони, която, наред с невероятния престиж, получават от началото на XX век учени и общественици благодарение на волята на Алфред Нобел, идва от това, че откривателят на динамита дарява основната част от богатството си в завещание, което пише през 1895 г. в Париж. В него той нарежда средствата да се инвестират в ценни книжа и с печалбите и лихвите да се учреди фонд. Всяка година от фонда да се връчват награди на хора, които с дейността си са допринесли най-много за добруването на човечеството. Сумата от фонда всяка година се разделя на 5 части за 5-те награди.  Първите Нобелови награди са присъдени през 1901 г. Тогава те са се равнявали на 30 заплати на университетски професор. Най-същественото е, че наред с парите Нобеловата награда носи на притежателя си международна известност и слава.Завещаните от Нобел награди се превръщат в най-високото отличие още в началото на миналия век, след като биват присъдени на едни от най-големите светила на науката като Пиер и Мария Кюри, Анри Бекерел, Вилхем Рьонтен, Иван Павлов. В бурно развиващия се ХХ век Нобеловият комитет невинаги съумява да отличи най-достойните учени. Парадоксален пример за това е откривателят на Периодичната система на химическите елементи Менделеев. Въпреки че е номиниран през 1906 г. за наградата по химия, Шведската кралска академия възразява. Тази намеса се обяснява със силното влияние на шведския химик Сванте Арениус, нобелист по химия за 1903 г. за теорията на електролитната дисоциация, на която Менделеев е бил добре известен критик. Руският учен умира на следващата година и така не е между призьорите.", "date": "2019.10.19", "title": "Любопитни факти за Нобеловите награди"}
{"url": "http://www.cross.bg/hrani-dostatuchno-chasa-1615902.html", "text": "/КРОСС/ Лошият сън силно влияе върху това кои храни избираме през деня. Хората с лошо качество на съня често избират и имат желание за по-лоши и нездравословни храни.Липсата на сън засяга много от жизнените ни функции и с течение на времето може да причини разстройства и заболявания, информира Локално.мк.Проучване на Северозападния университет в Чикаго установява, че когато спим лошо или недостатъчно през нощта, ние сме по-склонни да ядем чипс, сладкиши и шоколади на следващия ден.Когато сънят е нарушен, определени части на мозъка не получават достатъчно информация, което сигнализира, че няма достатъчно енергия. И най-бързият начин да се случи това са т.н. „фаст фууд\", които осигуряват незабавна енергия - точно това, от което се нуждае тялото.По време на експеримента са тествани мъже и жени на възраст между 18 и 40 години в две групи. Едната е спяла 7-8 часа през нощта, другата по-малко от 6 часа. Онези, които били с по-малко сън, са консумирали нездравословни храни, пълни с калории и захари, докато тези с достатъчно сън са комбинирали правилно храната.  ", "date": "2019.10.19", "title": "Лошият сън ни кара да се храним нездравословно"}
{"url": "http://www.cross.bg/pasi-makedoniya-solomon-1615909.html", "text": "/КРОСС/ Да мислим прагматично и да се опитаме да повлияем на президента Макрон, който блокира на практика пътя на Северна Македония и Албания към Европейския съюз. В състояние да направи пробив е външният министър Екатерина Захариева. В това е убеден Соломон Паси, който в типичния си стил препоръча министърът на външните ни работи да направи опит да промени позицията на френския президент. Тя е в състояние, включително използвайки женския си чар, обясни Соломон Паси в студиото на БТН. Той посочи и друг фактор, който е важен и може да се използва - това че докладчик за Македония е българин - евродепутатът Илхан Кючюк, а изключително рядко се случва докладчик да е човек от съседна страна. Ние не печелим нищо от отлагането на разговорите за членството на двете страни. Все пак Соломон Паси отчете положителния елемент на отлагането, а не безкомпромисното блокиране, след като стана ясно, че по настояване на българската страна е включено изречение, че Европейския съвет ще се върне към обсъждане на темата Разширяване на ЕС преди Срещата на върха ЕС-Западни Балкани през май догодина в Загреб в рамките на Хърватското председателство. Соломон Паси не е изненадан от позицията на Макрон, като припомни огромните усилия на президента Путин да спре членството на Македония и Албания в НАТО, както и усилията му по отношение на Сърбия да остане в руската орбита на влияние.Въпреки това Паси е убеден, че Македония и Албания ще станат членове на ЕС - въпросът е кога.По отношение на споровете за общата ни история и език, Паси обясни, че дори и да започнат преговори за членство, страната ни разполага с механизми на вето за отваряне на отделните глави при преговори, които може да използва, за да регулира правилно отношенията. Въпросът е да калкулираме ползите от преговорите и бъдещото членство в ЕС на западната ни съседка, настоя бившият ни външен министър.", "date": "2019.10.19", "title": "Да променим позицията на Макрон за Македония, призовава Паси"}
{"url": "http://www.cross.bg/initziativi-milen-vrabevski-1615925.html", "text": "/КРОСС/  Церемонията ще бъде заснета и излъчена от Българската национална телевизия на 1 ноември - Денят на народните будители, от 23,30 ч.Кой ще бъде носителят на отличието „Будител на годината\" за 2019 г. може да определи всеки, който даде своя глас до 24:00 ч. на 31 октомври за една от номинираните личности/каузи на сайта на Българското национално радио. Инициативата „Будител на годината\" се провежда за шеста поредна година с подкрепата на д-р Милен Врабевски и Фондация Българска Памет.    Тазгодишните будителски номинации бяха направени на базата на 16 предложения на журналистическия екип на програма „Христо Ботев\" и над 110 предложения, подадени от слушатели на БНР. Журито, което подбра номинациите е в състав: проф. Огнян Герджиков, д-р Милен Врабевски, проф. Пламен Павлов, Добрина Чешмеджиева, Кирил Калев, Елеонора Гаджева, Снежана Йовева-Димитрова и Ива Дойчинова. Сред номинираните през 2019 г. будители са младата българската шах сензация Нургюл Салимова; създателите на първата денонощна библиотека в Студентски град StudyHub;младият лекар Шеип Панев, който прави безплатни прегледи на възрастни и деца; Никола Рахнев, създател на Гората.бг - най-голямата доброволческа инициатива в България, засаждаща гори и дървета в цялата страна; Роси Златева, успешна бизнесдама, която решава да започне работа като преподавател по математика в Столипиново; Пламен Иванчев,  млад мъж, отдаден на мисията да вдъхне живот на едно българско село; д-р Росица Тропчева, откривател на революционни за здравето пробиотични продукти, ментор и преподавател на ученици и студенти в областта на приложната наука; акад. Пламен Карталов, разширил представата за оперното изкуство като елитарна и затворена в залите култура; Инициативата „Капачки за бъдеще\", която превръща пластмасови капачки в медицинска техника за общинските болници в малките населени места и Илияна Стоянова и Йоан Колев за инициативата им с кауза WIND2WIN за чисто Черно море.Крайният срок, до който всеки подаден глас ще бъде зачетен е 24:00 ч. на 31 октомври 2019 г.  Тогава ще бъде определен и „Будителят на годината\", който е получил най-голяма подкрепа за работата и идеите си.   Церемонията „Будител на 2019 г.\" ще бъде заснета и излъчена от Българската национална телевизия на 1 ноември - Денят на народните будители, от 23,30 ч. За Фондация Българска ПаметФондация „Българска памет\" е учредена през 2007 г. от д-р Милен Врабевски. Тя се занимава с разработването на креативни европейски проекти, както и с инициативи за съхраняване на българскотокултурно наследство, историческа памет и национално самочувствие. Приоритетите на фондацията се реализират в четири основни направления: Утвърждаване на националното чувство у най-младите, чрез инициативи за опазване на културно-историческото наследство; Инициативи за борба с демографската криза в България; Образователни инициативи за интеграция и социализация на българските общности от историческата диаспора; Инициативи за изграждане на икономика на знанието и реализация на младите хора в България. Фондацията подкрепя национално отговорни инициативи в духа на демократичните ценности на Обединена Европа - плурализъм, толерантност, автономност и съгласие.", "date": "2019.10.19", "title": "Кой ще бъде носителят на отличието „Будител на годината“ за 2019 г."}
{"url": "http://www.cross.bg/nasilie-polozhenie-santyago-1615910.html", "text": "/КРОСС/ Ескалирало насилие на протести принуди властите да обявят извънредно положение в столицата на Чили, пише \"Гардиън\".Протестите в столицата Сантяго започнаха заради вдигането на цената на билета за метрото, които впоследствие прераснаха във вандализъм и насилие. Отделно хората са недоволни от високите разходи за живот, предимно за здравеопазване, образование и обществените услуги.Извънредното положение ще се прилага само в Сантяго и може да продължи 15 дни. Дава пълномощия на правителството да ограничава свободата на движение на хората и правото им да се събират. Армията ще се върне на улиците за първи път от силно земетресение през 2010 г.Целта е да се гарантира общественият ред и безопасността на общественото и частно имущество, обяви президентът Себастиан Пинера в телевизионно обръщение. Няма да има място за насилие в страна, която е управлявана от върховенството на закона, закани се той.В петък вечерта полицията трябваше да използва сълзотворен газ срещу протестиращи. Пожар пък обхвана централата на италианската енергийна компания Enel.\n\t\t\t\t\t", "date": "2019.10.19", "title": "Извънредно положение в чилийската столица заради протести (видео)"}
{"url": "http://www.cross.bg/yaponiya-hranite-meso-1615903.html", "text": "/КРОСС/ Япония премахна временната забрана за внос на българско птиче месо, съобщават от Българската агенция по храните, която е получила официално съобщение от Министерство на земеделието, горите и рибарството на Япония.От днес вносът на пилешко месо и месни продукти е разрешен.Припомняме, забраната беше наложена в края на 2017 г. заради влошената епизоотична обстановка заради птичия грип у нас.От Агенцията по храните посочват, че след подобряването на епизоотичната обстановка в страната незабавно са пристъпили към установената от Япония процедура за вдигане на временните ограничения.", "date": "2019.10.19", "title": "Япония подновява вноса на пилешко от България"}
{"url": "http://www.cross.bg/grypi-tona-sortovi-1615920.html", "text": "/КРОСС/ Засега се изкупува продукцията от двете едролистни сортови групи - \"Бърлей\" и \"Виржиния\". От \"Бърлей\" вече са изкупени близо 50 тона, а от \"Виржиния\" - около 1250 тона. Очаква се суровината от двете групи да възлезе на около 3350 тона.Експерти на търговските дружества, с които тютюнопроизводителите в страната имат предварително сключени договори, правят оглед на стопанствата от дребнолистните сортови групи ориенталски тютюн - \"Басми\" и \"Каба Кулак\". Доставя се и амбалаж на стопаните.Очаква се в средата на ноември при подходящи атмосферни условия да започне интензивна изкупна кампания за четирите сортови групи тютюн в България, а общият производствен обем за стопанската година да бъде 9250-9600 тона, се посочва в съобщението. ", "date": "2019.10.19", "title": "Започна изкупуването на тютюна"}
{"url": "http://www.cross.bg/nadezhda-nachaloto-initziativata-1615907.html", "text": "/КРОСС/ Бащи на деца, родени в болница „Надежда\", ще поставят началото на „Гора на Надеждата\" в София. Първият етап от инициативата ще е в неделя /20 октомври / от 15.00ч. в Северен парк в София. Татковците ще засадят широколистни и иглолистни дръвчета с помощта на децата. Сред родителите, които подкрепят инициативата, е Георги Ангелов - пациент с бъбречна трансплантация, който стана баща наскоро след продължително очакване на дете. Георги е заместник - председател на Българския съюз на трансплантираните и един от дългогодишните участници в Световните игри за трансплантирани.Инициативата „Гора на Надеждата\" е дългосрочен проект на МБАЛ „Надежда\", чиято цел е да подпомага създаването на по-добра среда за живот на децата в България. Нашата страна е сред държавите с най-много гори в Европа. Те покриват една трета от територията на страната и повечето са с естествен произход. Само около 4% от тях са се запазили като \"девствени гори\", неповлияни от човешка дейност, сочат данните на WWF - България.Ето защо, заедно с родители на деца, родени в МБАЛ „Надежда\", избрахме да засаждаме дръвчета, за да отбелязваме началото на новия живот. Надяваме се, макар и с малки стъпки, да подпомогнем намаляването на замърсяването на въздуха и въглеродните емисии в града, съобразявайки се с инструкциите на Дирекция „Зелена система\" към Столична община. ", "date": "2019.10.19", "title": "Бащи поставят началото на „гора на надеждата“ в софия"}
{"url": "http://www.cross.bg/rysiya-surbiya-kremul-1615893.html", "text": "/КРОСС/  В никакъв случай не бива да бъде допускано едностранно предначертаване на картата на Балканите и действия, които могат да доведат до хуманитарна катастрофа в региона. Такова мнение изрази той в интервю за сръбския вестник \"Вечерне новости\" руският премиер Дмитрий Медведев.Той заяви позициите на Кремъл в навечерието на визитата си в Сърбия. Балканската страна е ключов съюзник на Русия в региона.От своя страна Кремъл продължава да се противопоставя на отделянето на Косово от Сърбия. В замяна Белград обяви, че ще запази неутралитет за НАТО, но иска да се присъедини към ЕС.Медведев пристига в Белград по повод 75 години от освобождаването на града през Втората световна война.Сръбският президент Александър Вучич ще бъде днес домакин на руския премиер.Очаква се Медведев в разговор с Вучич да потвърди подкрепата на Русия за сръбската позиция за Косово.", "date": "2019.10.19", "title": "Медведев: Русия подкрепя Сърбия"}
{"url": "http://www.cross.bg/plovdiv-ostrov-lozeva-1615892.html", "text": "/КРОСС/ Яна Лозева е един от младите фотографи, които впечатляват с вниманието си към детайла и отдадеността към всяко начинание, с което се захванат. Въпреки това тя не се страхува да признае, че често не успява изпълни критериите, които сама си поставя. Казва, че се ангажира максимално, но това не е гаранция за качество. А вдъхновението е нещо много хубаво, но \"миньорският труд\" винаги е повече.\"Като фотограф ме вълнува това, което се изплъзва - нещо мимолетно и обезпокоително\", обяснява тя.Нейната нова изложба \"Терминал\" в Пловдив, чието откриване е днес от 18.00 часа в \"Склад\", представлява серия от протрети, направени на изоставения остров Адата в града. Лозева отбелязва, че това не е никак комфортно място, но в него има парадокс, който според нея е смислено преживяване.Заснемането на фотографиите протича за период от 2 седмици, реализирано е в рамките на резиденция Adata Air и е част от програмата на \"Пловдив 2019\". Целта, която Лозева си поставя в \"Терминал\", е да предаде пейзажа в портрети. Затова и островът почти не се вижда на снимките.\"Мястото, където някога са се събирали семейства за неделен пикник, сега е запуснато, обградено от града, пресечено от автомобилния мост, загубило е цветущия оптимизъм на думата \"остров\" като синоним на оазис, на спасителна твърдина. В друго настояще Адата би била остров, където природата започва да пренаписва историята за Робинзон, започва отначало\", пише в текста си за \"Терминал\" преводачът, автор и създател на издателство \"Точица\" Зорница Христова.Изложбата може да бъде видяна до 3 ноември. \"Склад\" се намира на ул. \"Екзарх Йосиф\" 16 в Пловдив.  ", "date": "2019.10.19", "title": "На острова на портретите в Пловдив"}
{"url": "http://www.cross.bg/evro-tyrizma-avgyst-1615894.html", "text": "/КРОСС/  Над 2,8 млрд. евро са приходите от международен туризъм у нас за периода януари-август 2019 г., съобщават от Министерството на туризма, позовавайки се на данни на Българската народна банка.Отчита се спад от едва 0,3% спрямо същия период на 2018 г., която беше рекордна за родния туризъм.От министерството на туризма подчертават, че само за август постъпленията от международен туризъм възлизат на 788 млн. евро. Това е ръст от близо 1% спрямо същия месец на 2018 г.Увеличение през август се отчита и при туристическите посещения от чужденци с 3,2%, като броят им достигна 1,707 млн.По данни от платежния баланс на БНБ през юни, юли и август постъпленията от чуждестранни туристи в България са общо 2 млрд. евро. Това е намаление от 1,8%.Според министерството на туризма данните за приходите от чуждестранни туристи са свидетелство, че страната ни се справя успешно с международната конкуренция и възникващите в световен мащаб предизвикателства за сектора.", "date": "2019.10.19", "title": "Близо 3 млрд. евро събрахме от международен туризъм от началото на 2019 г."}
{"url": "http://www.cross.bg/odrin-syngyrlare-tyristicheska-1615895.html", "text": "/КРОСС/  За 5 лева до Одрин и обратно и то с богата туристическа програма, съобщава btv.Офертата обаче важи само преди избори. Центърът на Сунгурларе - 4 часа сутринта. Десетки хора чакат автобус за Одрин. По-рано са се записали в партиен офис и са платили по 5 лева. Получават двупосочен транспорт, както и туристическа програма. Банички със сирене и смокини.\"Поканиха ни в офиса на \"....\" и ние се записахме.Организаторът е младежката организация на \"...\"\", обясни Златка Стоянова от Сунгурларе, която допълни, че не е член на Движението.Партийни агитатори рекламирали промоцията, а записването ставало с личните данни. На спирката напрежението ескалира, когато идват представители на партията. Автобусът на няколко пъти подмина спирката, но след час все пак реши да качи чакащите туристи.Освен от Сунгурларе, в екскурзията са се включили и много хора от съседните села ", "date": "2019.10.19", "title": "Партия организира \"изборна екскурзия\"  до Одрин"}
{"url": "http://www.cross.bg/hora-godini-triaditza-1615884.html", "text": " /КРОСС/ Възпитан съм да се възмущавам от нередности, некомпетентност и беззаконие. Време е да се върнем в правилния път. Зная кой е той и как да тръгнем по него. Освен това през целия си съзнателен живот съм работил за благото на обществото и в момент, когато при теб идват хора и те питат дали си съгласен да те номинират за техен кмет с надеждата, че няма да им откажеш, разбираш, че е настъпил момента, в който можеш и трябва да бъдеш полезен за бъдещето на тези хора.Никога не съм се изправял пред дилема, коя е моята партия, предвид историята и постиженията ѝ, няма как за мен да не е чест или както вие казвате предизвикателство да бъда кандидат на БСП. Само се замислете, до преди месец в София се движихме по положения през 1980 година асфалт на бул. България и нямаше дупки. Да имаше леки неравности, но като цяло още се държеше достойно на фона на ремонтите на ремонти, които станаха запазена марка за ГЕРБ и техните „видими резултати\". Като се върнем още назад във времето ще установим колко много е направила нашата партия за България. Имахме индустрия съизмерима с големите икономически колоси, а в отделни сектори направо си бяхме първенци. Нямаше хора, ровещи в кофите за боклук. Всички бяхме сигурни, че ще имаме работа, ходехме на море с една заплата, разходите за режийни не бяха проблем. А сега? Никой не може да бъде сигурен за нищо, най-малко за работата си. Бедните са навсякъде, дори и сред работещите. Разходите отчайват с размера си повечето хора. Почивката малцина могат да си я позволят, да не говорим колко заплати ще ни струва.Като се замисля, според мен, предизвикателството ще е за нашите опоненти да ни преборят, защото ние защитаваме справедливите искания на гражданите, а когато правиш това не знам каква трябва да е силата, която да пребори народа. Ситуацията, която наблюдаваме последните години в България - нашата партия е градила за 45 години и вече 30 години новоизлюпените „демократи\" не могат да го разрушат. Не ме разбирайте погрешно, това не е някаква носталгия по изтеклото време, наречено близко минало. По-скоро това е въпрос на интелектуална честност и реализъм. Това трябва най-после да се промени. Да спрем да рушим и да започнем отново да градим! Нашият древен град и нашите деца го заслужават!Много са нещата. Като започнем от факта, че в двата южни квартала на нашия район - Манастирски ливади - изток и Кръстова вада, напълно липсва социалната инфраструктура, почти липсва подземната и надземна инженерна инфраструктура, като продължим с огромния проблем - паркиране и стигнем до чистотата, разбирате колко съм прав. Последните два проблема са валидни за всички останали квартали. Има още нещо, на което много хора не отдават голямо значение, а трябва. Това е поддържането на направените неща. Защото нашите централни квартали имат почти всичко, но от години не са поддържани и естествено всичко е започнало да се руши. Погледнете едно от големите богатства на района - Южния парк - място за релакс и спорт, за което се изляха милиони, за да има още разкопки и разбити алеи и да няма място, където идващите за почивка хора да си паркират автомобилите. Да не говорим, че от платените развлечения в парка много родители не смеят да го посещават, защото не могат да си ги позволят. Да не говорим, че всичко това е превърнало нашия красив парк в селски панаир.Ако на всички нас е ясно, че демографската криза е най-сериозния проблем, тогава недоумявам, защо в двата квартала - Манастирски ливади - изток и Кръстова вада нищо не се прави по въпроси като детски заведения, училища, спортни и детски площадки. Какво чакаме? Младите хора, които заселват и то с бързи темпове тези квартали, да се отчаят и да поемат към Терминал 2?Бяха едновременно щастливи и притеснени, предвид отговорността, с която се натоварвам. Моите родители не пропуснаха да ме предупредят, че този обществен пост е преди всичко отговорност и служба на хората. В такива случаи се сещам за поговорката - „Да не те застига това, което си мислят близките ти\". Тяхната реакция е разбираема. Независимо на колко години сме станали ние, за тях сме деца и по инерция за да ни защитят и да ни предпазят, ни дават съвети.В малкото свободно време се опитвам да спортувам или да гледам спортни предавания. Да чета книги, както и от време на време да пиша по някоя щекотлива тема. Напоследък започнах и да готвя. Бързам да кажа, за да не остане някой в заблуда - не съм ловец, нито рибар, нито гъбар нито билкар. Разбира се без да имам за цел да засегна всички, които са!Ако сте загрижени за квартала, в който живеете и искате той да стане чист, зелен, подреден и уютен дом, нека заедно да дадем шанс на разумните и борещите се да го реализират!Изразете Вашата позиция, като отидете да гласувате! Нека превърнем Триадица в перлата на София!  ", "date": "2019.10.19", "title": "Александър Вачев: Искам да превърнем Триадица в перлата на София"}
{"url": "http://www.cross.bg/slunchevo-obyad-temperatyri-1615896.html", "text": "/КРОСС/ Днес отново ще бъде слънчево. Преди обяд в източните райони и на места по поречието на Дунав ще има ниска облачност или мъгла. Ще бъде почти тихо. Максималните температури, в повечето райони, ще бъдат между 22° и 27°, в София - около 25°.Това съобщиха от НИМХ.Над планините ще бъде слънчево. Ще духа слаб до умерен вятър от юг-югозапад. Максималната температура на височина 1200 метра ще е около 20°, на 2000 метра - около 13°.Над Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб източен вятър. Максималните температури ще са между 19° и 21°. Температурата на морската вода е 20° - 21°. Вълнението на морето ще бъде 1 -2 бала.", "date": "2019.10.19", "title": "Циганско лято и този уикенд"}
{"url": "http://www.cross.bg/globi-leva-dobrich-1615900.html", "text": "/КРОСС/ Общо 1 005 760 лева от неплатени глоби към различни институции събра НАП - Добрич от началото на годината, съобщава БНТ по данни на Красимир Павлов, главен експерт в звено \"Комуникации\" към ТД на НАП - Добрич.Става въпрос за глоби на лица, пропуснали да платят задълженията си към органите на съдебната власт, КАТ, Агенция \"Митници\" и др.562 000 лева данъчните са събрали за Министерството на околната среда и водите. Над 198 000 лева пък са събраните просрочени глоби на КАТ и други органи на МВР. До края на септември са събрани и 63 336 лева от неплатени такси, глоби и разноски по дела, които не са внесени в законния срок по сметките на съдебните органи.От Агенцията по приходите в Добрич препоръчват на фирмите или физическите лица периодично да проверяват онлайн за задължения към НАП, както и за образувано изпълнително дело. Това става с безплатния персонален идентификационен код (ПИК) и с електронен подпис (КЕП) в Портала за електронни услуги на НАП.", "date": "2019.10.19", "title": "Над 1 милион лева от просрочени глоби събраха данъчните в Добрич"}
{"url": "http://www.cross.bg/sofiya-kaloyan-pargov-1615899.html", "text": "/КРОСС/ Смисълът на предизборната кампания е да предлага политики за по-добър живот на хората. Това каза лидерът на БСП - София и водач на листата на социалистите за общински съветници Калоян Паргов в предаването \"Панорама\" по БНТ1 в петък вечерта. Той добави, че столицата задава тона за цялата страна, затова е нормално сблъсъкът между политическите опоненти да е най-силен точно тук. Лидерът на БСП - София заяви, че с ВМРО, с чийто представител Ангел Джамбазки влезе в остър дебат в студиото, социалистите имат консенсусни теми като транспорта в столицата и подобряването на средата за живот в крайните квартали.В \"Панорама\" Калоян Паргов посочи и проблемите, с които управляващите в Столична община не се справят досега. \"На първо място това е вътрешнокварталната инфраструктура. Има райони на София, в които асфалтът е от времето на социализма, каза той. - Вторият проблем е градският транспорт, който трябва да бъде по-удобен, бърз и комфортен за гражданите, за да го използват приоритетно. Много е важно да улесним достъпа на повече хора до метрото. Това може да стане с довеждащ транспорт в кварталите. Така ще облекчим трафика в София.В момента метрото го намалява с 10-15%. Трябва да увеличим този процент до 30-40. Третият проблем е недостигът на места в детските градини. Управляващите в Столична община регистрират устойчиво несправяне с него в продължение вече на 10 години. Четвъртият проблем е мръсният въздух в София. След 600 млн. лв. инвестиции за справяне с него в периода 2011-2017 г. се оказа, че в града ни въздухът е 5 пъти по-мръсен\".Калоян Паргов за пореден път потвърди подкрепата на БСП за гражданския кандидат за кмет Мая Манолова. Лидерът на столичните социалисти добави, че софиянци искат промяна и я виждат в лицето именно на доскорошния омбудсман на Република България. \"За пореден път ще кажа, че Мая Манолова беше подкрепена на най-високия форум на градската организация на БСП в София, след това получи единодушна подкрепа и от Националния съвет, припомни Калоян Паргов. - Освен това ние, заедно с АБВ, Движение 21 и социалдемократите, подписахме с Мая Манолова споразумение за подкрепа, което се основава на общите ни политики за развитието на града и тя ще следва като кмет. Вярвам, че Мая Манолова, заедно с едно ново мнозинство в Столичния общински съвет, ще донесе тази дълго чакана различна перспектива за развитието на София\".Според Калоян Паргов кампанията е много динамична и интензивна. \"Хората се интересуват от перспективата, която ние, политиците, можем да им предложим, коментира той. - Нашите идеи, които обсъждаме с представители на различни целеви групи от обществото, срещат одобрение. Всички говорят за промяна, очакват промяна. Истината е, че битката в София е символна, а промяната е процес, който ще започне именно от столицата\".  ", "date": "2019.10.19", "title": "Калоян Паргов: Смисълът на кампанията е да предлага политики за по-добър живот на хората"}
{"url": "http://www.cross.bg/nagrada-literatyrna-evropeiiska-1615904.html", "text": "/КРОСС/ Второто издание на Европейска литературна награда „Димитър Димов\" е открито официалноОт 1 октомври 2019 г. до 15 януари 2020 г. организаторите на Европейска литературна награда за роман „Димитър Димов\" приемат на имейл ddimov.nagrada@gmail.com заявки за участие във второто издание на престижния конкурс.Регламентът, установен с учредяването на наградата, се запазва напълно. Право да номинират имат единствено издателствата, като всеки издател може да кандидатства с до 2 родни и до 2 чуждестранни европейски романа от съвременни живи писатели, издадени на български език през календарната 2019 г. След подаване на заявките експертното жури отново ще определи петима финалисти, които ще бъдат обявени публично през март 2020 г.Всеки от финалистите ще получи покана за лично участие във втората церемония по връчване на Европейска литературна награда за роман „Димитър Димов\" през май 2020 г., когато ще стане ясно и името на победителя. Носителят на приза печели парична награда в размер на 10 000 лева (5000 евро), грамота и специално изработена статуетка.Носител на първата Европейска литературна награда „Димитър Димов\" е французинът Жером Ферари с романа „Проповед за падането на Рим\" (изд. „Факел Експрес\"), за който авторът печели и „Гонкур\" през 2012 г. Другите четирима финалисти, които се състезаваха с Ферари през 2019 г., бяха руснакът Дмитрий Глуховски с „Текст\" (изд. „Сиела\"), българинът Добромир Байчев с „Глиненият цар\" (изд. Конкурс за непубликуван български роман „Развитие\"), литовецът Саулюс Шалтянис с романа „Дневникът на еврейската принцеса\" (изд. „Наука и изкуство\") и британката Тайе Селаси с романа „Отивам си е възвратен глагол\" (изд. „Жанет 45\"). Петте произведения бяха избрани от общо 39 романа - 28 български и 11 преводни, номинирани от 21 издателства, а наградата бе връчена в Морската ни столица през май по време на фестивала „Варна Лит 2019\".Европейска литературна награда „Димитър Димов\" е учредена под патронажа на кмета на Община Варна Иван Портних по повод 110 години от рождението на големия български писател, които се навършиха през 2019 г. Наградата има за цел да отличи съвременни романи с висока художествена стойност, писани на територията на Стария континент и издадени на български език в предходната година.Формулярът за кандидатстване може да се изтегли от сайта на фестивала ВарнаЛит, както и от сайта на Община Варна. ", "date": "2019.10.19", "title": "Започна второто издание на Европейска литературна награда „Димитър Димов“"}
{"url": "http://www.cross.bg/katalynya-barselona-pohodi-1615897.html", "text": "/КРОСС/ Стотици хиляди хора излязоха в различни градове от испанската провинция Каталуня с искане за независимост и призиви за \"освобождаване на политзатворниците\". Мнозина се включиха в походи към Барселона, където е насрочен голям митинг. Петият ден на бурни протести от присъдите за сепаратистките лидери от 2017 г. доведе до затваряне на катедралата \"Саграда фамилия\". Футболният двубой между грандовете \"Барселона\" и \"Реал Мадрид\" следващата събота е отложен за 18 декември. Петъчните шествия са мирни и имат най-различни форми - от родители с детски колички до велосипедни походи покрай магистрали и главни пътища. Заради тях е прекратено движението по някои ключови пътни артерии в Каталуня, както и основни булеварди в провинциалната столица. Влаковете в Каталуня и метрото в Барселона се движат с разреден график след призивите за обща стачка.", "date": "2019.10.19", "title": "Стачка и протест блокираха Каталуня"}
{"url": "http://www.cross.bg/zagivat-napoleon-severna-1615845.html", "text": "/КРОСС/  202 г. пр.н.е. - Втора пуническа война: В Битката при Зама легионите на римския главнокомандващ Сципион Африкански разбиват нахлуващата картагенска армия, предвождана от Ханибал.•\t439 г. - Вандалите, водени от крал Гейзерик, превземат Картаген в Северна Африка.•\t1469 г. - Фердинанд II Арагонски и Исабела Кастилска сключват брак, който прокарва път към обединението на Арагон и Кастилия в една държава - Испания.•\t1781 г. - При Обсадата на Йорктаун, представители на британския командир лорд Корнуолис предават меча му и формално се предават на Джордж Вашингтон и граф дьо Рошамбо.•\t1812 г. - Наполеон I с френската армия се оттегля от Москва.•\t1813 г. - Приключва Битката при Лайпциг, в която Наполеон Бонапарт претърпява едно от най-лошите си поражения.•\t1903 г. - В Княжество България се произвеждат избори за 13 Обикновено Народно събрание, спечелени от управляващата Народнолиберална партия. На изборите гласуват 41% от избирателите.•\t1912 г. - Балканска война: Бой при Еласона - първият сблъсък между армиите на Гърция и Османската империя в хода на Балканската война.•\t1918 г. - Създадена е Автономната съветска социалистическа република на немците от Поволжието, просъществувала до 1941 г.•\t1925 г. - Започва гръцко-българския пограничен конфликт останал в историята с името Петрички инцидент.•\t1943 г. - Изследователи в Рутгерския университет изолират първия антибиотик против туберкулозата - стрептомицин.•\t1960 г. - Държавният департамент на САЩ налага ембарго на доставките за комунистическа Куба с изключение на храни и лекарства.•\t1986 г. - Президентът на Мозамбик Самора Машел и други 33 пътници загиват при катастрофа на самолет Ту-134 в планините на Мозамбик.•\t1987 г. - Черния понеделник: настъпва борсов срив, когато промишленият индекс Dow Jones пада с 22%.•\t1987 г. - В отговор на атаките на Иран срещу кораби в Персийския залив, Военноморските сили на САЩ изваждат от строя две ирански петролни платформи.•\t1991 г. - Земетресение с магнитуд 7 по Скалата на Рихтер удря Северна Италия - загиват 2000 души.•\t1993 г. - започват предварителни разговори между Виетнам и Китай за уреждане на акваториалния диспут за Тонкинския залив.•\t1995 г. - Състои се премиерата на индийския игрален филм Любовникът ще отведе булката.•\t2007 г. - Ратифицирана и приета е сегашната Конституция на Черна гора.  ", "date": "2019.10.19", "title": "19 октомври в историята"}
{"url": "http://www.cross.bg/monitor-telegraf-tryd-1615887.html", "text": "в. 24 часа - Данаилов ще прави месец гимнастика за дишанетов. Труд  - Регулират цените на вносни лекарствав. Телеграф  - Варим ракия в пералнятав. Монитор  - Гласуваме за разходите на входа по мейлав. Сега  - Дясната дилема -Мая или Йорданкав. Сега  - Няма нови концепции за София - само нови кандидатив. 24 часа  - Обединиха болниците в Петрич и Сандански в една, тя вече обслужва близо 100 хил. душив. 24 часа  - Селфи с инструктора ще доказват изпита за книжкав. Труд  - Признаха си спонсори на Мая -в. Труд  - Министър-председателят Бойко Борисов в Брюксел: Оптимист съм за доклада на Европейската комисияв. Телеграф  - 32 деца станали жертва на трафикв. Телеграф  - 6 държави искаме преразглеждане на пакета \"Мобилност\"в. Монитор - 320 000 на езотеричен туризъм за годинав. Монитор  - Прокопиев освети руските връзки на банкера беглецв. 24 часа - Теодор Ушев, аниматор и автор на късометражни филми: Докато пътувах във влака към Кюстендил за последната среща с баща ми, бях герой във „Физика на тъгата\"в. Труд  - Волен Сидеров, кандидат за кмет на София и лидер на „Атака\", пред „Труд\": Крайно време е София да се управлява от мъжв. Телеграф  - Режисьорът Стефан Командарев: Заснехме В кръг за 12 нощив. Монитор  - Герард Конли, писател: Сексуалността винаги ще повдига големите въпроси пред религиитев. 24 часа  - Как България стана черната футболна овцав. Труд  - Надеждата за дата умря последнав. Телеграф  - В сянката на безхабериетов. Монитор  - От панелизацията до цивилизацията  ", "date": "2019.10.19", "title": "Преглед на печата 19 октомври"}
{"url": "http://www.cross.bg/dypnitza-oktomvri-praznikut-1615858.html", "text": "/КРОСС/ С разнообразни събития ще бъде отбелязан празникът на Дупница - 19 октомври. Това съобщиха за Радио „Фокус\" - Кюстендил от отдел „Култура\" към Общината. На 18 октомври ще бъде открита изложба от конкурса за детска рисунка „Моят свят в моя град\", ще се състои и юбилеен концерт по повод 25 години Ансамбъл „Актавис\" и ДЮФА „Дани\".На 19 октомври празникът ще започне от 11.00 часа с тържествен водосвет за здраве и успех та жителите на град Дупница. Той ще се състои на площад „Свобода\". Програмата ще продължи с „Усмивките на Дупница\" - концерт с участието на деца от детските градини и училища, както и с анимация за деца. Ще се проведе и десетото издание на Международен фестивал на Мъжките хорове „Свети Иван Рилски\", а финалът е от 19.00 часа с „Ние българите\" - концерт-спектакъл на ансамбъл „Чинари\".Венцеслав ИЛЧЕВ", "date": "2019.10.19", "title": "С разнообразни събития ще бъде отбелязан празникът на Дупница – 19 октомври Дупница"}
{"url": "http://www.cross.bg/hranene-deteto-hrana-1615868.html", "text": "/КРОСС/ Кариесът на ранното детство е най-честото хронично заболяване в детска възраст. Кариесът е инфекциозно, многофакторно заболяване, което в ранна детска възраст засяга временните зъби. Поведението на майката по отношение на начина на хранене, хигиената и отглеждането са главните причини за развитие на кариес на ранното детство.Грешки в храненетоЕдна от основните причини за възникване на кариес на ранното детство е честотата на кърмене. Честият прием на храна е важен рисков фактор. При кърмачетата степента на развитие на храносмилателния им тракт изисква чест прием на мляко.  Трябва да се знае, че не съставът на млякото, а начинът и честотата на прием са тези, които го превръщат в кариесогенно.  Майките в ранния период на отглеждане на новороденото са силно мотивирани да осигурят пълноценно хранене и погрешно смятат, че продължителността на хранене трябва да бъде по-голяма за получаване на цялото количество храна. Те приемат кратките почивки по време на сукателния акт за риск от недостатъчно количество приета храна и несъзнателно или съзнателно удължават периода на хранене. Удълженото време значително повишава риска от кариес - киселините около емайла действат за по-дълъг период от време. Нощното хранене е друг мощен рисков фактор. Веднага след раждането на детето се препоръчва регулярно хранене на всеки три часа. Много скоро обаче след раждането нощните хранения се изключват, защото децата укрепват и започват да приемат основните количества храна през деня. Запазеният навик за нощно хранене след пробива на зъбите е сигурен рисков фактор за развитие на кариес.  Късното отбиване - кърменето или даването на мляко с шише и биберон трябва да започне да намалява след шестия месец, след въвеждането на нови храни. Към края на първата годинка трябва да се премахне напълно. Млякото трябва да продължи да присъства в храненето на малкото дете, но то трябва вече да е в основното хранене, а не като самостоятелно хранене.  Кърмене или хранене с шише с биберон в легнало положение - това довежда до приспиване на детето. По този начин то приема по-малко количество мляко, а храната остава около зъбите и започва кариесогенното ѝ действие. При хранене детето трябва да е в полулегнало и в будно състояние.  Грешки в хигиенатаОралната хигиена е мярката, която може да предпази зъбите от всички рискови фактори. Трябва да се знае, че почистването на устата трябва да започне веднага след раждането, а след появата на зъби хигиената трябва да е насочена към тях. Естеството на хранене при кърмачетата изисква много по-често почистване, тъй като след всяко хранене следва сън. Това многократно увеличава риска от натрупване на зъбна плака. Липсата на установен механизъм за самопочистване или невъзможността от задействането му при заспиване подсигурява плакообразуването.  Липсата на почистване на гърдата и ръцете на майката преди кърмене индиректно може да осигури ранна трансмисия на кариесогенни микроорганизми.  Поведенчески грешки в отглежданетоЦелувка уста в уста - израз на майчината любов и съществена част от емоционалното изграждане на детето. Целувката уста в уста с новороденото не се препоръчва нито от майката, нито от останалите отглеждащи детето. Когато има кариозен процес в устата с наличие на зъбна плака, нелекувани кариозни лезии или нарушени обтурации, микроорганизмите от устата на възрастния попадат директно в устата на детето. Облизване на биберон или лъжичка - това е сигурен начин за вертикална трансмисия на микроорганизми от майката към детето. Не бива да се облизват бибероните и лъжичките на детето.  Опитване на млякото или детската храна - трябва да става като се капва от млякото върху ръката на майката, а не с отпиване от биберона или лъжичката на детето. Често се прави с цел проверка на температурата на млякото или храната.  Подслаждане на биберона-залъгалка - погрешна традиция за осигуряване на спокойствие на детето. Често се потапя биберонът в мед, използва се подсладена вода, сладко или глюкоза. Бързото разграждане на нискомолекулните захари до киселини е сигурен път към развитие на кариес.  Бъдете отговорни към хигиената, храненето и навиците, които изграждате в малкото дете. Те могат да го предпазят от бъдещи дентални проблеми. източник: puls.bg ", "date": "2019.10.19", "title": "Кариес на ранното детство - как да не го допуснем"}
{"url": "http://www.cross.bg/provede-chasa-selo-1615886.html", "text": "/КРОСС/ Вицепрезидентът Илияна Йотова ще бъде гост на тържественото отбелязване на 10-годишнината на Европейската асоциация „Кирил и Методий\" и създаденото към нея Българско училище „Христо Ботев\" в Страсбург.***От 7.45 часа в кв. „Горубляне\" МВР ще ескортира изборните книжа за предстоящите местни избори.***От 10.00 ч. Националния археологически институт с музей на БАН ще покаже най-новите находки от разкопките на Слатина.***От 10.00 часа на метростанциите „Красно село\" и „Бул. България\" ще се проведе Ден на отворени врати по повод годишнината от завършването на Линия 1 на Софийското метро.***От 9.30 ч. ще се проведат традиционните конни надбягвания по случай празника на града -Димитровден.***От 11.00 ч. ще започне „Походът за свобода\" на площад „Георги Измирлиев\" 1, пред сградата на Община Благоевград.***От 11.00 ч. на площад „Николай Гяуров\" ще се проведе „Празник на картофите\".***От 11.00 ч. в спортна зала „Фестивална\" ще се проведе най-мащабната информационна кампания против трафика на хора.***От 11.00 ч. с тържествен водосвет за здраве и успех на жителите на град Дупница ще започне празникът на града на пл. „Свобода\".***От 11.00 ч. на пл. „20-ти април\" в Клисура ще се проведе Празник на картофите и земеделскитепроизводители. ***От 14.00 часа в Перник ще бъде открито новото кръгово кръстовище в кв. „Изток\".***В 11.00 часа до палата 6 на Международния панаир ще се състои официалното откриване наМеждународните екстериорни киноложки изложби.***От 11.30 часа в градинката на кметството се организира Празник на децата с талантливите деца от Брежани, които ще подредят в изложба своите детски рисунки, посветени на родния край, брежанската гора и хора.***От 11.00 часа от бул. „Цар Освободител\" 1 пред централния вход на Община Сливен ще се проведе инициативата на „Поход за Свобода\" в подкрепа на жертвите на трафик на хора.***От 10.00 часа със залп на фасуленото топче и няколко традиционни конкурса в село Смилян започва традиционни празник на смилянския фасул.***От 11.00 ч. пред най-голямата ферма за норки у нас ще се проведе протест.***От 10.00 ч. до 13.00 ч. в Агенцията за регионално икономическо развитие - Стара Загора (АРИР) и Европейски информационен център „Европа Директно - Стара Загора\" реализират четвърто издание на Европейската седмица на програмирането.***От 15.00 ч. ще се проведе Празник на тиквата в НЧ „Съединение - 1905\" в село Кочово.***Ще се проведе обучение на секционните избирателни комисии (СИК) в община Банско  ", "date": "2019.10.19", "title": "Предстоящи  събития в страната  на  19 октомври  "}
{"url": "http://www.cross.bg/albaniya-pregovorite-makedoniya-1615888.html", "text": "/КРОСС/  САЩ съжаляват, че на срещата на върха на ЕС е било взето решение да бъдат отложени преговорите за влизане на Северна Македония и Албания в Европейския съюз. Това се казва в разпространено вчера изявление на американския Държавен департамент, цитирано от ТАСС.В него се потвърждава, че САЩ подкрепят желанието на двете страни да се присъединят към ЕС. „Разочаровани сме, че ЕС не подкрепи стремежа на всяка от страните и не започна този път преговори\", се казва още в комюникето.Държавният департамент изрази надежда, че ЕС ще започне преговори за присъединяването на двете страни на следващата среща на върха през май. Дипломатическото ведомство потвърди, че САЩ остават стратегически партньор на Северна Македония и Албания и ще подкрепят тези държави за развитието на икономиката, в борбата им с корупцията и организираната престъпност.Албания ще продължи да полага усилия за начало на преговорите за влизане в ЕС. Това заяви албанският премиер Еди Рама в коментар на решението на Европейския съвет да отложи датата за начало на преговорите с Албания и Северна Македония за присъединяване към ЕС.„Просто трябва да продължим, защото няма друга алтернатива. Европейска Албания - това е единствената алтернатива и това е сериозно и необходимо задължение към бъдещите поколения\", каза албанският премиер.На въпрос за възможно намерение да подаде оставка във връзка с исканията на опозицията Рама отговори, че не възнамерява „да губи време с хора, които нямат с какво друго да се занимават\".", "date": "2019.10.19", "title": "САЩ са разочаровани от решението на ЕС да отложи преговорите със Северна Македония и Албания"}
{"url": "http://www.cross.bg/sofiya-grad-grada-1615860.html", "text": "/КРОСС/  Празникът на София  отмина, но никога не е късно да научим още неща за столицата ни. Двумилионният град, който расте, но не старее, крие своите тайни и малко известна история. ПарковетеНай-старата обществена градина е Градската - по време на турското робство тя била обраснала с гъста трева. Една вада служела едновременно за декорация и за поливане на растителността. е обявена за резерват на градинско-парковото изкуство от национално значение през 1988 г. и е най-големият парк на територията на град София.До Освобождението мястото, което е било разположено в покрайнините на града, се е използвало като военен полигон, а през 1879г. с общинско разпореждане значителна част е превърната в турско гробище. През 1882г. по идея на тогавашния столичен кмет - Иван Хаджиенов, Общинският съвет решава да създаде парка.През 1882 г. София имала 54 чешми (21 с изворна вода и 33 с речна вода). Начало на модерно водоснабдяване било поставено след 1885 г., когато бил направен резевоар и положен 37 км водопровод от чугунени тръби. През 1907 г. била каптирана витошката вода, а през 1924-1934 г. бил построен рилският водопровод.Столицата е богата на минерални води. Първите селища тук са възникнали и са се развивали благодарение на минералните извори. Софийските минерални извори са 49 от осем типа хидротермални зони с общ дебит 480 л/сек. и температура от 30 до 90 градуса. Имат голяма дълбочина и водите им са защитени от замърсяване.През март 1878 г. в цяла София са палени всичко 69 фенера на вечер, от тях 29 били повредени.През 1886-1887 г. в управата на общината се дебатира какво да бъде бъдещото улично осветление на новата столица - със светилен газ или електрическо. Тогава били обсъждани някои куриозни от днешна гледна точка предложения. Например само с една мощна лампа, окачена на балон над София, да се осветява целия град;...или една мощна лампа да се инсталира на връх \"Камен дел\" на Витоша и да се насочи към града. На това предложение възразили, че напречните улици на светлинните лъчи ще бъдат засенчени и тъмни.Първото електрическо осветление в София е пуснато на 1 ноември 1900 г., като до края на годината са поставени 884 лампи.Първият трамвай е пуснат в движение на януари 1901 г. Той свързвал гарата с ул. Гр. Игнатиев до пресечката с бул. Васил Левски.Първата автобусна служба, която обслужвала крайните квартали на града, е пусната през 1935 г.Първият тролейбус от спирка Горнобански път до Горна баня е пуснат на 8 февруари 1941 г.Софийското метро е въведено е в експлоатация на 28 януари 1998 г. с дължина 6,5 km и 5 метростанции.Най-старата сграда в столицата е ротондата Св. Георги с археологически комплекс ІV век от Н. е.Първата софийска болница е открита на 1 май 1879 г. в помещението на турския склад \"Новите хамбари\". 8 години по-късно, тази сграда е съборена и на нейно място е построен мавзолеят на княз Александър Батенберг.По време на англо-американските бомбардировки през Втората световна война София загубва над 10 000 жилища, 1684 магазина и склада, 536 работилници, повече от 40 училища, 11 здравни заведения и 8 театри и кина.Градил ли е цар Фердинанд тайни тунели в СофияВ столицата се е намирала сградата на Софийския държавен цирк. Тя била построена през 1962 година и представлявала хубава голяма сграда с 2000 места. Циркът бил с формата на купол с височина 19 метра и външен диаметър 43 метра, а манежът бил дълъг 13 метра. За строежа му са похарчени 2,8 млн. лева.През 1983 година обаче сградата на цирка изгаря, като така и не се намира извършителят на палежа. Копие на сградата на Софийския държавен цирк има в Скопие (Македония), подарък от България след голямото земетресение с епицентър Скопие през 1963 г.", "date": "2019.10.19", "title": "Интересни факти за град София"}
{"url": "http://www.cross.bg/ytre-dzhonsun-oktomvri-1615889.html", "text": "/КРОСС/  Великобритания ще напусне ЕС на 31 октомври дори ако споразумението за Брекзит бъде отхвърлено от депутатите й, заяви британският премиер Борис Джонсън, цитиран от Ройтерс и Франс прес.\"Ще напуснем ЕС на 31 октомври\", заяви Джонсън за Би Би Си преди очакваното утре гласуване по споразумението в британския парламент.Джонсън увери, че договореното с ЕС споразумение осигурява най-добрия изход от кризата на Брекзита, предаде Франс прес.\"Няма по-добър изход от този, който ще защитавам утре. Приканвам всички да си представят утре вечер, че сме уредили всичко и сме изпълнили волята на народа и тогава ще имаме възможност да продължим напред\", каза Джонсън. ", "date": "2019.10.19", "title": "Великобритания ще напусне ЕС на 31 октомври"}
{"url": "http://www.cross.bg/evropa-suveta-iiotova-1615932.html", "text": "/КРОСС/ Вицепрезидентът Илияна Йотова разговаря в Страсбург с генералния секретар на Съвета на Европа Мария Пейчинович Бурич и с генералния секретар на Парламентарната асамблея на Съвета на Европа (ПАСЕ) Войчех Савицки. Тази година Съветът на Европа, в който членуват 47 държави, отбелязва своята 70-годишнина. Основна тема на срещата с генералния секретар на ПАСЕ бе постмониторинговият диалог, под който продължава да е поставена България вече 19 години. Вицепрезидентът Йотова изрази своето несъгласие с практиката във всеки следващ доклад да се прибавят нови забележки и нови изисквания към България. Така процесът се превръща в механизъм без край. „Много внимателно трябва да се прецизират критериите, за да бъдат адекватни на ситуацията в страната\", посочи Илияна Йотова. В последните години в голяма степен наблюдението на Съвета на Европа преповтаря действащия вече 12 години мониторинг на Европейската комисия. Следващият доклад за България ще бъде разгледан в ПАСЕ през юни 2020 г. Вицепрезидентът и генералният секретар на ПАСЕ изразиха надежда, че този доклад ще бъде последен. На проведената по-рано среща генералният секретар на Съвета на Европа Мария Пейчинович Бурич представи пред вицепрезидента визията си за развитие на организацията. Общо бе мнението, че е необходимо по-голямо единство между членовете на Съвета на Европа и текстовете, по които тя работи, са морално остарели. Трябва да бъдат изработени механизми, които изпреварват кризите и предлагат адекватни решения, за да следва Съветът на Европа своята мисия - да защитава правата на човека, демокрацията и правовата държава. За постигане на по-голямо единство и координирани действия между страните членки вицепрезидентът Йотова предложи провеждането на Четвърта среща на върха на държавните и правителствените ръководители, каквато не е имало от 14 години. Такава среща беше предложена от българската парламентарна делегация в ПАСЕ и намери много широка подкрепа. По-късно вицепрезидентът Йотова разговаря с български служители в Съвета на Европа, които изразиха своето задоволство, че държавник от България се среща с тях. Предишната им среща на такова високо ниво е била преди повече от 10 години. Последва разговор на Илияна Йотова с български студенти в Страсбург. Почти два часа студентите откровено споделяха проблемите и надеждите си. Категорично изразиха своите намерения да се върнат и развиват в България след завършването си. В срещите участва и постоянният представител на България към Съвета на Европа посланик Катя Тодорова.  ", "date": "2019.10.19", "title": "Вицепрезидентът разговаря с ръководителите на Съвета на Европа и на неговата Парламентарна асамблея"}
{"url": "http://www.cross.bg/rektor-gerdzhikov-prof-1615890.html", "text": "/КРОСС/  Настоящият ректор на Софийския университет \"Св. Климент Охридски\" проф. дфн Анастас Герджиков е едиственият кандидат за ректор. Кандидатурата му е издигната от Общото събрание на Факултета по класически и нови филологии.Срокът за подаване на кандидатури за ректор на най-голямото висше учебно заведение у нас изтече в 17 часа днес, а изборът ще е на 20 ноември. Преди това кандидатът трябва да представят концепцията си за управление.Проф. Анастас Герджиков бе избран за ректор на Софийския университет през есента на 2015 г., а сред предложенията му бе разделяне на финансовото от другото управление с цел финансова стабилност. Година и половина по-късно назначената за главен мениджър Женина Жилева обаче подаде оставка.Преди няколко дни Би Ти Ви излъчи разследване, според което проф. Герджиков е сключил граждански договор за 9000 лв. с майка си проф. Мария Герджикова, която е дългогодишен преподавател в катедра \"Методика\" на Факултета по славянски филологии. Договорът е за изследване на потребностите за обучение по български език и литература в българските общности зад граница. ", "date": "2019.10.19", "title": "Настоящият ректор на Софийския университет е единственият кандидат за поста"}
{"url": "http://www.cross.bg/delnichni-purvenstvo-fytbolnoto-1615891.html", "text": "/КРОСС/ Мачовете от два кръга от футболното първенство ще са в делнични дни заради местните избори. Спортно-техническата комисия към футболния съюз се обоснова с настояване от МВР.От министерството са изпратили писмо в понеделник, с което съобщават, че нямат възможност да охраняват футболни срещи на датите около изборите.Затова комисията обяви нови дати за кръговете в Първа лига, които ще се проведат от 25 октомври до 4 ноември. Двубоите от осминафиналите за Купата на България се отлагат за началото на декември (от 3 до 5 декември).Така 14-ият и 15-ият кръг в първенството ще се изиграят в делнични дни. Единственото изключение е за срещата на \"Лудогорец\" с \"Берое\" в Разград, която ще е на 2 ноември, събота, тъй като шампионите имат мач в Лига Европа пет дни по-късно.  ", "date": "2019.10.19", "title": "Мачове от футболното първенство минават в делнични дни заради изборите"}
{"url": "http://www.cross.bg/rilski-iioan-moshtite-1615840.html", "text": "/КРОСС/  На 19 октомври Църквата празнува скромния отшелник от Рила планина, когото още приживе наричали земен ангел и небесен жител.На 18 август 946 година св. Йоан напуснал този свят. Виж Успение на св. Йоан Рилски.  Тридесет и четири години след успението си св. Йоан се явил на сън на своите ученици и им заповядал да изровят нетленното му тяло и да го пренесат в Средец. Там мощите на светеца били пазени в продължение на два века.На 1 юли Църквата празнува връщането на мощите на св. Иоан Рилски от Търново в Рилската обител. През 1195 година цар Асен тържествено ги пренесъл в столицата Търново. През 1496 година, след като получили разрешение от султана, монасите от Рилската обител върнали мощите на светеца от Търново в основания от него Рилски манастир.Предполага се, че канонизацията на св. Иван Рилски е извършена през X век, след пренасянето на мощите му от Рила в Средец, където в негова чест е построена църквата \"Свети Лука\". (И. Дуйчев)", "date": "2019.10.19", "title": "19 октомври – Св. Йоан Рилски Чудотворец"}
{"url": "http://www.cross.bg/krasivata-dobrata-haresva-1615832.html", "text": "/КРОСС/  Красивата жена се харесва на очите, а добрата на сърцето; едната е прекрасна вещ, а другата е съкровище.", "date": "2019.10.19", "title": "Красивата жена се харесва на очите, а добрата на сърцето...."}
{"url": "http://www.cross.bg/rodeni-na-oktomvri-1615837.html", "text": "/КРОСС/, български дипломат  английски писател български политик  католически духовник  български актьор българска актрисаисторикбългарски учен", "date": "2019.10.19", "title": "Родени на 19 октомври"}
{"url": "http://www.cross.bg/tema-georgi-izdanie-1615885.html", "text": "/КРОСС/ Тема: Завръщане към живота - директорът на Агенция \"Медицински надзор\" Росен Иванов и Стефан Тамбуев, трансплантиранТема: \"Местни избори 2019\" - идеи в състезанието за СофияТема: Расизъм и оставки - темата на седмицата коментират Ясен Тодоров, Владо Манчев и Георги АтанасовТема: Горещи точки на европейската карта - Соломон ПасиТема: Какво си спомня Славчо Пеев?Тема: Когато се вдигне завесата - Малин Кръстев в студиотоТема: \"Живите архиви\": БНТ на 60Тема: Звездите на балета Марта Петкова и Сара-Нора Кръстева с нови заглавия в афиша Тема: Време за избори. Седмица преди вота: Говори Мая Манолова.Тема: Когато тайните стават явни. Джулиана Гани и нейното щастливо очакване.Тема: Талант по три. Любо Киров, Павел и Венци Венц и „Не бих могъл\". ", "date": "2019.10.19", "title": "Теми и гости в сутрешните блокове на телевизиите на 19 октомври "}
