{"url": "http://www.cross.bg/sifilis-infektzii-miliona-1606198.html", "text": "/КРОСС/ Над един милион души по света всеки ден се заразяват с инфекции, предавани по полов път, а най-тревожни са нивата на инфекция с хламидии, гонорея, трихомониаза и сифилис. Това сочи доклад на Световната здравна организация (СЗО), цитиран от БГНЕС.„Повечето инфекции са лечими и могат лесно да бъдат предотвратени, но някои болести, особено гонорея, са разработили изключително устойчиви форми, които са по-трудни за лечение с антибиотици\", се казва в доклада на СЗО. Докладът, базиран на последните налични данни от 2016 г., показва, че при мъже и жени между 15 и 49 години през 2016 г. е имало 127 милиона нови случаи на хламидия, 87 милиона случая на гонорея, 6,3 милиона на сифилис и 156 милиона на трихомониаза.Ако не се лекуват, те могат да причинят сериозни и хронични здравословни проблеми, включително неврологични и сърдечно-съдови заболявания, безплодие, раждане на мъртви деца и повишен риск от ХИВ.Изчислено е, че през 2016 г. само сифилис е причинил 200 000 смъртни случая при новородени, което е една от най-големите причини за смъртта на децата в света, се казва в проучването.Сексуалните инфекции, причинени от бактерии, обикновено могат да бъдат лекувани с широко достъпни лекарства, но изследването на СЗО отбелязва, че последните недостатъци в глобалното предлагане на бензатин пеницилин затрудняват контрола върху разпространението на сифилис. ", "date": "2019.06.07", "title": "СЗО: Всеки ден 1 млн. души се заразяват с предавани по полов път инфекции"}
{"url": "http://www.cross.bg/tzalapitza-sofiya-remont-1606202.html", "text": "/КРОСС/ От 10 юни /понеделник/ започва ремонт на пътните връзки на пътен възел „Цалапица\" при 112-ти км на АМ „Тракия\". Ремонтът включва подмяна на асфалтова настилка по връзките: София - Цалапица, София - Съединение, Бургас - Цалапица, Бургас - Съединение, Цалапица - Бургас, Съединение - Бургас, Цалапица - София и Съединение - София, както и ремонт на настилката на път III-8005 в участъка от п. в. „Цалапица\" до с. Цалапица. По време на ремонтните дейности пътните връзки ще се затварят поетапно.  На 10-ти юни от 8 ч. до 20 ч. ще е затворена пътната връзка София - Цалапица. Обходният маршрут е: АМ „Тракия\" - пътен възел „Пазарджик\" при км 90 - гр. Пазарджик - път I-8 Пазарджик-Пловдив - кръгово кръстовище - с. Цалапица. Необходимо е шофьорите да карат внимателно и да спазват стриктно пътната сигнализация.  Ремонтните дейности се финансират от бюджета на АПИ по програмата за текущ ремонт. Предвидените средства за обновяване на пътните връзки на п. в. „Цалапица\" са около 400 хил. лв. с ДДС.  ", "date": "2019.06.07", "title": "От понеделник започва ремонт на пътните връзки до с. Цалапица на АМ „Тракия“"}
{"url": "http://www.cross.bg/karpov-anatoliii-kaloyan-1606203.html", "text": "/КРОСС/ На 9 юни лидерът на столичните социалисти Калоян Паргов ще посрещне 12-я световен шампион по шахмат Анатолий Карпов в централата на БСП - София.Карпов е депутат от „Единна Русия\", заместник-председател на Комисията по международни отношения на Руската Дума и член на Обществения съвет към президента на Руската федерация Владимир Путин.Калоян Паргов и Анатолий Карпов ще дадат изявление пред медиите в 15.30 часа в залата на Градския съвет на БСП - София, на ул. „Леге\" №10, етаж 1. ", "date": "2019.06.07", "title": "Калоян Паргов ще се срещне с Анатолий Карпов"}
{"url": "http://www.cross.bg/belgrad-akademiya-naykite-1606173.html", "text": "/КРОСС/ Постерна изложба „София и Белград. Археологически бисери\" ще открият председателят на Българската академия на науките акад. Юлиан Ревалски и заместник-председателят на Сръбската академия на науките и изкуствата акад. Любомир Максимович на 10 юни 2019 г. (понеделник), в 14.00 часа в градинката „Кристал\". Очаква се да присъства и кметът на София Йорданка Фандъкова.Съвместната българо-сръбска постерна изложба ще бъде представена по едно и също време в двете столици, на чиито територии съществуват селища от хилядолетия и са разположени по трасето на т.нар. Диагонален път. Той свързва земите на Изтока и Запада, изграден по време на Римската империя, в съвремието продължава да е сред основните европейски пътни артерии.Идеята за показването на 28-те постера извън музея е в резултат на 15-годишно научно сътрудничество в областта на археологията чрез научния проект между Националния археологически институт с музей на Българската академия на науките (БАН) и Сръбската академия на науките и изкуствата (САНИ).Изложбата и изданието на каталога (192 стр.) се реализират със съдействието на Столична община.В рамките на съвместния проект на 10 юни 2019 г. в НАИМ от 16.00 часа проф. Весна Бикич от Археологическия институт в Белград и Снежана Горянова (НАИМ) ще презентират дългогодишните археологически проучвания в Белград и София. Акцент ще бъдат най-новите открития при археологически разкопки в първите две десетилетия на XXI век.Откриването на експозицията в Белград е на 14 юни 2019 г. под патронажа на председателя на САНИ акад. Владимир Костич и с участието на зам.-председателя на БАН чл.-кор. Васил Николов и директора на НАИМ доц. Христо Попов.Повод за представянето на тази експозиция са няколко знакови годишнини: 150 години от основаването на Българската академия на науките, 140 години от обявяването на София за столица на България, 140 години от установяването на дипломатически отношения между България и Сърбия и 15 години сътрудничество между БАН и САНИ в областта на археологията.Организатори на изложбата са Националният археологически институт с музей на БАН (НАИМ), Сръбската академия на науките и изкуствата и Археологическия институт в Белград. Партньори са Регионалният исторически музей - София, Музеят на град Белград и Институтът за опазване паметниците на културата - Белград.  ", "date": "2019.06.07", "title": "София и Белград представят изложбата „Археологически бисери“"}
{"url": "http://www.cross.bg/yupiter-lynite-teleskop-1606185.html", "text": "/КРОСС/ Най-голямата планета в Слънчевата система ще е достатъчно близо през юни, за да я виждаме без телескоп, съобщи НАСА, цитирана от в. \"Дейли мейл\". С бинокъл ще можем да видим и няколко от луните й - Йо, Европа, Ганимед и Калисто.Юпитер ще е най-близо до Земята на 10 юни, когато ще е в опозиция, т.е. двете планети ще са на една линия към Слънцето.Дните преди и след 10 юни също са подходящи за наблюдение.НАСА изследва отблизо Юпитер от три години с космическия апарат \"Джуно\" (Юнона). Планетата има бурна атмосфера, обгърната е с пояси от облаци и вихрещи се бури. Най-известната от тях е Голямото червено петно.\"Джуно\" достигна Юпитер през 2016 г. след петгодишно пътешествие. Апаратът застана на полярна орбита на 5000 км от облаците. Веднъж на две седмици се спуска на 4200 км. ", "date": "2019.06.07", "title": "Юпитер и четири от луните й ще се виждат без телескоп цял месец"}
{"url": "http://www.cross.bg/trifonov-pink-slavi-1606178.html", "text": "/КРОСС/ На 20 юни Слави Трифонов ще участва в аукцион на \"Кристис\" в център \"Рокфелер\", Ню Йорк. Предметът, с който телевизионният водещ иска да се сдобие, е китара на емблематичния музикант Дейвид Гилмор от групата Pink Floyd.В забележителната сграда в Манхатън вече са изложени 127 от музикалните инструменти на рок китариста.Трифонов няма да присъства лично на мястото, като за свои представител изпраща в Голямата ябълка Емил Гатев. Той, заедно със своята съпруга Милена, е собственик на музикалната къща \"Гатев и Ко\", която се грижи за поръчките и доставките на инструментите на \"Ку-ку бенд\" в продължение на цели 23 години.Гатев ще наддава на търга за всяка от пуснатите в продажба китари на композитора от Pink Floyd, като за целта ще получава инструкции директно от Трифонов, посредством телефонна връзка. Представителят ще трябва да прелети океана преди събитието, за да може да разгледа предварително експонатите в залата.Слави не мисли да щади средства, за да придобие една от легендарните \"Телекастър\", \"Фендер Стратокастър\" и \"Броадкастър\", с които Гилмор е изсвирил едни от най-прекрасните соло партии в творчеството на групата. Предполагаемата цена на тези брандове ще наброява между 100-150 хил. долара. Сумата за марките \"Гибсън\" и \"Земетис\" се очаква да бъде до 70 хил. долара, а за акустичните модели на \"Фред Гретч\" и \"Марти\" - 50 хил. долара.Всеки един от инструментите е бил част от множеството световни турнета на Pink Floyd, като за аукциона експонатите имат сертификат за оригиналност. ", "date": "2019.06.07", "title": " Слави Трифонов на търг в Ню Йорк за китара на Дейвид Гилмор "}
{"url": "http://www.cross.bg/zhelyazkov-rosen-mariya-1606204.html", "text": "/КРОСС/ Европейската инфраструктура от суперкомпютри ще изведе Европейския съюз на лидерска позиция. Това заяви министърът на транспорта, информационните  технологии и съобщенията Росен Желязков по време на Съвета на министрите по телекомуникации в Люксембург. В рамките на сесията Комисар Мария Габриел обяви осемте държави, сред които и  България, за домакини на центрове за европейски суперкомпютри.Българският еврокомисар заяви, че днешният ден е исторически за Европа, като за България това е решителна крачка напред като страна с потенциал за регионален лидер в областта на суперкомпютрите. Инвестицията на държавите членки, заедно със средствата от ЕС, е в размер на 840 милиона евро. Българският еврокомисар добави още, че суперкомпютрите са в основата на европейското технологично лидерство и могат да направят успешно конкурирането със САЩ и Китай. Министър Росен Желязков благодари на комисаря по цифровата икономика и общество Мария Габриел за огромните усилия, положени в сектора. Той подчерта, че развитието на европейски високопроизводителни изчислителни технологии вече става възможно чрез интегрираната екосистема на националните ресурси и съвместното предприятие EuroHPC, което е правната и финансираща структура на суперкомпютърните центрове.", "date": "2019.06.07", "title": "Росен Желязков: Европейската инфраструктура за суперкомпютри ще изведе ЕС на лидерска позиция"}
{"url": "http://www.cross.bg/dolara-apple-stoiikata-1606184.html", "text": "/КРОСС/ Apple винаги е била известна с високите цени не само на продуктите, но особено на аксесоарите към тях. Обикновени неща като кабел могат да струват над 30 долара например. Но тази седмица компанията предизвика доста дебати след като реши да продава отделно стойката за новия си монитор, при това на цена от 999 долара. Цената е само за стойката, не за монитора.Описанието на Apple за стойката е доста детайлно и дълго. В него компанията казва, че т.нар. Pro Stand, е \"сложно разработено рамо, което перфектно балансира дисплея, така че той практически се усеща безтегловен и позволява на потребителя да го поставяи във всяка позиция\".Стойката позволява на потребителя да регулира монитора по височина и да го завърта във вертикална позиция. Apple изтъква и възможността за лесното откачане на монитора от стойката, така че тя да може да бъде пренасяна и използвана на други места.Реакциите не закъсняха. Очаквано, те бяха в двете крайности. Според мнозина стойката е чиста проба \"стрижене на овцете\", а според други е хитро бизнес решение, което е трябвало да бъде измислено преди много време.Само мониторът, който се казва Pro Display XDR, струва 5000 долара. Стойката за него струва споменатите 999 долара, а стандартна VESA приставка за други стойки - 199 долара.Блогът Engadget описва предложението на Apple така: \"Стойка за 999 долара описва всичко, което е сбъркано с Apple днес\".Според BusinessInsider обаче в решението на компанията има логика. Тя цитира видеоредактора и влогър Макръс Браунлий, който казва, че за много професионалисти решнието е подходящо. Много от тях си имат внимателно подредени компютърни конфигурации и системи от няколко монитора. Те Не използват вградените им стойки, а собствени, към които ги закачват с адаптери. Затова според Браунлий така тези хора пестят 1000 долара от цената на монитора.И макар това да звучи логично, въпросът защо стойка за монитор може да струва 1000 долара остава отворен. Най-близкият отговор е, че това се оказва много нишов продукт за платежоспособни клиенти и за тях цената няма да е чак такъв проблем.Но със сигурност решението на компанията не ѝ спечели положителни отзиви сред обикновените потребители. За тях подобна цена за такъв базов аксесоар е послание, че може би плащат твърде много и за останалите продукти на компанията. ", "date": "2019.06.07", "title": "Apple изуми със стойка за монитор за 1000 долара"}
{"url": "http://www.cross.bg/denzul-yoshingtun-nagrada-1606189.html", "text": "/КРОСС/ Актьорът Дензъл Уошингтън получи 47-ата награда за цялостно творчество на Американския филмов институт.Той беше приветстван на тържествена вечеря от колеги и знаменитости, сред които фигурираха Спайк Лий и Джулия Робъртс.Двукратният носител на награда \"Оскар\" беше посрещнат с вълнуващо изпълнение на песента \"A Change is Gonna Come\" от Дженифър Хъдсън. По време на тържеството приветствия поднесоха Майкъл Джордан, Сисъли Тайсън, Антоан Фукуа и Морган Фрийман.При връчването на отличието режисьорът Спайк Лий, който е работил с Уошингтън в четири филма, подчерта големия принос на актьора в американското кино.\"Ние сме тук, защото обичаме Дензъл. Той е символ на афроамериканската мъжественост и се нарежда до други големи имена в нашата култура - Ела Фицджералд и Майлс Дейвис. Като актьор в ролята си на Малкълм Екс, той даде най-добрата игра пред камера, снимана някога на лента!\", сподели Лий.Джулия Робъртс от своя страна си припомни, че когато се е снимала с Дензъл Уошингтън във \"Версия Пеликан\", тя е имала чувството, че работи с митичен член на \"Бийтълс\", предаде Асошиейтед прес, цитиран от БТА. Ненадейно в театър \"Долби\" се появи и Бионсе, за да отдаде почит на Мелина Мацукас, режисьорката на клипа й \"Formation\", отличен с \"Грами\". ", "date": "2019.06.07", "title": "Дензъл Уошингтън с почетната награда за цялостно творчество"}
{"url": "http://www.cross.bg/elena-iioncheva-gerb-1606205.html", "text": "/КРОСС/ \"Моралното възмущение на хората към управлението на ГЕРБ, за съжаление, не прерасна в електорална активност.\" Това каза пред БТВ евродепутатът от \"БСП за България\" Елена Йончева.  Тя добави, че две години държавата се тресе от различни скандали, свързани с управляващите. \"Хората имат нетърпимост към правителството. Скандалите показват, че държавата се управлява по дълбоко порочен начин. В Европа, след един подобен на нашите скандали, си отива правителство\", каза още тя. Йончева уточни, че никога у нас на европейски вот не е имало висока избирателна активност. По думите й по същество тези избори не са мажоритарни и на БСП тепърва й предстои много работа, за да спечели доверието на избирателите. \"Имахме надежда, че ще победим на европейските избори. Огорчена съм от резултата, защото очаквах, че за страната ни ще започне промяна\", каза Елена Йончева.\"Борисов и ГЕРБ впрегнаха цялата държавна машина в нарушение на закона. През последните две седмици Борисов яхна своя джип. Обикаляше и правеше малки видеопостановки в нарушение на закона и всякакъв морал. Беше използван корпоративен и купен вот с впрегната държавна машина\", каза Елена Йончева. \"БСП е единствената партия,  която има ръст на гласувалите за нея спрямо предишните евроизбори и имаме един евродепутат в повече. Но тези избори не станаха начало на загубата на ГЕРБ\", каза Елена Йончева и отрече левицата да е водила негативна кампания- само е изнасяла факти за корупция с документи и имена. \"Последният евродоклад от вчера потвърждава корупцията, с която това правителство не желае и не може да се справи. Там се казва, че има срив във всяка една сфера - образование, здравеопазване и пътища, които са под средното ниво в Европа\", добави евродепутатът от левицата. Според нея основният извод от вота е, че мафията не може да бъде преборена с усилията на една партия. \"За да махнем тези хора, които съсипват България, трябват усилията на всички опозиционни партии, на българската журналистика и гражданското общество. Това е горчивата истина\", констатира Елена Йончева.Тя благодари на всички, които са гласували за \"БСП за България\" и за нея преференциално.", "date": "2019.06.07", "title": " Елена Йончева: Възмущението на хората към управлението на ГЕРБ не прерасна в  активност "}
{"url": "http://www.cross.bg/izpolzvat-slozhni-suobshtenieto-1606191.html", "text": "/КРОСС/ Европейската комисия съобщи, че на осем места в ЕС ще бъдат създадени центрове за суперкомпютри - София, Барселона (Испания), Болоня (Италия), Каяни (Финландия), Миню (Португалия), Острава (Чехия), Бисен (Люксембург) и Марибор (Словения).Центровете за свръхбързи изчисления ще работят в подкрепа на европейските научни изследвания, промишлеността и бизнеса, и ще разработват нови приложения в множество области - от създаването на лекарства и нови материали, до борбата с изменението на околната среда, се посочва в съобщението на комисията. С работата на центровете ще бъде подпомогнато разработването на основни приложения в области като персонализираната медицина, разработката на лекарства, биоинженерството, прогнозите за времето.Заедно със средствата от ЕС общият бюджет за тези дейности ще бъде 840 милиона евро. Суперизчисленията помагат за предвиждания на времето, което дава възможност за задействане на системите за ранно предупреждение при сложни метеорологични явления. Те се използват и при решаването на сложни физични уравнения, които представят процесите и взаимодействията на ново лекарство с човешките тъкани.Във въздухоплаването и производството на автомобили също се използват суперкомпютри за създаване на сложни модели за изпитанията на отделни части, както и на цели самолети и автомобили. Суперкомпютрите са от решаващо значение при мащабни симулации и за оценката на данни, което ги превръща в изключително важна част от разработването на изкуствен интелект. Машините се използват и за повишаването на киберсигурността, както и при блоковите вериги, се посочва в съобщението.Очаква се суперкомпютрите да заработят във втората половина на следващата година. Те ще бъдат свързани с общоевропейската високоскоростна мрежа. До 2027 г. ЕК предлага да бъдат предвидени 2,7 млрд. евро за финансиране на суперизчисления. ", "date": "2019.06.07", "title": "Един от суперкомпютрите на ЕС ще бъде в България"}
{"url": "http://www.cross.bg/gradina-borisovata-slavchev-1606197.html", "text": "/КРОСС/ „Не трябва да се допуска каквото и да е застрояване в Борисовата градина, а ако някои от стадионите искат да се реконструират, това може да стане спокойно върху действащата конструкция\". Това заяви председателят на ПП МИР и \"Политическа група 5\" инж.Симеон Славчев в предаването на бТВ Радио \"Важното, казано на глас\". „Паркът Борисова градина трябва да стане място за спорт и отдих за столичани. Да не се позволява влизането на автомобили там, каквото в момента има\", настоя той. \"Цялостната веломрежа в София трябва да се довърши. Знаете, че имаше инциденти в \"Южен парк\" - трябва да се направят велоалеи в самата Борисова градина и във всички паркове, за могат и велосипедистите, и майките с деца, и възрастните хора да могат безконфликтно да ползват парка\", отбеляза общинският съветник.По повод на къпалнята „Мария Луиза\" която в момента не функционира и е оставена да се руши, Славчев заяви: \"Общината в момента има 49% от дружеството, управляващо \"Мария Луиза\". Басейните трябва да се върнат обратно на общината - това е единственият вариант в който тази къпалня може да заработи и тя да обслужва столичани\".„Категорично се противопоставям срещу това Конната база да бъде преместена от Борисовата градина, смятам, че там ѝ е мястото, нещо повече, тук ще припомня позицията на \"Политическа група 5\", която отстоявам и като моя кауза - в столицата да бъде забранено движението на каруци. Имахме голяма дискусия какво да се направи с животните - ето животните могат съвсем спокойно да отидат в Борисовата градина\", отбеляза председателят на ПП МИР.\"Призовавам столичани да се включат в обсъжданията за това какво да представлява Борисовата градина, но ще призова и управляващите в София - ГЕРБ по най-бързия начин да се приеме този ПУП - има технологично време след 26 юни по най-бързия начин да влезе в общинския съвет, да бъде разгледан в ресорните комисии и преди лятото да бъде приет и да влезе в сила\", каза още Симеон Славчев.", "date": "2019.06.07", "title": "Симеон Славчев настоява Борисовата градина да е без застрояване и автомобили "}
{"url": "http://www.cross.bg/godina-miliarda-protzenta-1606194.html", "text": "/КРОСС/ 5 милиарда долара са вложили руснаците в недвижими имоти по морето ни. Това твърди в анализ РИА НОВОСТИ. Агенцията традиционно пуска обзор на двустранните отношения между България и Русия преди всяка среща между президентите Румен Радев и Владимир Путин.300 000 руснаци са избрали България за свой втори дом, над 500 000 са туристите, които са почивали на Черноморието ни миналата година.2018 година е била най-слаба в двустранните икономически отношения, става ясно още от справката. Близо 3,5 милиарда долара е стокообменът, като ръста спрямо предишната година е едва 0,5 процента. Година по-рано, през 2017 година, увеличението е с 23,5 процента. Съживяване на търговията се наблюдава от януари досега с ръст от 2,8 процента, заяви днес президентът Радев.Дисбалансът в търговията продължава да е огромен. Вносът от Русия е 2,944 милиарда доллара, а износът ни е едва 525,3 милиона долара. Суровините от Русия са 80 процента от вноса, а в експорта ни най-голям дял заемат машини, оборудване, метали и химическа продукция.За миналата година Русия е доставила на България 3,17 милиарда куб. м. природен газ. ", "date": "2019.06.07", "title": "РИА Новости: Руснаци  са купили имоти по българското море за $5 млрд. "}
{"url": "http://www.cross.bg/chane-kostenetz-stoyan-1606192.html", "text": "/КРОСС/ Тайно щял да бъде погребан убиецът на съпругата и братовчед си - Стоян Зайков-Чане, който впоследствие се застреля край Костенец, пише \"Стандарт\". Тази версия пълзи из града, който бе обхванат от страх и ужас, а местните се заключваха с по няколко катинара в продължение на 20 дни, докато траеше издирването на въоръжения и опасен килър Чане.Трупът на Стоян Зайков все още е в моргата. Прокуратурата не го е освободила и предала на близките, показа проверка на \"България Днес\". От държавното обвинение уточниха, че това се налага заради необходимостта от експертни заключения, които трябва да се изготвят във връзка с разследването на случая. На този етап никой не се ангажира с прогноза колко време ще отнемат те. Едва след приключването на изследванията и анализите тялото на Чане ще бъде освободено и предадено на роднините. Засега те не са търсили за помощ или съдействие около предстоящата траурна церемония кмета на града Радостин Радев.Застрашените от гнева на беглеца близки на ликвидираната Милена и други потенциални жертви бяха скрити от ченгетата в тайни квартири и местени из различни населени места в страната. През цялото време всички те бяха под денонощна полицейска охрана. Хората бяха върнати по домовете им, след като Чане се самоуби преди седмица. Животът в града постепенно се нормализира и местните вече не живеели в страх, научи \"България Днес\".Жители на Костенец дочули, че траурната церемония за Стоян Зайков щяла да мине в тесен семеен кръг. Очаквало се на погребението да присъстват само родителите и братът на Чане и още неколцина роднини. Според клюката в Костенец опечалените близки на двойния убиец предпочитали всичко да мине тихомълком, за да не се създава излишно напрежение около изпращането в последния земен път на Чане. ", "date": "2019.06.07", "title": "Тайно погребение за убиеца от Костенец "}
{"url": "http://www.cross.bg/pytin-prezident-kriza-1606193.html", "text": "/КРОСС/ Икономическите отношения в света са в криза, заяви руският президент Владимир Путин в петък по време на Икономически форум в Санкт Петербург.Той добави, че бяха премахнати симптомите след световната икономическа криза преди десет години, но \"количествените улеснения\" на централните банки никога не успяха да адресират \"същността на проблемите\".Владимир Путин посочи, че днес нововъзникващите пазари съставляват много по-голяма част от световната икономика, отколкото преди десет години. Руският президент подчерта, че е убеден, че глобализацията, като модел на световния растеж, е станала по-малко актуална с течение на времето.Той предупреди, че новите нововъзникващи икономики също имат своите интереси и нагласи, които доведоха до нова амбиция на Запад да \"запази своето господство\", като се отдалечи от свободната търговия, която те насърчаваха и се съсредоточи върху \"търговските войни\" и санкции, визирайки предприетите наскоро мерки от САЩ.Руският президент също така предупреди за \"безцеремонните\" опити да се изтласка китайския технологичен гигант \"Хуавей\" от световния пазар и да се \"монополизира\" развитието на технологиите.Той разкритикува по-специално САЩ за налагането на ограничения върху китайската компания, заявявайки, че подобни действия ще доведат до \"глобално неравенство\" и \"технологична война\", тъй като Вашингтон се опитва да \"разпространи своето правораздаване\" по целия свят. ", "date": "2019.06.07", "title": "Путин: Икономиката в света е в криза"}
{"url": "http://www.cross.bg/prodykti-planinski-proizhod-1606195.html", "text": "/КРОСС/ Производителите вече могат да обозначават продуктите си oт планински произход със специално лого. За него те трябва да получат специално удостоверение и да бъдат вписани в публичен регистър, съобщиха от министерството на земеделието и храните. Това стана възможно след обнародването в Държавен вестник на Наредба № 4 от 28 май 2019 г. за условията и реда за използването на незадължителния термин за качество „планински продукт\".Терминът за качество „планински продукт\" се използва за описание на продукти от растителен и животински произход, включително и пчелни продукти, произведени и преработени в планински райони. Понятието може да се използва и при извършване на директни доставки на непреработени продукти от производители, регистрирани по реда на Наредба №26 от 14 октомври 2010 г. за специфичните изисквания за директни доставки на малки количества суровини и храни отЗа продукти, като например месо, животните следва да бъдат отглеждани в планински райони и да прекарат най-малко последните две трети от живота си в тях. Контролът върху употребата на логото се извършва от Българската агенция по безопасност на храните на всеки етап от производството, преработката и дистрибуцията. ", "date": "2019.06.07", "title": "Храните с планински произход вече ще имат специално лого "}
{"url": "http://www.cross.bg/huawei-deloto-kanada-1606196.html", "text": "/КРОСС/ Изслушванията в съда за екстрадицията на финансовата директорка на Huawei от Канада в САЩ ще започнат през януари 2020 г. и се очаква делото да приключи до октомври същата година, съобщи канадската национална телевизия, предаде Ройтерс.Четиридесет и седем годишната Мън Ванчжоу бе арестувана на летището във Ванкувър през декември и е заплашена от екстрадиция по обвинения, че е подвела световни банки за отношенията на Huawei с компания, извършваща дейност в Иран.Мън, която бе пусната на свобода под гаранция, не се яви в съда. Вместо нея се явиха адвокатите й, за да уговорят датите за делото и казаха, че ще внесат иск, за да възпрепятстват екстрадирането й.Китайската компания заяви в комюнике, че няма доказателства Мън да е подвеждала банки и че предполагаемите й действия не представляват престъпление според законодателството на Канада. ", "date": "2019.06.07", "title": "Директор на Huawei продължава да се бори срещу екстрадирането си в САЩ "}
{"url": "http://www.cross.bg/tzenata-parnoto-manolova-1606200.html", "text": "/КРОСС/ „За съжаление обсъждането днес е бутафория. Решенията предварително са взети, което стана ясно и от отсъствието на представители на Министерството на енергетиката, депутати, Столичната община - като собственик на най-голямата топлофикация, на работодатели, синдикати. Може би са преценили, че не ги интересува каква ще е цената на парното и тока или, че решенията предварително са взети и няма защо да си губят времето.\" Това каза омбудсманът Мая Манолова на обществено обсъждане в КЕВР за повишаване цените на парното и тока от 1 юли 2019 г.„Като национален защитник, като адвокат на българските граждани, моето място е тук, да изтъкна всички аргументи - защо по отношение цената на парното, тя не просто не трябва да се повишава, тя трябва да бъде намалена, предвид че цената на основната суровина, която има значение за определянето й - природният газ, е намалена на международните пазари с 50%\", акцентира омбудсманът. Манолова изрази възмущение, че в същото време, предложението на „Булгаргаз\", предвижда намаление на цената на природния газ в България само с 10 ст. или под 1%, а на всичкото отгоре, ще бъде разгледано посфактум, което също ощетява гражданите.  „Ние сме в парадокса при най-ниска историческа цена на природния газ на международните пазари, да имаме най-високата историческа цена на парното, при положение, че близо 70% от себестойността на топлоенергията съставлява, именно цената на тази суровина\", подчерта общественият защитник. Манолова посочи, че за пореден път общественото обсъждане на КЕВР е събитие, което няма значение за крайното решение на регулатора и че не е чула отговори от КЕВР по конкретните становища на енергийните предприятия по време на откритите заседания. За да илюстрира тревожната ситуацията като отправна точка, омбудсманът използва Столичната топлофикация.„Тревогата за състоянието на „Топлофикация София\" е голямо. Дружеството затъва все повече и повече и това нечестно и несправедливо повишаване на цената няма да стимулира гражданите да плащат повече. Хората са абсолютно немотивирани, защото единственият начин за стабилизиране на дружеството, неговата управа вижда в повишаване на цените и набъбването на сметките, но това не тревожи нито КЕВР, нито МЕ, нито СО\", каза Мая Манолова и припомни, че дружеството е натрупало загуба за близо 600 млн. лв. Тя за пореден път каза, че решенията за повишаване цените на тока и парното са необосновани и нечестни за хората. На заседанието омбудсманът попита, защо „Топлофикация\" всяка следваща година произвежда по-малко енергия, при условие, че се присъединяват нови абонати, защо делът на разходите непрекъснато се увеличава, защо не намаляват технологичните загуби и няма информация за качеството на топлоснабдяването и на административното обслужване и защо ремонтните програми на топлофикациите не се изпълняват. Манолова отбеляза, че за да анализира аргументите за повишаване цената на електрическата енергия е поискала по Закона за достъп до обществена информация пълните заявления на енергийните дружества, защото там важни данни за икономическата обосновка за цената на тока са заличени, което е в противоречие със закона.  „Изглежда, че са нагодили повишението на цената с размер, който е малко под инфлацията за предходния ценови период. Това, което не можахме да направим, е един преглед, една проверка, дали твърдението на шефа на КЕВР, че ако удовлетвори исканията на енергийните дружества, цената щяла да се повиши с 50% - 60%. Това не можем да го проверим, защото липсват данните от техните заявления и ние не знаем какво са поискали\", аргументира се общественият защитник.Според нея гражданите, които всъщност ще плащат сметките, са изключени от процеса по формиране на новите цени, започнал със заявленията на дружествата на 1 април т.г. и реално приключващ с това обсъждане. Пред журналисти Мая Манолова припомни, че е използвала всички правомощия, които има като омбудсман, за да защити интересите на гражданите - атакувала е пред КС невъзможността гражданите да обжалват решенията на регулатора, отправила е и конкретни предложения за промяна в Закона за енергетиката до депутатите, които не са взети под внимание.„Удобно им е гражданите да не могат да обжалват, защото в едно съдебно производство ще се проверят всички икономически обосновки, всички сметки, а така единствените, които могат да обжалват са електроразпределителните дружества и ТЕЦ-овете, а какъв е техният интерес - каквото са поискали това са им дали\", завърши Манолова.Общественото недоволство на граждани и НПО-та взе връх, когато в залата под полицейска охрана и с разрешението на председателя на КЕВР, влязоха да се изкажат представители на протестиращите граждани, които поискаха мораториум върху цените на тока, парното и водата поне за 6 месеца, проверки за фактурираните от дружествата услуги и промени в Закона за енергетиката.", "date": "2019.06.07", "title": "Мая Манолова: Общественото обсъждане на новите цени на тока и парното бе бутафория"}
{"url": "http://www.cross.bg/stolitzata-ystanovili-rasteniya-1606199.html", "text": "/КРОСС/ Вчера, в хода на проведена на територията на столицата операция , служители на ГДНП са разкрили  две наркооранжерии. На място те са установили и задържали  31-годишен мъж, занимавал се с отглеждане на наркотични растения. Действията са проведени под наблюдението на Софийската районна прокуратура. В хода им са извършени процесуално-следствени действия  на два адреса в София.  На единия,  ползван от мъжа под наем, криминалистите открили оранжерия  със засадени 585 растения в напреднал етап на развитие и оборудвана с въздухоотводи, поливна система, обезмирисители, лампи, суха маса и везни.В рамките на операцията те установили, че мъжът притежава апартамент в затворен комплекс в столицата. При предприетото претърсване на адреса , полицаите установили  172 растения, отглеждани в парници, оборудвани с влагоуловители, въздухомери, таймери.На задържания е повдигнато обвинение за престъпление по чл. 354а и чл. 354в от НК.  По случая е образувано досъдебно производство за отглеждане и държане на наркотични вещества /растения и работата по документирането му продължава под ръководството на  Софийска районна прокуратура. ", "date": "2019.06.07", "title": "Служители на ГДНП разкриха две наркооранжерии в столицата "}
{"url": "http://www.cross.bg/beshe-olovo-hrani-1606201.html", "text": "/КРОСС/ Пернишкото представителство на Агенцията по безопасност на храните е забранило за продажба 1211 кг храни, пакетирани в местно предприятие заради вложена в тях като подправка куркума, съдържаща олово, съобщи  директорът Елза Драгомирова.Партидата куркума е внос от Индия и съдържала олово над допустимите норми. Това е било е установено при взета проба за лабораторен анализ от БАБХ. Веднага са предприети действия за забрана и изтегляне на наличните количества от пазара, каза Елза Драгомирова.„В момента, който е установено, е получена нотификация да бъдат проверени всички цехове за препакетиране на подправки и търговия, в които се осъществява търговия на едро с такива подправки. На територията на Пернишка област в такива обекти не беше установена. След това ни беше подадена като налична в едно предприятие за преработка на храни. Ние веднага се свързахме с търговеца, беще направена проверка, установи се, че има вложени минимални количества в храна. Една част от храната беше вече в търговската мрежа и беше изтеглена веднага. Другата бе налична в склада на предприятието. Всичката е възбранена и ще бъде унищожена в рамките на законоустановения срок\", обясни тя.Начинът, по който ще бъдат унищожени храните, ще бъде съгласуван с Регионалната инспекция по околната среда и водите, за да не се допусне екологично замърсяване заради оловото. ", "date": "2019.06.07", "title": "БАБХ забрани за продажба 1211 кг храни, съдържащи куркума с олово над нормите"}
{"url": "http://www.cross.bg/tzenata-kevr-parnoto-1606176.html", "text": "/КРОСС/ Новите цени на тока и парното от 1 юли, които предвиждат увеличение на електроенергията с малко над 3,5%, а за топлоснабдяването - с малко над 4.5%, бяха публично обсъдени днес в Комисията за енергийно и водно регулиране.По същото време пред сградата на регулатора имаше протест.До момента гражданските организации и отделни протестиращи настояват да се променят общите условия за получаване на топлинна енергия, да се премине към индивидуални договори с топлофикационните дружества, да отпаднат топлинните счетоводители. Всички ТЕЦ-ове да бъдат подложени на засилени проверки от страна на КЕВР дали не надписват фактурите, предаде БНТ.Омбудсманът Мая Манолова заяви, че така определената цена на парното не е логична след като предстои поевтиняване на синьото гориво през второто полугодие на годината, така както вече е заявено от \"Булгаргаз\".\"Това увеличение на цената на електроенергията е абсолютно необосновано. То е нечестно. На фона на намаляващите цени на суровините то е наистина необяснимо. Предстои намаляване цената на природния газ. Такова е искането на \"Булгаргаз\" - вярно, с 10 ст - под 1%, но така или иначе цената на природния газ ще бъде намалена, а цената на топлото ще бъде повишена\", каза омбудсманът.От Федерация \"Активни потребители\" заявиха, че ако КЕВР не преосмислят цените за топлофикационните услуги, ще поискат оставката на целия регулатор.\"При милион и половина под ръба на бедност и, кажи-речи, още толкова на ръба - да се тръгва към нов ценови шок е гавра с българските потребители. Така че наше то предложение е да не се повишава цената на парното - в никакъв случай\", каза изпълнителният секретар на Федерацията на потребителите Емил Георгиев.Част от протестиращите пред регулатора бяха поканени да се качат и да участват в общественото обсъждане. Те призоваха членовете на КЕВР да не повишават нито цената на тока, нито цената на парното поне в рамките на половин година.  През това време да се проверят всички енергийни и топлофикационни дружества дали те не допускат злоупотреби при фактурирането на услугите. ", "date": "2019.06.07", "title": "Протестиращи пред КЕВР: И за въздуха ли ще плащаме!"}
{"url": "http://www.cross.bg/armeniya-bulgariya-vklyuchi-1606181.html", "text": "/КРОСС/ Арменският премиер Никол Пашинян покани България да се включи в строителството на магистрала от Армения до Иран - част от транспортния коридор, свързващ Персийския залив с Черноморския регион. Това стана факт по време на 20-минутна среща между Пашинян и българския президент Румен Радев.Двамата разговаряха в кулоарите на Международния икономически форум в Санкт Петербург, като обсъдиха перспективите за увеличаване на свързаността в региона на Черно море, като предпоставка за насърчаване на икономическия обмен, инвестициите, туризма и образованието, съобщиха от прессекретариата на държавния глава.Към проекта вече е заявен интерес от Китай и неговото финансиране може да бъде част от общите усилия за развитие на комуникационните връзки на Европа и Азия.Българският президент отново открои необходимостта от откриването на пряка въздушна линия между България и Армения, а министър-председателят на Армения призова за насърчаване на контактите между туристическите агенции от двете държави. Никол Пашинян отправи молба и за подкрепата на България за облекчаване на визовия режим на Армения с ЕС.Още при визитата си в Ереван през февруари м.г. Румен Радев обсъди с тогавашния държавен глава на Армения Серж Саркисян изграждането на мултимодалния транспортен коридор \"Персийски залив - Черно море\", който ще улесни достъпа до нови пазари за държавите от нашия регион.Коридорът ще тръгва от Иран и ще преминава през Грузия, Азербайджан и Армения до България. Целта е създаване на възможности за ефективни и надеждни товарни превози между държавите от Близкия Изток и Централна и Източна Европа. При посещението си в Техеран още през лятото на 2016 г. премиерът Бойко Борисов според чужди медии обяви, че България ще се включи в инициативата чрез пристанищата си във Варна и Бургас. ", "date": "2019.06.07", "title": " Армения покани България да се включи в строежа на магистрала до Иран "}
{"url": "http://www.cross.bg/hora-proekt-vratza-1606183.html", "text": "/КРОСС/ Министърът на труда и социалната политика Бисер Петков, председателят на БЧК акад. Христо Григоров, представители на Министерство на образованието и на Министерство на здравеопазването стартираха партньорски проект „Иновативни модели за грижи в общността за хора с хронични заболявания и трайни увреждания\".„Поздравявам БЧК, че винаги търси иновативни методи, за да подпомага уязвими хора. Дистанционната грижа в новия проект ще надгради постигнатото досега от центровете домашни грижи на организацията във Враца. Проектът се вписва изцяло в политиката на Министерството на труда и социалната политика за хората с увреждания и възрастните.\" - това каза министър Петков на пресконференция за представяне на новия проект.Д-р Надежда Тодоровска, зам.-генерален директор на БЧК, представи  проекта, който ще се реализира с подкрепата на Финансовия механизъм на Европейското икономическо пространство 2014-2021. Той е на общата стойност  3 333 333 евро, от които 10% се осигуряват като собствен финансов принос от българските партньори.Цветана Герджикова, ръководител на програмния оператор към МОН, подчерта, че това е първият проект, който започва в България с подкрепата на ФМ на ЕИП 2014 -2021. Кметовете на общините Бяла Слатина, Враца, Белоградчик, Криводол и Видин категорично подкрепиха осъществяването му и благодариха за възможността възрастни хора точно от тези социално-слаби региони да са бенефициенти на проекта.Изп. директор на УМБАЛСМ „Пирогов\" проф. д-р Асен Балтов отбеляза мястото и ролята на болницата в реализацията на проекта.Пилотната услуга телеасистенция/телекеър представлява дистанционен мониторинг на здравния и психо-социален статус на потребителите. Това включва:•           Изграждане на първия за страната кол-център в гр. Враца за предоставяне на услугите телеасистенция/телекеър с капацитет 500 души от трите области.•           Прилагане опита на Норвегия в използването на информационните и комуникационни технологии в сферата на услугите за възрастни хора.•           Създаване на над 80 работни места за медицински сестри и домашни помощници след предоставяне на професионално обучение. ", "date": "2019.06.07", "title": "Умни устройства помагат на възрастните хора в дома им"}
{"url": "http://www.cross.bg/ivan-takov-durveta-1606182.html", "text": "/КРОСС/ Сечта на дървета на столичния централен булевард \"България\" №115 е незаконна и вече са съставени два акта. Това съобщи общинският съветник от БСП Иван Таков.Той предизвика проверка на мястото в сряда от СДВР, Столичния инспекторат, район \"Триадица\" и \"Зелени системи\", след като получи сигнал от разтревожени граждани, живеещи в съседство на терена с незаконната сеч. Максималната стойност на глобата за юридически лица е 50 000 лева.\"Това е поредното безобразие в София с унищожаването на дървета. След изсичането на над 60 бора на стадиона в Бистрица, сега това се случва и на централен столичен булевард, какъвто е \"България\", коментира Иван Таков. - При това става дума за гора от над 100 дървета. Вече доказано сечта е незаконна. Потвърдено е и от районната администрация на община \"Триадица\". Съставени са два акта\".Иван Таков е категоричен, че нарушителят трябва да бъде задължен от компетентните органи да възстанови за негова сметка точно толкова дървета, колкото са изсечени и задължително на същото място.\"Той няма разрешение за изсичането на гората. Това е растителност на по над 20-30 години. При всички положения унищожените безвъзвратно над 100 дървета с нищо не може да бъдат компенсирани и в това се изразява тежестта на престъплението, каза още Иван Таков. - Безумие е да се случват такива неща днес в центъра на града ни. А да бъде извършена такава масова сеч и някой да си мисли, че тя ще остане незабелязана - не е сериозно\".Според Иван Таков, проблемът в ситуацията е, че сигналът за престъплението идва от гражданите, а районната администрация не знае за случая. \"Всичко опира до контрола. Само с много строг контрол може да бъдат предотвратени подобни престъпления, коментира още той. - Не мога да си обясня как общинската администрация е проспала изсичането на цяла гора при това на централен столичен булевард. Вижда се с просто око - днес има гора, утре я няма\".Общинският съветник от БСП добави, че ще следи внимателно развитието на ситуацията. \"Надявам се да не се окаже изведнъж, че след като вече така и така дърветата ги няма, има и наложена глоба, да вземат да издадат разрешение за строителство на парцела, заяви Иван Таков. - Доколкото разбирам, в съседния на изсечената гора парцел е планиран строеж на много голяма сграда. В тази ситуация дори максималната глоба за изсичането на дърветата от 50 000 лева може да се окаже капка в океана за инвеститора и да не е никакъв проблем. По тази логика обаче на територията на София може да не остане нито едно дърво. Затова е толкова важно в подобни ситуации мерките да са изключително строги и тежки. И да не бъдат правени никакви компромиси. И без друго София трудно диша заради замърсения въздух, та остава сега да допуснат и изсичане на дърветата\". ", "date": "2019.06.07", "title": "Иван Таков: Сечта на дървета на бул. \"България\" е незаконна"}
{"url": "http://www.cross.bg/bulgariya-beshe-zasedanie-1606179.html", "text": "/КРОСС/ Новоизбраните членове на Европейския парламент от „БСП за България\" проведоха своето първо заседание на 7 юни 2019 г.За председател на Делегацията на българските социалисти в ЕП беше избран Петър Витанов. Цветелина Пенкова беше утвърдена като ковчежник. Преизбран беше Станислав Котцилков за секретар на Делегацията.На своето учредително заседание, членовете на ЕП обсъдиха приоритетните за България въпроси, по които е важно да работят в предстоящия си мандат като евродепутати.На срещата беше обсъдено и разпределението на българските евродепутати от „БСП за България\" в комисиите интерпарламентарните делегации на ЕП, както и възможността в ръководството на Групата на Прогресивния алианс на социалистите и демократите в ЕП да бъде предложен Сергей Станишев.   ", "date": "2019.06.07", "title": "Евродепутатите на „БСП за България” проведоха първо заседание"}
{"url": "http://www.cross.bg/dynav-nivoto-ryse-1606180.html", "text": "/КРОСС/ Нивото на река Дунав ще се покачва в българо-румънския участък и в идните дни, но засега опасност няма. Това съобщи изпълнителният директор на Изпълнителната агенция за проучване и поддържане на река Дунав /ИАППД/ в Русе Павлин Цонев.Той обясни, че високите водни стоежи са характерни за сезона. Причина за това са топенето на снеговете в алпийската част на водосбора на реката, както и валежите от дъжд в средната част на Дунав. Нивото в българския участък зависи от притоците Тиса, Драва, Сава и Велика Морава, които са пълноводни. Отделно, водостокът се регулира и от шлюзовите комплекси \"Желзни врата-1\" и \"Железни врата-2\". По думите на Цонев вчера от там е било изпуснато голямо количество вода- около 70 см воден стълб, като днес то е много по-малко.Цонев обясни, че нивото не езерото в \"Железни врата-1\" в момента е пет метра под нормалното. Това означава, че комплексът е готов да поеме нови водни количества, които идват от унгарската част.По думите му прогнозата е, че ще има временно покачване на нивото в нашия участък до началото на идната седмица, след което се очаква то да се задържи.ИАППД извършва измервания на всеки 15 минути.Нивото на река Дунав при Русе днес е 640 см спрямо условната кота \"нула\". За следващите два дни прогнозата е то да се покачи с още 62 см и да достигне 702 сантиметра. Според директора на общинската дирекция \"Управление при кризи\" в Русе Спасимир Димитров тогава ще бъде обявена първа степен \"Повишено внимание\". Тя се въвежда, когато нивото на реката е в границите между 680 и 750 сантиметра. Втора степен - денонощно наблюдение, се обявява между 750 и 800 см, а третата, която е за опасност от приливане - при над 800 сантиметра. Критичното ниво за Русе е 881 см, но и тогава заплаха за урбанизираната територия на града няма. ", "date": "2019.06.07", "title": "Нивото на река Дунав ще се покачва и в идните дни "}
{"url": "http://www.cross.bg/dybrovnik-katzna-sytrin-1606186.html", "text": "/КРОСС/ Самолет Еърбъс А320-232 на Турските авиолинии кацна тази сутрин в хърватския град Дубровник с отворени врати за пътниците и на товарния отсек, предаде Танюг.Преди кацането екипажът е съобщил за проблем в хидравликата на шасито по време на кацането.Всички служби на летището са били в готовност, но за щастие самолетът е кацнал безаварийно и не се е наложила никаква намеса.Самолетът е изпълнявал полет от Истанбул до Дубровник. Местните медии уточняват, че инцидентът е станал в 8.00 часа тази сутрин. ", "date": "2019.06.07", "title": "Турски самолет кацна с отворени врати в Дубровник "}
{"url": "http://www.cross.bg/flot-chansulursvil-more-1606187.html", "text": "/КРОСС/ Бойни кораби на Русия и САЩ се разминаха на косъм от сблъсък в западната част на Тихия океан, като всяка страна обвинява другата за инцидента. Руският Тихоокеански флот заяви, че крайцерът „Чансълърсвил\" е минал на едва 50 м. пред кораба за борба с подводници \"Адмирал Виноградов\". Той бил принуден да извърши „аварийно маневриране\", за да избегне американския кораб. От своя страна американският флот обвини руснаците, твърдейки, че те са виновни за инцидента.Командирът на Седми американски флот Клейтън Дос определи руснаците като \"несигурни и непрофесионални\", заявявайки, че техният кораб \"е направил опасна маневра срещу „Чансълърсвил\" \". Той отхвърли руското твърдение като \"пропаганда\".„Адмирал Виноградов\" дойде на разстояние от 15 до 30 м от „Чансълърсвил\" във Филипинско море, съобщиха от САЩ.Междувременно руският Тихоокеански флот заяви, че инцидентът се е случил в югоизточната част на Източнокитайско море и добави, че са изпратили протестно съобщение до командира на американския кораб.И двете страни редовно взаимно се обвиняват в опасни военни маневри - в морето и във въздуха.През ноември САЩ публикуваха кадри на руски самолет, който прихваща един от техните самолети над Черно море - ход, който те нарекоха \"безотговорен\", за което руснаците казаха, че са действали за да спре \"нарушаването на руското въздушно пространство\". ", "date": "2019.06.07", "title": "Бойни кораби на Русия и САЩ се разминаха на косъм "}
{"url": "http://www.cross.bg/antonov-leva-obezshteteniya-1606190.html", "text": "/КРОСС/ Бившият шеф в столичната \"Топлофикация\" Емил Антонов, който 10 години беше разследван и подсъдим за присвояване на милиони, но накрая делото срещу него беше прекратено, осъди прокуратурата да му изплати обезщетения за над 176 000 лева. Решението не е окончателно, но втората инстанция му присъди повече от първата.Антонов заведе дело срещу държавното обвинение по Закона за отговорност на държавата и общините за вреди (ЗОДОВ) и преди дни Софийският апелативен съд (САС) му е присъдил обезщетения от 40 000 лева за преживените страдания през годините и над 136 000 лева за пропуснати ползи от неполучени заплати, показва проверка на \"Лекс\".Делата по ЗОДОВ са естествено продължение на завършилите с оправдателни присъди наказателни процеси, а когато са били публични с обвиненията, свързани с работата на подсъдимите, налаганите след това обезщетения са много по-големи. По-трудно доказуеми са понесените имуществени вреди и в случая с Антонов впечатление прави именно крупното обезщетение за тях.От решението на съдебния състав с председател Атанас Кеманов става ясно, че освен обичайните вреди Антонов е бил обект на подигравки от страна на евентуални работодатели и в продължение на 10 години е опитвал, но не е успявал да си намери работа по специалността. Съдът приема, че той е бил обречен да се изхранва с по-нискоквалифицирана работа и единствената причина за това е публичният съдебен процес срещу него.Ексшефът в \"Топлофикация\" беше арестуван през декември 2006 г., няколко месеца след задържането на директора Валентин Димитров-Вальо Топлото.\"Той ни каза, че го викат за свидетел и след това се появи по новините с белезници\", спомня си синът на Антонов пред съда. ", "date": "2019.06.07", "title": "Оправдан бивш шеф в \"Топлофикация-София“ осъди прокуратурата за 176 000 лв."}
{"url": "http://www.cross.bg/zhivota-opasnost-vtoriya-1606188.html", "text": "/КРОСС/ 10-годишно момче е паднало от прозорец на втория етаж в дома си в село Раковски, съобщиха от ОМДВР - Разград.Инцидентът е станал около 21.00 часа на 6 юни, докато майката и братчето били в същата стая. Пострадалото дете е откарано в МБАЛ-Разград.След преглед е настанено в отделение по анестезиология, реанимация и интензивно лечение с черепно-мозъчна травма и опасност за живота. За случая е уведомен дежурен прокурор.Образувано е досъдебно производство. ", "date": "2019.06.07", "title": "Дете падна от втория етаж, има опасност за живота му "}
{"url": "http://www.cross.bg/iqos-nagryavane-tyutyun-1606168.html", "text": "/КРОСС/  Филип Морис България стартира национална инициатива „IQOS ОТВОРЕНИ ВРАТИ\", която ще се проведе до 30-ти юни 2019 г. Инициативата обхваща 24 специализирани търговски обекти и 69 обекти, разположени на територията на други бизнес партньори, в които повече от 250 IQOS консултанти ще отговарят на въпросите на пълнолетните пушачи и ползватели на IQOS относно системата за нагряване на тютюн. През месец юни 2019 г. Филип Морис България организира 43 специални събития в 41 града в цялата страна, по време на които 130 мобилни IQOS консултанти ще бъдат на разположение да отговорят на въпросите на потребителите, свързани с IQOS. На въпросите на потребителите ще отговарят и сътрудниците от Центъра за обслужване на клиенти.  „Всички ние във Филип Морис България, заедно с нашите партньори, сме посветени на това да помогнем на пълнолетните пушачи да преминат на по-добра алтернатива от цигарите. Ние каним всички пълнолетни пушачи или ползватели на IQOS да зададат въпросите си към нас, като ще посрещнем всеки един от тях с благодарност за отделеното време. С тази инициатива искаме да покажем на всички пълнолетни пушачи и ползватели на IQOS в България, че нашите врати са винаги отворени и сме тук, за да отговорим на въпросите им за бездимните алтернативи и да посрещнем очакванията им\", заяви Джордж Маргонис, управител на Филип Морис България. По време на „IQOS ОТВОРЕНИ ВРАТИ\" всеки пълнолетен пушач или ползвател на IQOS ще може да зададе въпросите си и да сподели обратна връзка с представители на компанията. Потребителите на IQOS ще могат да получат професионална диагностика и почистване на устройството си, информация за новата програма за грижа за клиента IQOS Care plus и други. Всеки пълнолетен пушач или ползвател на IQOS ще получи тест, с които може нагледно да види разликата между дима от цигара и парата, която се отделя при използване на IQOS, ще има на разположение информационни материали, с които да се запознае със системата за нагряване на тютюн и използваната технология, с програмата за грижа за клиента IQOS Care plus, талон за отстъпка при закупуване на първо IQOS устройство и други.Данни за еволюцията на Системата за нагряване на тютюн (СНТ)1990-2007  -   Технология с външно нагряване на тютюна Нагряването на тютюна се осъществява от външната страна на тютюневия стик при първите прототипи на устройствата с нагряване на тютюн2007-2009  - Ключова промяна в СНТ - нагряване отвътре Настъпва ключова промяна в технологията на нагряване на тютюн - от нагряване на тютюневия стик отвън към нагряване на тютюна в тютюневия стик отвътреВ системата за нагряване се въвеждат два нови компонента - зарядно и холдърПубликувани са научни данни за различния състав на аерозола, който се отделя при употребата на системата за нагряване на тютюн и разликата с цигарения дим2009- 2011 - Първите устройства с вътрешно нагряване Разработени са първите устройства с нагряване на тютюна отвътре2011- 2012 - Системата за нагряване на тютюн СНТ 2.0, СНТ 2.1 и СНТ 2.2Появява се системата за нагряване на тютюн с версии СНТ 2.0, СНТ 2.1 и СНТ 2.2, при които се въвеждат следните иновации: При СНТ 2.0 се въвежда керамичната пластина със стъклено покритие и фини жлебове от платина, злато и сребро за нагряване на тютюневия стик отвътре. Пластината действа едновременно като нагревател и като температурен сензор за контрол на температурата до 350 градуса. CHT 2.1. е подобрена версия на системата и включва новата технология за обработка на тютюна в късовете, наречена пресоване и гофриране на тютюна. При технологията на нагряване тютюнът се нагрява, а не гори, като така се отделя аерозол (пара) вместо тютюнев дим. Стартира производството на тютюневи късове във фабриката в Ньошател, Швейцария. 2012- 2014 - Първото устройство за нагряване на тютюн IQOS 2.0 и производство на тютюневи късове Появява се първото устройство за нагряване на тютюн IQOS 2.0 , което прилага системата за нагряване на тютюн СНТ 2.2 с усъвършенствана нагряваща пластина, осигуряваща подобрена консистентност при вдишванията. Подобрен е дизайнът и функцията на устройството с LED светлини и индикатори. През 2014 г. устройството IQOS 2.0 се пуска за първи път пилотно на пазара в Нагоя, Япония и в Милано, Италия. През 2014 г. ФМИ обявява инвестиция от 500 млн. евро в изграждането на нова специализирана фабрика за производство на нагреваеми тютюневи изделия за устройството за нагряване на тютюн IQOS в Болоня, Италия. ФМИ започва производството на тютюневи късове за устройството за нагряване на тютюн в първата специално изградена за целта фабрика в Болоня, Италия.2015- 2017 -  Устройствата с нагряване на тютюн IQOS 2.4 и IQOS 2.4 P Устройствата с нагряване на тютюн IQOS 2.4 и IQOS 2.4 P, които използват системата за нагряване на тютюн СНТ 2.2 се пускат поетапно на пазарите по света. Въведени са следните иновации при устройствата: Нова батерия за холдъра и на зарядното устройство. Вибрация на холдъра показва началото и края на употребата. Подобрени LED светлини и индикатори. Bluetooth функционалност за свързване със смарт устройства.  През 2016 г. ФМИ започва производството на тютюневи късове за устройството за нагряване на тютюн в първата специално изградена за целта фабрика в Болоня, Италия. През 2017 г. ФМИ инвестира допълнително 500 млн. евро за увеличаване на производствената мощност на фабриката в Болоня, за да отговори на нарастващото търсене.През 2017 г.  фабриката на ФМИ „Папастратос\" в Гърция е модернизирана - преустановява се производството на конвенционални цигари и фабриката се трансформира изцяло към производството на бездимни тютюневи изделия. Инвестицията от 300 млн. евро е изграждането на високотехнологични мощности за производство на 10 000 бездимни тютюневи изделия в минута. В края на 2017 г. устройството IQOS 2.4 P+ започва да се предлага на пазара в България.2018 - най-новата серия устройства IQOS 3 и IQOS 3 MultiНай-новата серия устройства за нагряване на тютюн IQOS 3 и IQOS 3 Multi са разработени и пуснати на световния пазар. При новото поколение устройства са въведени следните иновации: Двойно по-дълъг живот на батерията, по-бързо зареждане, подобрена функционалност в по-широк температурен диапазон на въздуха.По-здрави устройства  - въведена е технологията Protect Plus заедно с универсално зареждане с кабел USB тип C. Усъвършенстван механизъм за почистване на холдъра. Новото компактно устройство IQOS 3 Multi осигурява възможност за 10 поредни употреби без презарежданеИзцяло нов дизайн с мека текстура, флуидна форма и интуитивен интерфейс. ", "date": "2019.06.07", "title": "Филип Морис България стартира национална инициатива „IQOS ОТВОРЕНИ ВРАТИ“"}
{"url": "http://www.cross.bg/arnaydova-sistemata-sistema-1606166.html", "text": "/КРОСС/ Най-модерната и осъвременена тол система в Европа ще бъде приложена у нас за таксуването на тежкотоварни превозни средства по пътищата на България. Това съобщи Станислава Арнаудова , която е изпълнителен директор на Националния доставчик \"Интелигентни Трафик Системи \" АД. Дружеството е и основен партньор на Агенция „Пътна инфраструктура\". Арнаудова откри представянето на тол устройствата с опровержение на информацията от тази сутрин, че вече са започнали тестовете на тол системата у нас. \"ИТС няма информация за стартиране на тол системата на 16 август, както се твърди в медийни публикации днес. Представянето на бордовите устройства не е част от тестването на тол системата и не е свързано с нейния официален старт. Искаме просто да ви запознаем с продукта за тол таксуване TollPass, както и бордовите устройства за тежкотоварните автомобили\", обясни Арнаудова . С въпросните устройства трябва да се сдобият всички ползватели на пътната мрежа с превозни средства над 3.5 тона, независимо дали са товарни или пътнически. Те ще трябва да сключат договор с дружеството и да заплащат месечна такса, която ще е около 3 евро. Устройствата могат да се взимат и под наем, като при получаването им и в двата случая се оставя депозит. При разваляне на договора той се връща на шофьора. „Пет са страните в Европа, които имат сходна с българската тол система . Това са Германия, Белгия, Франция, Словакия и Унгария. Може би тук е моментът да кажа, че нашата държава е избрала най-модерната система. Устройствата са наша собственост. Употребата им е много лесна\", поясни Арнаудова . Новите автоматизирани устройства, базирани на GPS технология, ще позволяват на шофьорите да пътуват и да бъдат таксувани без да спират на бариери и гишета, за да плащат. Отчитането става автоматично по два начина - чрез GNSS бордово устройство или сертифициран GPS тракер. Няколко са параметрите, които ще влияят на таксата. Това са брутното тегло на камионите, броят на осите, емисионният клас и класът на пътя, по който ще се движи превозното средство. „Колкото по-висок е емисионният клас, толкова по-ниска е таксата\", подчерта Аранудова. Последното поколение бордово устройство изпраща данни към централната система. За целта автомобилът трябва да има сертифициран GPS тракер, за да няма разминаване в данните, които се изпращат до централата. Устройството е с 4 копчета и разполага с меню на български език.Когато свети зелено, работи изрядно. Ако светне червено, водачът трябва да спре, за да се установи проблемът. \"Може да няма баланс по сметката, да няма обхват или да е наличен технически проблем\", коментира Арнаудова . Тя поясни, че устройствата нямат гаранционен срок, а се заменят от ИТС (Интелигентни Трафик Системи ). \"Отнема около 30 минути да изпратим 95% от данните към централната система на АПИ\", поясни изпълнителният директор. Тя добави, че ИТС ще има денонощен мониторинг в реално време. Дали водачите са подали коректно информация за теглото на автомобила и маршрута ще се следи от вградени в пътното платно кантари и камери. „Първо килиентът и ние имаме непрекъснато мониторинг върху бордовите устройства. Така че той, ако каже \"аз не съм бил там\", ние му показваме или той вижда в реално време, че е бил там. И съответно - че е стъпил върху съответните тол сегменти, които са с определени тарифи от АПИ. Така че тези пари ги дължи\", поясни Арнаудова . Тя разкри, че инвестицията на дружеството до момента е над 11 милиона лева, а до края на интегрирането на тол системата ще достигне 15 милиона. „При старта на тол системата , когато и да е той, ползвателите на пътната мрежа, които са с тежкотоварни автомобили, ще могат да изберат най-общо казано два вида отчитане. Едното е с маршрутна карта, която сама по себе си представлява една винетка с нефиксирана сума. Клиентът избира по кой маршрут ще се движи, плаща и пътува по него. Този тип плащане е удобно за транзитен трафик и редки пътувания\", каза Арнаудова . Търговските условия за тол системата и регламентите все още не са финализирани от АПИ. Станислава Арнаудова поясни, че работата на държавната агенция няма нищо общо с продукта TollPass и платформата tollpass.bg.", "date": "2019.06.07", "title": "Най-модерната в Европа тол система за тежкотоварни средства ще заработи у нас"}
{"url": "http://www.cross.bg/spensur-dayana-printzesa-1606174.html", "text": "/КРОСС/ Домът, в който принцеса Даяна е живяла като дете, отваря врати за посетители това лято.От 1 юли до 31 август имението Алторп ще бъде отворено от 12 до 17 часа всеки ден (без 6, 7 и 21 юли), като последните групи ще бъдат допускани в 15 часа. Домът е частен, поради което е възможна промяна в този график.Имението се намира до магистрала M1, на около час и половина от Лондон с кола.Нова изложба ще разкрие още подробности за семейство Спенсър. Посетителите ще научат за любовта на семейството към животните. Един от експонатите, говорещ за това, е портрет на любимата котка на Даяна - Мармалейд, нарисуван от известната полска художничка Анела Павликовска.Художничката е рисувала също Лейди Ди и нейните братя и сестри като деца.Животните са част от историята на семейство Спенсър, което пристига със своите стада от овце заради богатата паша още през 1486 г. Построяват своя дом там през 1508 г. Оттогава зелените пасища и гори от дъб са в основата на техния живот и дом на много животни (включително черен елен лопатар), бродили в парка от 15 век, и които и до днес са най-близките съседи на Спенсър.Освен домът, в който прекарва детството си, Алтроп е и мястото, където Лейди Ди е погребана. Гробът ѝ обаче не е достъпен за посетители. Той се намира на остров в средата на езеро Round Oval. В парцела има мемориал, където посетителите могат да отдадат почит на покойната принцеса. ", "date": "2019.06.07", "title": "Домът на принцеса Даяна от детството й отваря за посетители "}
{"url": "http://www.cross.bg/rezyltatite-izpit-matyrite-1606169.html", "text": "/КРОСС/ Публикуваха резултатите от Държавните зрелостни изпити.Дванайсетокласниците могат да ги видят през сайта на Министерството на образованието и науката като проверката става с входящия номер и идентификационния код на адрес: Официалните протоколи ще бъдат изпратени по-късно до училищата, уточниха от просветното ведомство.Над 49 хиляди ученици се явиха на Държавния зрелостен изпит по Български език и литература, който се проведе на 21 май, а темата, по която писаха беше \"Реалност и измислица в разказа \"Косачи\" на Елин Пелин\".Втората задължителна матура по предмет по избор се проведе на 23 май. Зрелостниците трябваше да изберат един от 13 предмета като най-много - над 14 000 положиха изпит по английски език. От 28 до 31 май се проведоха матурите по желание, които не са задължителни за зрелостниците. ", "date": "2019.06.07", "title": "Излязоха резултатите от матурите "}
{"url": "http://www.cross.bg/hristo-dvyboya-treti-1606170.html", "text": "/КРОСС/ Спортният талант на „Еврофутбол\" Христо Христов се окичи с бронзов медал в движението изхвърляне в кат. до 109 кг. на Световното първенство по вдигане на тежести за юноши, което се провежда в Сува, Фиджи. 18-годишният варнен ец се справи със 175 кг. от трети опит, което го нареди на 3-то място. За съжаление Христо получи контузия при изтласкването, което му попречи да се бори за титлата в двубоя. Шампион в двубоя стана узбекът Акбар Джураев с 398 кг. (182 и 216). Втори е кореецът Сангун Хванг с 384 кг. (174 и 210), а трети е Данийл Вагайцев от Русия к 381 кг. ((75 и 206).", "date": "2019.06.07", "title": "Бронз за спортния талант на „Еврофутбол“ Христо Христов от Световното във Фиджи"}
{"url": "http://www.cross.bg/leva-live-singul-1606167.html", "text": "/КРОСС/ Най-вероятният точен резултат в европейската квалификация между Чехия и България, която е днес от 21.45 часа  ще е 1-0 или 2-0 в полза на домакините - това определи „Еврофутбол\" за двубоя на трикольорите, начело на които ще дебютира Красимир Балъков. Коефициентът за това е 6.00:Чехия - България Сингъл, Live, ТОП „1\"-1.57 „Х\"-3.80 „2\"- 4.00Ето и други квалификации за предстоящото Европейско първенство:Норвегия - Румъния Сингъл, Live, ТОП „1\"-1.91 „Х\"-3.02 „2\"- 3.76Дания - Ейре тук\t\t\t\t\t\t\tСингъл, Live, ТОП „1\"-1.52 „Х\"-3.35 „2\"- 6.10Украйна - Сърбия Сингъл, Live, ТОП „1\"-2.47 „Х\"-2.79 „2\"- 2.80Хърватска - Уелс Сингъл, Live, ТОП „1\"-1.44 „Х\"-3.20 „2\"- 5.20Турция - Франция Сингъл, Live, ТОП „1\"-5.25 „Х\"-3.40 „2\"- 1.40Гърция - Италия Сингъл, Live, ТОП „1\"-4.14 „Х\"-2.75 „2\"- 1.68България - Косово Сингъл, Live, ТОП „1\"-1.70 „Х\"-2.92 „2\"- 3.72Испания - Швеция Сингъл, Live, ТОП „1\"-1.11 „Х\"-4.76„2\"-10.50Днес се играят полуфиналите при мъжете и жените на Откритото първенство по тенис на Франция. Ето и коефициентите за мъжките сингъли:Роджър Федерер - Рафаел Надал тук\t\t\t\t\tСингъл, Live, ТОП „1\"-4.80\t„2\"-1.09Новак Джокович - Доминик Тийм тук\t\t\t\t\tСингъл, Live, ТОП „1\"-1.38\t„2\"-2.50Благой Иванов се изправя срещу Тай Туйваса в сблъсък от ММА в неделя сутрин:Тай Туйваса - Благой Иванов тук\t\t\t\t\tСингъл, \t       „1\"-1.67\t„2\"-2.08В понеделник пловдивчанин взе 5175 лева за два мача в права колонка. Ден по-късно асеновградчанин си тръгна с 4270 лева за среща от Световното първенство по футбол до 20 г., а жител на Попово прибра 2719,91 лева със 100 лева за три сблъсъка.Две големи печалби бяха осъществени в Девня от Спортмакс. В четвъртък сумата от 5599,50 лева стана притежание на местен със залог за Първо полувреме/Краен изход, а ден по-рано 3211,20 лева зарадваха друг участник от града след залог за Точен резултат. Във вторник столичанин прибра 6350 лева след секунда на 1-ви гол.Варненец е първенец по печалба от Надбягвания с коне - 2485 лева в четвъртък със залог за Победител. Същият ден в пункта на ул. „Васил Априлов\" №14 бяха реализирани още суми от 2071,26 лева и 1512 лева. Ден преди това жител на софийското село Петково грабна 2810 лева за Място.В Кърджали могат да се похвалят с хубави суми от Гонки, след като двама местни прибраха съответно 2400 лева и 1050 лева със залози за Победител.Суперджакпот 13 е на стойност 10 237 лева към 12.30 на 07.06.2019 г..  ", "date": "2019.06.07", "title": "„Еврофутбол“ - победа с 1-0 или 2-0 за Чехия в дебюта на Балъков начело на България"}
{"url": "http://www.cross.bg/poboii-peshtera-zadurzhani-1606172.html", "text": "/КРОСС/ Петима души са задържани в Районното управление в Пещера за нарушаване на обществения ред и побой в пещерския квартал „Луковица\". На 6 юни, на улица в квартала е възникнала разпра между група мъже. Напрежението бързо ескалирало, бил е нанесен побой с дървени дръжки на инструменти на 51-годишен мъж.Мъжът е транспортиран от екип на „Спешна помощ\" в МБАЛ-Пазарджик с фрактура в областта на крака и травми на главата, за радост без опасност за живота. Междувременно в полицията в града били получени сигнали за нанесени щети по две постройки в района, собственост на мъж и жена от „Луковица\".Потрошени са стъклопакети на прозорци от двете къщи и прилежащи постройки. От съседно жилище е установена и кражба на мобилен телефон. За изясняване на случилото се и залавяне на извършителите е сформирана група от служители на криминална и охранителна полиция, разследващи полицаи и експерт.По разпореждане на директора на Областната дирекция на МВР в Пазарджик на място пристигнали и автопатрули от районните управления в Пазарджик и Септември, които да подпомогнат колегите си.В резултат на предприетите действия за възстановяване на обществения ред и разследване на случилото се са задържани петима мъже между 19 и 49 години, всичките от Пещера. Полицаите установили, че стара вражда между два фамилии, живеещи в пещерския квартал е причина на конфликтите, последвани от побой и вандалски прояви.Случаят е под наблюдението на Районната прокуратура в родопския град. Продължава работата по документиране на извършените престъпления и установяване и на други лица взели участие в извършването им.Обстановката на територията на квартала е спокойна, на място има дежурен автопатрул. ", "date": "2019.06.07", "title": "Бой между ромски фамилии в Пещера, петима са задържани"}
{"url": "http://www.cross.bg/vestnik-markata-naimenovanie-1606175.html", "text": "/КРОСС/ Прокурор Тодор Тодоров от Районната прокуратура в град София е разпоредил на Патентното ведомство да заличи марката на всекидневника \"Телеграф\", защото препраща към това на популярния британски вестник The Telegraph, съобщи вестник „24 часа\", цитирайки позиция на самия вестник.Като мотив от прокуратурата посочват, че името противоречи на чл. 11, ал. 1 от Закона за марките и географските означения, тъй като \"The Telegraph е наименование на световноизвестен английски вестник с дългогодишна популярност и в Р България и регистрирането на марката е за същия вид стока (услуга), което води и до заблуда на потребителите и в Р България, че има нещо общо между двете информационни издания\". Изброен е и още един мотив: \"...отделно от това марката няма отличителен характер, доколкото означава дума, която е наименование на вид информационна машина - устройство за бързо предаване и приемане на съобщения от разстояние чрез електрически сигнали\". ", "date": "2019.06.07", "title": "Прокуратурата разпореди да бъде заличено името на вестник „ТЕЛЕГРАФ“"}
{"url": "http://www.cross.bg/festivala-arlekin-varna-1606171.html", "text": "/КРОСС/ За поредна година БДЖ ще осигури безплатното пътуване на децата, които ще участват във Фестивала за детско медийно изкуство „Арлекин\". Осмото издание на фестивала ще се проведе в периода 8-12 юни в гр. Варна.Утре (8-и юни) 28 деца ще пътуват от София до морската столица с влак, за да вземат участие в детския фестивал. За тяхното удобно и комфортно пътуване националният железопътен превозвач е осигурил специален допълнителен вагон към композицията на сутрешния бърз влак от София за Варна. БДЖ ще се погрижи и за прибирането на младите творци в деня след приключването на фестивала.Международният фестивал „Арлекин\" се провежда под мотото „Светът в моите очи\" и има за цел да стимулира детската фантазия и творчество за създаване на оригинални и различни по жанр медийни творби - филми, телевизионни и радиопредавания, интернет издания и др.Националният железопътен превозвач подкрепя всички инициативи, чрез които се дава възможност на българските деца да разгърнат своя творчески потенциал и възможности.  ", "date": "2019.06.07", "title": " БДЖ ще осигури пътуването на децата от фестивала „Арлекин”"}
{"url": "http://www.cross.bg/dybaii-avtobysa-dyshi-1606177.html", "text": "/КРОСС/ 17 туристи от различни националности загинаха при автобусна катастрофа край летището в Дубай, съобщи местната полиция.Сигналът за инцидента, който е станал в окръг Рашидия, е подаден вчера около 17.40 часа.В автобуса, който е изпълнявал курс от Дубай към град Мускат - главния град в Оман, са пътували 31 души. Той се е ударил в голям знак на пътя, указващ за максималната височина на преминаващите превозни средства.\"На място са загинали 15 от пътниците, а петима тежко пострадали са транспортирани в лечебно заведение. Малко по-късно от нараняванията си са издъхнали двама от тях - мъж и жена, като жената не е идентифицирана\", казаха още от полицията в Дубай.Шофьорът на автобуса, който е около 50-годишен, също е транспортиран с множество травми в Rashid Hospital.\"Понякога една проста грешка или невнимание по време на шофиране може да доведе до сериозни последици, както се е случило тази вечер, а резултатът е смъртта на 17 души от различни националности\", заяви директорът на дубайската полиция ген. Абдула Ал Мари. ", "date": "2019.06.07", "title": "17 туристи загинаха при автобусна катастрофа край летището в Дубай "}
{"url": "http://www.cross.bg/ikonomika-dimitrov-stroitelstvoto-1606157.html", "text": "/КРОСС/ Делът на декларираната икономика в България е по-нисък спрямо Източна Европа. У нас той е 16%, а в съседна Румъния - 29%. Това заяви президентът на КНСБ Пламен Димитров на кръгла маса за превенцията и ограничаването на недекларираната заетост, съобщава БГНЕС. Участие в дискусията взеха финансовият министър Владислав Горанов и социалният министър Бисер Петков.\"Най-голям дял на неформалната икономика има в селското стопанство - 40-60%, и в строителството. Най-нисък е делът в индустрията - под 9%\", продължи Димитров.Добра тенденция е, че за последните години се отчита изсветляване на икономиката. Все още обаче 25% е сивата икономика, а загубите за бюджета са около 27-28 млрд. лева, отбеляза Димитров. ", "date": "2019.06.07", "title": "КНСБ: Най-голям е делът на неформалната икономика в селското стопанство и строителството"}
{"url": "http://www.cross.bg/kycheta-hora-domashni-1606162.html", "text": "/КРОСС/ Прокуратурата разследва тежък инцидент. Мъж е бил нападнат и убит от няколко домашни кучета.Това се е случило в гориста местност край софийското село Владо Тричков в четвъртък. Жертвата е на 39 години.Има арестуван  по случая. Това е собственикът на петте кучета от породата Кане корсо. Според местни хора тези животни и друг път са нападали хора.Огледите на мястото продължават. ", "date": "2019.06.07", "title": "Пет домашни кучета убиха 39-годишен мъж"}
{"url": "http://www.cross.bg/otrasula-stoki-falshifitzirani-1606156.html", "text": "/КРОСС/ Икономическите субекти в Европейския съюз губят до 117 милиарда лева годишно от продажбата на фалшификати в 11 основни икономически отрасъла, съобщава офисът на Службата на Европейския съюз за интелектуална собственост (EUIPO) в София. Годишните загуби поради фалшифициране и пиратство в България се оценяват на 809 милиона лева, което се равнява на 15,5 на сто от продажбите в тези 11 отрасъла на икономиката, предаде БТА.Взети заедно, високата стойност, снизходителните присъди и високата възвращаемост на вложените ресурси, определят притегателността на фалшифицирането за престъпните групи, отчитат анализаторите от EUIPO. Начините на действие на тези групи стават все по-сложни с развитието на технологиите и на каналите за разпространение, наред с разширяването на гамата от продукти, които се фалшифицират.Бизнес моделите, които прилагат фалшификаторите, използват предимно интернет за разпространението на продуктите и за рекламиране на разпространението и потреблението на незаконно цифрово съдържание. Интернет сайтовете, които продават фалшифицирани стоки, печелят от допълнителните постъпления от реклами, които са както за високо рисково съдържание (съдържание с ограничение за възраст, хазарт и опасен софтуер), така и за законни търговски марки, които по този начин търпят двойни щети от рекламирането на такива сайтове (щетите за собствените им търговски марки, както и вреди от предоставеното доверие за уеб хостинг).Освен анализите на предлагането на фалшифицирани стоки и пиратско съдържание, EUIPO изследва също и търсенето, тоест нагласите сред гражданите на ЕС към потребление на стоки и услуги, които нямат права за интелектуална собственост. Сред мотивите за потребителите да купуват фалшифицирани стоки и незаконно да използват съдържание със защитени права са ниските цени, достъпността и не така силното осъдително отношение на обществото към такива действия.Като ответна мярка на тези тенденции EUIPO, съвместно с публични и частни партньори, предприема и подкрепя действия в отговор на тези предизвикателства. Тези действия варират от предоставяне на носителите на права на информация за нарушенията; работа с Европол по мащабни ответни мерки срещу престъпления срещу интелектуалната собственост; подкрепа за Европейската комисия в борбата с доставката на фалшифицирани стоки за трети страни и в подпомагането на малки и средни предприятия (МСП) да защитят своите продукти, както и предоставяне на информация на гражданите за наличното законно предлагане на цифрово съдържание и за икономическите и социални последици от купуването на фалшифицирани стоки или до незаконното ползване на цифрово съдържание.Отрасълът на облеклото, обувните изделия и принадлежностите е най-големият от всички проучени по отношение на обем на продажбите и заетост. Според оценката нереализираните продажби в отрасъла в целия ЕС се равняват приблизително на 55,5 милиарда лева всяка година или на 9,7 на сто от всички продажби. В България нереализираните продажби поради фалшифициране в отрасъла на облеклото, обувните изделия и принадлежностите се оценяват на около 199 милиона лева годишно или на около 16,2 на сто от продажбите.Наличието на фалшифицирани стоки на пазара води до приблизителна загуба от 13,6 милиарда евро годишно за отрасъла на козметиката и личната хигиена в ЕС. Това се равнява на 10,6 на сто от всички продажби в отрасъла. В България приблизителната загуба за отрасъла на козметиката и личната хигиена е 108 милиона лева, което се равнява на 17,6 на сто от всички продажби в отрасъла.EUIPO е децентрализирана агенция на ЕС със седалище в Аликанте, Испания. Тя управлява регистрацията на марките на Европейския съюз (марки на ЕС) и регистрираните дизайни на Общността (РДО), които осигуряват защита на интелектуалната собственост във всички държави членки на ЕС. ", "date": "2019.06.07", "title": "На 809 млн. лева се оценяват годишните загуби от пиратство в България"}
{"url": "http://www.cross.bg/evgeniya-baneva-aresta-1606160.html", "text": "/КРОСС/ След шестчасово заседание Апелативният специализиран наказателен съд остави в ареста Евгения Банева. Съдът не уважи молбата на Банева мярката й за неотклонение \"задържане под стража\" да бъде заменена се казва в изявление на институцията.Решението бе взето в четвъртък вечерта.Тя се нуждае от операция на щитовидната жлеза и биопсия, според експертите, написали медицинската експертиза.Семейството бизнесмени Николай и Евгения Баневи бяха предадени от френските власти на разследващия екип от Специализираната прокуратура на 6 декември 2018 г. Те са в ареста по обвинение за участие в организирана престъпна група за данъчни и длъжностни престъпления и пране на пари. ", "date": "2019.06.07", "title": "Евгения Банева остава в ареста "}
{"url": "http://www.cross.bg/goranov-prokyratyrata-ministur-1606164.html", "text": "/КРОСС/ Най-вероятно няма да успеем да договорим разсрочено плащане за F- 16, прогнозира пред журналисти финансовият министър Владислав Горанов. Попитан може ли държавата да си позволи да плати наведнъж на САЩ за изтребителите F- 16, Горанов заяви: „Може да си позволи да плати наведнъж. Сумата е доста сериозна, но за радост може\".„Със сигурност военните проекти са скъпо за фиска усилие. Убеден съм, че F-16, Блок 70 е най-оптималният за нас вариант\", посочи министърът. „В преговори сме с американската страна, за да постигнем оптималната цена, която е определена от парламента\", обясни Владислав Горанов. „2 млрд. лева са доста пари, но след като това е приоритет и сме членове на НАТО вероятно това усилие трябва да бъде направено\", каза министърът. „Обсъждаме сроковете с американската страна. Най- вероятно до есента трябва да сме наясно със всичко\", допълни Горанов.Промяната на ДДС или намаляването на ДДС съм готов да се обзаложа със всеки, че няма да доведе до повече ползи за крайните потребители, коментира още Горанов. „Диференцирането на ставките не е тема, която Министерството на финансите би подкрепило. Ако парламентът го наложи, ще изпълняваме закона, какъвто е\", заяви Горанов. „Неслучайно тази тема се повдига винаги и само от бизнеса, защото те гледат на ДДС като техен данък. Всъщност ДДС е краен прехвърляем косвен данък, който се плаща от потребителите\", посочи финансовият министър.Не ми е известно името ми да е в списъка на прокуратурата за партийните субсидии, заяви още Владислав Горанов. „Не са ни канили, викали, призовавали още за обяснения. Ако прокуратурата ми изпрати призовка, за да дам показания, ще разберете\", заяви той. Попитан кои са служителите на Министерството на финансите, за които прокуратурата има съмнение, че са извършили престъпление, Горанов посочи: „Има конкретни имена на експерти. Ако се говори за тезата на прокуратурата, че има извършено престъпление, това тепърва ще се изследва\". „Дори да допуснем, че тълкуванието на закона, което сме имали 20 години, е некоректно, то нито има умисъл, нито има преднамереност. Разходите не ги е правила държавата, правили са ги партиите\", коментира финансовият министър.„Нека да оставим прокуратурата да си свърши работата с обследване на конкретните процеси. Имената ги знаем, но едва ли са национално значими, за да трябва да ги коментираме. Започва се от ниво експерт, после има началник на отдел, директор на дирекция\", посочи той. В отговор на въпрос има ли вече министерството конкретни идеи след като прокуратурата даде указания до 30 дни да се измисли как по-добре да се контролира партийното финансиране, министър Горанов заяви: „Според нашето мнение и сега контролните механизми са работещи. Има различно тълкувание как трябва да се прилага законът\". „Работим върху това, което е казала прокуратурата. Ще се опитаме още повече да подобрим контролните механизми\", изтъкна той. Според него в случая не става въпрос за липса на контрол, а за различно виждане как следва да се чете законът. „Като позиция продължаваме да смятаме, че текстовете на чл. 25 и чл. 27 са структурирани така през годините, че да се получава преразпределение на гласовете в полза на правоимащите. Определени гласове, включени в общата сума за определяне на годишния размер на субсидията идват от партии и коалиции, които в последствие нямат право на субсидия и тези гласове се преразпределят\", каза още финансовият министър. ", "date": "2019.06.07", "title": "Горанов: Можем да си позволим да платим наведнъж за F-16"}
{"url": "http://www.cross.bg/simeon-klyba-robotika-1606159.html", "text": "/КРОСС/ Два златни и два сребърни медала от студентските робо-игри спечелиха младите роботици от Техническия университет - филиал Пловдив през тази учебна година. Двадесет и пет студенти от вуза членуват в клуба по роботика, като петнадесет от тях участват на национални състезания. Според председателя на клуба и лидер на студентския отбор Симеон Марлоков работата на екип от съмишленици в най-перспективната област - роботиката е отличен начин за изява на младите инженери. Получихме много поздравления от състудентите и преподавателите ни и това ни мотивира да създаваме все по-сложни системи, каза той. В момента Симеон Марлоков е четвъртокурсник от специалността „Автоматика\" в Техническия университет- филиал Пловдив и постъпва в клуба по роботика буквално в първия си учебен ден. Нашият научен ръководител доц. Никола Шакев предложи на новите студенти да се се запишат в клуба по роботика и аз го направих веднага, спомня си Симеон Марлоков.Студентският лидер програмира първия си робот още в първи курс, като го обучава да следи линия с помощта на инфрачервени сензори. „Ако направим аналалогия с един автомобил за рали-състезания, аз съм навигаторът, а роботът е шофьор. Това е сравнително елементарно ниво на автономна кола. Сегашните автономни автомобили имат много повече сензори, но това е основата. С натрупване на опит и знания създадох собствен робот с изкуствен интелект и автономен робот с визуална обратна връзка, който „гледа\" пред себе си и заобикаля препятствия, като сам взема решенията как да го направи.\" - обяснява Симеон Марлоков.= В роботите е бъдещето =Председателя на клуба по роботика в Техническия университет - филиал Пловдив е убеден, че роботите са бъдещето на света. Той счита, че знанията да ги създаваме, програмираме и контролираме ще определят какъв ще бъде светът ни след време. „Роботиката, която усвояваме в университета има директно приложение в кариерата ни. Аз вече работя в българска робо-компания.\" - споделя четвъртокурсникът. Той се вълнува и от фундаменталния въпрос за етиката и морала на „умните машини\", но счита, че в момента още е рано да обучава своите роботите на морал, защото те нямат този капацитет. „Въпросът е да не пропуснем момента, в който трябва да почнем да ги учим. Сега в света роботите са с изкуствен интелект на гъсеница. Бихме се радвали на папагал, който да повтаря това, което правим.\" - очертава стъпките на развитието на роботите Симеон Марлоков.През тази година председателят на клуба по роботика в Техническия университет - филиал Пловдив ще предаде щафетата на по-младите си колеги, но е категоричен, че ще продължи да участва в клубната дейност. Той е категоричен, че клубът по роботика ще бъде много добро място за изява и за новия випуск, който предстои да влезе в техническия вуз. Имаме финансовата и информационна подкрепа на Техническия университет - филиал Пловдив, както и на фирма-спонсор, така че сме в състояние да си поръчваме части за роботите, които строим, заключи Симеон Марлоков.  ", "date": "2019.06.07", "title": "Четири медала за България донесоха студентски роботи на международни робо-игри"}
{"url": "http://www.cross.bg/trotinetki-elektricheski-parizh-1606158.html", "text": "/КРОСС/ Париж забранява паркирането на електрически тротинетки по тротоарите. Решението на градските власти е в отговор на главоломно растящия брой на тези превозни средства и все по-честите произшествия.Сред новите мерки е ограничаване на максимално позволената скорост до 20 км/ч  и  до 8 км/ч в пешеходните зони. Ползващите електрически тротинетки ще могат да ги паркират единствено на предвидените за това места на улицата.Новото превозно средство се радва на голяма популярност в Париж през последната година. Броят на тротинетките във френската столица е повече от 20 000. ", "date": "2019.06.07", "title": "Париж забранява паркирането на електрически тротинетки по тротоарите"}
{"url": "http://www.cross.bg/zhelyazkov-mobilnost-paketa-1606163.html", "text": "/КРОСС/Министърът на транспорта, информационните технологии и съобщенията Росен Желязков обсъди с колегите си от Полша, Унгария, Литва и Латвия съвместна стратегия на единомислещите държави членки по Пакета за мобилност I. Срещата се проведе по време на вчерашното заседание на Съвета по транспорт на ЕС, в Люксембург.„Трябва да бъде преосмислен цялостният подход по Пакета за мобилност I. Наблюдаваме несъответствие между предвидените мерки в законодателните предложения и начертаните дългосрочни цели, в областта на транспорта.Приетите на първо четене текстове в Европейския парламент, както и тези от общия подход на Съвета, са напълно неприемлива основа за последващи институционални преговори. Съвместните усилия следва да бъдат насочени към постигане на балансирана и устойчива правна рамка, за европейския транспортен сектор\", заяви Росен Желязков пред транспортните министри. Той подчерта, че ясната оценка на последствията на направените законодателни предложения, е крайъгълният камък не само за засилване развитието на Единния пазар, но и за осигуряване на подобрени условия на труд в сектора.През следващата седмица министър Росен Желязков ще покани на среща представители на превозвачите и новоизбраните български членове на Европейския парламент. Основната тема на разговорите ще бъде предстоящите действия и съвместните стъпки по Пакета за мобилност I. ", "date": "2019.06.07", "title": "Министър Желязков: Трябва преосмислене на подхода по Пакета за мобилност I   "}
{"url": "http://www.cross.bg/venetzyela-trump-moskva-1606165.html", "text": "/КРОСС/ Русия може да увеличи броя на военните си специалисти във Венецуела, ако Каракас поиска това, съобщи днес пред журналисти директорът на департамента за Латинска Америка в руското външно министерство Александър Шчетинин в кулоарите на Петербургския международен икономически форум, предаде ТАСС.\"Имаме договори, дейност по техническото обслужване на това, което е било доставено във Венецуела. Всяка дейност изисква определено участие на хора, понякога повече, понякога - по-малко\", каза Шчетинин. \"Ако се наложи да има повече, ще включим повече (специалисти)\".\"Въпросът е изцяло технически, свързан с реализацията на конкретни договори по изпълнение на конкретен обем работа\", посочи руският дипломат. \"Ако има такава необходимост, ще дойдат тези специалисти, които са нужни. Някои ще си тръгнат, други ще пристигнат\".В края на март във Венецуела пристигнаха два самолета от Русия с руски военен персонал. Както каза по-късно руският външен министър Сергей Лавров, военните, които са във Венецуела, се занимават с ремонт на техника в изпълнение на споразумение за военно-техническо сътрудничество между Москва и Каракас.Как един пореден туит на Тръмп разбуни духоветеНа 3 юни американският президент Доналд Тръмп написа в Туитър, че Русия е уведомила САЩ, че е изтеглила \"повечето от хората си\" във Венецуела.Дмитрий Песков, говорителят на руския президент Владимир Путин, каза ден по-късни пред журналисти, че Москва не е влизала в контакт с Тръмп по този въпрос. Той предположи, че Тръмп е почерпил тази информацията от вестникарски съобщения, които Москва вече е отрекла, или от друг източник. Според Песков руските военни специалисти продължават работата си в южноамериканската страна според предварителните планове. Москва държи на ангажимента си да задълбочава сътрудничеството с венецуелското министерство на отбраната и с венецуелските власти като цяло, отбеляза говорителят на Кремъл. Твърдението на Тръмп разбуни духовете, защото, ако е вярно, то би означавало значителен неуспех за Мадуро, когото Вашингтон иска да свали от власт, а Москва твърдо подкрепя, отбелязаха агенциите.Постът на Тръмп в Туитър дойде след статия във в. \"Уолстрийт джърнъл\", в която се казваше, че руската държавна военна компания Ростек е намалила персонала си във Венецуела до само няколко десетки души. Вестникът се позова на източник, близък до руското военно министерство.Ростек отговори, че съобщението на вестника многократно е преувеличило броя на руските военни експерти във Венецуела, който остава непроменен от няколко години и че се извършва постоянна ротация на руския технически персонал там за ремонт и обслужване на военната техника. ", "date": "2019.06.07", "title": "Песков: Русия се готви да прави още военни във Венецуела"}
{"url": "http://www.cross.bg/mrezha-dryzhestvoto-varna-1606161.html", "text": "/КРОСС/ ЕРП Север извърши рехабилитация на електроразпределителната мрежа в Долни чифлик, Провадия, Щипско, Храброво и Величково в област Варна в рамките на проекти от Инвестиционната програма на дружеството. По съоръженията от въздушната мрежа ниско напрежение в посочените райони бяха вложени общо 23 000 метра усукани изолирани проводници, характеризиращи се с повишена устойчивост на метеорологични условия, като летни бури, снегонавявания, обледявания. Подменени бяха и част от стълбовете, за да бъдат минимизирани евентуални аварийни събития и за да се подобри електроснабдяването на десетки хиляди жители от включените в проекта населени места.Електроразпределение Север обслужва мрежа с обща дължина от 42 526 км в областите Варна, Велико Търново, Габрово, Добрич, Разград, Русе, Силистра, Търговище и Шумен. Обектите от Инвестиционната програма на дружеството се изпълняват в съответствие с регулаторните изисквания за развитие на електроенергийната инфраструктура в България. Дейностите по електроразпределителните съоръжения са част от провежданата политика на дружеството за поетапно обновяване на мрежови обекти с цел осигуряване на непрекъснатост на снабдяването и качество на доставяната електрическа енергия. Модернизираната мрежа в рехабилитираните населени места е с капацитет да поеме повишено потребление и позволява присъединяване на нови клиенти от новоизграждащи се обекти с жилищно или бизнес предназначение. ", "date": "2019.06.07", "title": "ЕРП Север обнови мрежови съоръжения за 200 000 лева в област Варна"}
{"url": "http://www.cross.bg/papa-serial-sorentino-1606147.html", "text": "/КРОСС/ Руската актриса Юлия Снигир ще изиграе една от ролите в \"Новият папа\", предстоящият сериал към \"Младият папа\" на режисьора Паоло Сорентино. Снимка на актрисата бе публикувана от Сорентино в Instagram с допълнението: \"В търсене на кадъра. Голямата актриса\".В Русия Снигир е известна с образа си на императрица Екатерина II в руския сериал \"Екатерина Велика\". В чужбина тя е най-популярна с ролята си в \"Умирай трудно: Денят настъпи\", където си партнира с Брус Уилис.Джъд Лоу запазва ролята си и в новата продукция, докато Джон Малкович, Шарън Стоун и Мерилин Менсън се присъединяват към Юлия като новодошли.Не са публикувани повече подробности. ", "date": "2019.06.07", "title": "Известна руска актриса се присъединява към продукцията \"Новият папа\""}
{"url": "http://www.cross.bg/gechev-zaradi-sybsidiite-1606150.html", "text": "/КРОСС/ \"Кризисният ПР, който премиерът провежда от вчера, не е заради размера на субсидиите.  Прави го заради съсипващия и опустошителен за управлението на ГЕРБ  доклад на Европейската комисия, който беше публикуван преди два дни\". Това заяви народният представител от ПГ на \"БСП за България\" проф. Румен Гечев пред БНТ. Той обяви, че  в доклада пише, че българските органи ще трябва да покажат \"конкретни и трайни резултати, демонстрирани чрез окончателни решения по дела за корупция по високите етажи на властта\". Гечев бе категоричен, че изводът от това е, че правителството не се справя с корупцията. Народният представител коментира още, че освен това Валдис Домбровскис, комисарят който отговаря за еврозоната, казва, че проблемът с прането на пари не е решен, поради което възниква риск за банковата система на Европа, ако в страни като България, той не се реши.  \"Второто послание от доклада на ЕК е \"еврозоната през крив макарон\". С това трите цели, които правителството на ГЕРБ си беше поставило - да отпадне мониторингът, влизането в Шенген, влизането в еврозоната, няма да се случат в близко бъдеще\", каза още той. Гечев коментира още, че заради всичко това, вчера Борисов е отишъл  в парламента, подхвърлил идеята за субсидия от 1 лв. и в 9.30 ч., в нарушение на правилника на парламента,  Менда Стоянова  е свикала заседание на бюджетната комисия. \"Заседание може да има, само ако 24 часа по-рано има дневен ред и са изпратени материалите за него. Няма никакви разчети за това десетократно намаление на субсидиите и никакво обществено обсъждане не е провеждано по това предложение на премиера. С него Борисов иска да постави партиите на колене\", категоричен бе Румен Гечев.", "date": "2019.06.07", "title": "Румен Гечев: Предложението на Борисов не е заради субсидиите, а  заради  съсипващия управлението му доклад на ЕК"}
{"url": "http://www.cross.bg/chehiya-bulgariya-dvyboii-1606145.html", "text": "/КРОСС/ Тази вечер от 21:45 часа Чехия и България се изправят един срещу друг в мач от Европейските квалификации по пътя към Евро 2020. И двата тима все още нямат успех в кампанията, която стартира през март.Чехия се препъна от фаворита в нашата група А срещу Англия и загуби с 0:5, а \"лъвовете\" направиха две равенства с Черна гора и Косово. Двубоят е на \"Дженерали Арена\" в Прага и ще бъде ръководена от унгарския съдия Тамаш Богнар. Това ще е двубой №6 между двата тима в исторически план. В класирането България е на 2-ото място с 2 точки, а Чехия е на дъното без точка.Домакините от Чехия със сигурност ще търсят успеха след шамара от Англия, но и момчетата на Красимир Балъков ще се опитат да вземат поне точка при дебюта на новия селекционер, който замени на поста Петър Хубчев.Селекционерът на Чехия преди мачаИграчите на Шихлави не направиха нищо забележимо срещу \"трите лъва\". Селекционерът на домакините отдаде необходимото уважение към българския тим и коментира пред медиите, че отборът му е под напрежение предвид и тежкото поражение в първия двубой.В последния двубой между двете страни Чехия победи България с 1:0. Принципно чехите играят добре срещу българския национален тим, като едно от най-големите поражения за \"лъвовете\" е през 2001 година, когато губим с 0:6 в Прага. В исторически план България има едно равенство и 4 поражения срещу съперника при голова разлика 1:11 от 5 мача и все още нямаме пълен успех.Красимир Балъков: Нямам спомен от онова 0:6Балъков вероятно ще заложи на младока Мартин Минчев, който да стартира като титуляр след отличния сезон, който направи с екипа на Черно море. Следете срещата с Gong.bgЕто и вероятните състави на двата отбора:Чехия: Вацлик, Кадержабек, Сухи, Челустка, Калас, Новак, Павелка, Масопуст, Янкто, Крейчи, ШикБългария: Михайлов, Страхил Попов, Кристиан Димитров, Божиков, Недялков, Костадинов, Неделев, Малинов, Минчев, Десподов, Ивелин Поповсъдия: Богнар (Унгария) ", "date": "2019.06.07", "title": "Чехия и България се изправят един срещу друг в квалификациите за Евро 2020 "}
{"url": "http://www.cross.bg/razvitie-nashite-izdeliya-1606148.html", "text": "/КРОСС/ На някои хора може да им се струва почти нередно компания като Филип Морис Интернешънъл да участва в разговора за устойчивото развитие. Как е възможно тютюнева компания, която продава вредни за здравето на потребителите продукти, да говори за устойчиво развитие и да може да ѝ се вярва? Това е основателен въпрос.Първа стъпка при устойчивото развитие е да се изследва обстойно въздействието, което продуктите на компанията имат върху потребителите и обществото, и не е тайна, че цигарите са вредни. Отговорът е очевиден: ако ФМИ иска да окаже възможно най-голямо позитивно въздействие, то ние трябва да променим своя бизнес модел. И точно това правим от 2016 г. насам - трансформираме своя бизнес и преминаваме от цигари на бездимни алтернативи. Решението постепенно да извадим от производство продукта, върху който е създадена ФМИ, като същевременно отговорим на очакванията на нашите служители, акционери и на 150-те милиона потребители на нашите марки, е драстичен ход. Намирането на решения на проблема за здравните последствия от нашия продукт е основополагащ за  устойчивото развитие. Нашите усилия в областта на устойчивото развитие спомагат за изпълнението на няколко от Целите за устойчиво развитие на ООН, но ние определихме Целта за устойчиво развитие № 3, а именно осигуряване на здравословен начин на живот и стимулиране на благосъстоянието, като цел, за чието изпълнение ФМИ може да има най-голям позитивен принос в процесана трансформация на нашия бизнес с оглед изграждане на бъдеще без дим.Разбира се, че най-добрият начин да се избегне вредното въздействие от пушенето е пушачите да спрат да пушат, а непушачите никога да не посягат към цигарите. Но при положение, че 1.1 милиарда души по светапродължават да пушат, за ФМИ е от ключово значение да разработи по-добри алтернативи от продължителното пушене.Макар, че никотинът води до пристрастяване и крие известни рискове, експертите споделят мнението, че основната причина за развитие на заболявания, свързани с пушенето е димът, който се образува при горенетона тютюна. Чрез научни изследвания, провеждани в продължение на над десетилетие от над 400 учени, инженери и технически специалисти в двата наши научноизследователски центъра, ние разработваме бездимни изделия, които са по-мало вредни от цигарите.Нашата цел е да убедим всеки един пълнолетен пушач, който в противен случай би продължил да употребява цигари, да премине на бездимни изделия и ние непрекъснато пренасочваме ресурсите на компанията за постигане на тази амбиция. Миналата година бездимните продукти представляваха около 5 процента от нашите доставки, но генерираха почти 14 процента от приходите ни. Освен това, вече 60 процента от нашите търговски разходи в световен мащаб и 92 процента от нашите инвестиции в научно изследователска и развойна дейност са насочени към бездимните изделия.И ние сме на път да изпълним своята цел: от първата поява на пазара на нашия основен бездимен продукт - IQOS - през 2014 г. над 7.3 милиона души са спрели да пушат цигари и са преминали на нагреваемите тютюневи изделия на ФМИ. Нашата амбиция е към 2025 г. поне 40 милиона пушачи на цигари на ФМИ да са преминали на бездимни продукти. Постигането на тази цел ще ускори спада на пушенето сред нашите потребители повече от 3 пъти по-бързо в сравнение с целевите темпове заложени от СЗО.ФМИ е единствената тютюнева компания, чиито усилия са фокусирани върху замяна на цигарите с по-добри алтернативи в максимално кратки срокове, но нашите амбиции за устойчиво развитие отиват отвъд промяната на нашия продукт. Те обхващат начина, по който работим и по който търсим решения на социалните и екологични предизвикателства, свързани с устойчивото развитие. И в процеса на трансформация ние прилагаме подхода на устойчивото развитие в области, които са нови за нашия бизнес, напримерелектроника. Това включва например подобряване на практиките на труд по веригата на доставки на електронни компоненти и разработване на кръгови икономически схеми за рециклиране на нашите бездимни устройства. Тъй като в бездимните изделия се използва по-малко количество тютюн, ние също така подпомагаме фермерите в усилията им за диверсифициране на отглежданите култури и намаляване на зависимостта им от приходите от тютюнопроизводство.ФМИ избира сред най-висококачествените сортове тютюн по света за производството на нагреваемите тютюневи изделия Ключов стълб на нашата стратегия за устойчивост е управлението на социалното въздействие на ФМИ в рамките на нашите дейности и извън тези рамки. През 2018 г. ние доразвихме нашата Програма за добри практики на труд в земеделието, която бе определена като водеща в сектора, чрезподход на поетапна промяна с амбиция за постигане на нулеви нива на детски труд по нашата верига на доставки на тютюн до 2025 г. Започнахме да прилагаме и по-стриктна проверка за спазване на човешките права, както и увеличихме представителството на жените на ръководни длъжности в световен мащаб.Поели сме и ангажимент да намалим своя екологичен отпечатък по цялата верига на дейността. Подобряваме икономиите на вода и въвеждаме все по-зелени методи на потребление на ене ргия в нашите дейности и обръщаме специално внимание на важни аспекти от нашия екологичен отпечатък извън фабриките ни. Това включва търсене на решения на проблемите, свързани с емисиите на парникови газове, обезлесяването и биоразнообразието при производството и сушенето на тютюн, както и на проблема с отпадъците,генерирани от нашите потребители. Ние подкрепяме Споразумението за климата от Париж и сме си поставили амбициозни научно обосновани цели за намаляване на нашите въглеродни емисии. Вече пета поредна година ФМИ получава най-висока оценка от организацията CDP за широкообхватните си действия за намаляване на парниковите емисии, смекчаване на последиците от климатичните промени и прозрачни практики на отчетност.Нашите усилия и напредъкът при постигането на целите, свързани с нашата трансформация, с опазването на околната среда и социалното развитие са описани в публикувания наскоро Доклад за устойчиво развитие за 2018 г. - четвъртият такъв документ, изготвен от ФМИ.Нашата амбиция е да се превърнем в лидер в областта на устойчивото развитие в сектора и извън него, като в центъра на нашата стратегия за устойчивост поставяме премахването на дима в света възможно най-скоро.92 % от инвестициите в научноизследователска и развойна дейност 60 % от търговските разходи на ФМИ са насочени към бездимни изделия Само четири години след появата му на пазара според данни на ФМИ 7,3милиона пушачи са спрели да пушат и са преминали на устройството за нагряване на тютюн на ФМИ - IQOSКъм момента IQOS се предлага на 47 пазара по света. Към края на 2018 г. на 19 от тях нетните приходи от бездимни изделия на ФМИ надвишават 10 от общите нетни приходи, а на три - тези изделия вече заемат най-голям дял от бизнеса на ФМИ и надвишават 50 процента от общите нетни приходи Нагреваемите тютюневи изделия представляват 5.1 процента от обемите доставки, но достигат 13.8 процента от нетните приходи към края на 2018 г. ФМИ продължава да пренасочва ресурсите си към бездимни изделия: 92 процента от инвестициите в научноизследователска и развойна дейност и 60 процента от търговските разходи в световен мащаб са насочени към бездимни изделия.Давайки своя принос за развитието на кръговата икономика, ФМИ изпълнява централизирана инициатива за рециклиране на употребявани IQOS устройства; В рамките на инициативата CIRCLE (Central Inspection andRecycling for Closed Loop Economy) върнатите устройства се рециклират при спазване на най-високите стандарти в сектора ", "date": "2019.06.07", "title": "Защо устойчивото развитие има смисъл от бизнес гледна точка?"}
{"url": "http://www.cross.bg/voda-kolko-toplofikatziya-1606153.html", "text": " /КРОСС/ Това лято EVN Топлофикация предлага на своите клиенти в Пловдив специална отстъпка от цената на кубик гореща вода. Всички клиенти на дружеството, които ползват услугата, до 30 септември 2019 г. ще заплащат максимум до 8 лв. за кубик. В тази връзка EVN Топлофикация кани пловдивчани да посетят арт инсталация - една почти истинска баня със специален караоке душ. Щом човек затвори вратата на душкабината, вдига кранчето, както прави обикновено в банята. Но вместо да започне да тече вода, се включва монтиран на стената дисплей. На него посетителят има възможност да си избере забавна песен, която да си пее под душа. След като приключи с „къпането\" и пеенето, на дисплея се визуализира колко време е прекарал под душа, колко вода е изразходил и колко би струвало това, ако ползва топла вода от EVN Топлофикация в рамките на кампанията.  Нашата музикална баня може да бъде открита на:9 юни (неделя) - в мол Пловдив 15 юни (събота) - в мол Марково Тепе16 юни (неделя) - в мол Пловдив Плаза  Очакваме всеки, който иска да се забавлява и да разбере колко много неща може да направи с един кубик вода в ежедневието си.", "date": "2019.06.07", "title": " ЕVN Топлофикация кани пловдивчани да посетят арт инсталация с топла вода „Караоке душ“"}
{"url": "http://www.cross.bg/mall-domashni-ring-1606151.html", "text": "/КРОСС/ Станалият вече традиционен и любим на столичани Pet Fest и тази година ще събере на едно място домашни любимци, техните стопани, инструктори и още много специалисти, компании и фирми, предлагащи стоки и услуги за животни. Програмата включва демонстрации на обучения на четириноги, информация за правилното хранене на котки и кучета, беседи за ранна профилактика на болести, изнесен урок от представители на „училище за кутрета\" и мн. др. На 9 юни в Sofia Ring Mall посетителите на Pet Fest ще могат да обновят своите познания, свързани с правилното отглеждане и възпитание на четириногите им любимци на амфитеатъра в следните времеви интервали:демонстрация на обучение на куче с Венци Дачевски от 11 часаинтересни факти за кръвните групи,кръвопреливането и кръводаряването при кучетата с ветеринарния лекар д-р Михайлова от 11.30 часадемонстрация на групата за спасяване с кучета на планинската спасителска служба към БЧК от 13 часаРанна профилактика на ставни заболявания при кучета с д-р В. Кирилов от 14:00 ч.адаптирано хранене на подрастващи котки и кучета(или какво е важно да знаем за храненето от самото начало) с д-р Славена Буюклиева от 14:30 ч. демонстрация на Аджилити клуб България от 15.10 часа\"Училище за кутрета\" (или защо е толкова важно да започнеш обучението от най-ранна възраст) - представяне на City Dogs от 16:15 ч.А на вътрешната сцена всички любители на котки ще могат да разгледат подбрани породи и да се информират за различни новости.Всички фенове и стопани на най-добрите приятели на човека са добре дошли на Pet Fest. Освен приятни и полезни срещи и емоции, ги очакват и специални отстъпки от прегледите в клиниката за домашни любимци в мола - Zoocenter Pet Hotel SPA & Clinic. На самия ден тя ще е с отворени врати за всеки желаещ да я разгледа и да се запознае с услугите, които предлагат.Елате и се забавлявайте с вашите домашни любимци! Дата е 9 юни, а мястото - обичайното - Sofia Ring Mall. Събитието се организира в партньорство с Royal Canin иMars. Sofia Ring Mall е единственият pet-friendly мол в страната, благодарение на вече традиционната си практика да организира събития, посветени както на своите лоялни посетители, така и на техните домашни любимци, които винаги са добре дошли в търговския център.    ", "date": "2019.06.07", "title": "Всичко ново и полезно за твоя четириног приятел – на Pet Fest в Sofia Ring Mall"}
{"url": "http://www.cross.bg/korabche-bydapeshta-otkriti-1606146.html", "text": "/КРОСС/ Унгарската полиция каза, че броят на загиналите при потъването на туристическото корабче в Будапеща е достигнал 19 души, предаде Асошиейтед прес.Вчера са били открити телата на южнокорейска туристка и на един от двамата унгарци от екипажа на плавателния съд.Все още са в неизвестност осем южнокорейци и другият унгарец. Само за седем туристи е известно, че са оцелели при корабокрушението на 29 май. ", "date": "2019.06.07", "title": "Още две тела са открити след преобръщането на корабче в Будапеща"}
{"url": "http://www.cross.bg/karayancheva-ermenkov-predsedatelya-1606155.html", "text": "/КРОСС/ Вие злепоставяте премиера Борисов като не му дадохте възможност да отговори на питането ни за въглищната електроенергетика. Убеден съм, че ако научи за това питане, той ще дойде и ще вземе отношение като отговорен човек. Вие му правите мечешка услуга. С тези думи се обърна народният представител от ПГ на БСП за България Таско Ерменков към председателя на НС Цвета Караянчева. Той обясни, че заедно с Жельо Бойчев и Атанас Костадинов са подали питане до министър- председателя по един изключително важен въпрос, който касае бъдещето на икономиката, енергетиката и на цялата ни енергийна сигурност, което е елемент от националната ни сигурност Каква е общата политика на правителството относно електроенергетиката в страната, базирана на собствен добив на въглища, как правителството дефинира основните определящи елементи на отношението и поведението на изпълнителната власт в решаването на проблемите в сектора?. По думите му това питане обаче е било върнато от Караянчева. Вие ни го връщате вероятно защото не сте запозната, че премиерът е лично ангажиран с този проблем. На 07.07.2017 г. той беше един от инициаторите на срещата с хората в Стара Загора и обеща лично да следи за търсенето на решения на възникналите проблеми, заяви Ерменков. Депутатите от ПГ на БСП за България Ерменков, Бойчев и Костадинов внесоха официално възражение до председателя на НС Цвета Караянчева с искането- питането им да получи отговор от единствения, който да им го даде- а именно министър- председателят.  ", "date": "2019.06.07", "title": "Ерменков към Караянчева: Защо злепоставяте Борисов и не му дадохте да отговори за въглищната електроенергетика? "}
{"url": "http://www.cross.bg/digitalni-banki-yslygi-1606154.html", "text": "/КРОСС/ Проучване на Mastercard разкрива, че 77% използват дигитално банкиране редовно, 74% употребяват приложения за мобилно банкиране на традиционни банки, а 14% предпочитат изцяло дигитални банкиТрите неща, които потребителите в България биха променили във финансовите услуги, които ползват, са повече гъвкавост (34%), достъпност навсякъде и лесна употреба (33%), контрол на разходите в реално време и прозрачност (25%).77% смятат, че решенията за дигитално банкиране разширяват обхвата си, благодарение на удобството и бързината, които предлагат.Mнозинството от хората не са добре запознати или изобщо не знаят за европейската директива (PSD2) за отворено банкиране (82%), почти половината от тях биха приветствали услугите.Традиционните и дигиталните банки са най-надеждният източник за хората, когато търсят информация за управлението на парите си.7 юни 2019, София - В ново проучване на Mastercard граждани от 11 европейски държави споделят своето виждане за дигиталните иновации и решения, като част от бъдещето на финансовите услуги. Изследването показва, че удобството продължава да бъде най-важното предимство за използването на дигитални банкови услуги, а сигурността като критерий увеличава своята значимост. Повече от половината европейци казват, че обмислят преминаването към дигитална банка в някакъв момент. Шест от седем европейски потребители използват дигитални банкови услуги поне веднъж месечно, 38% го правят на седмична и дори дневна база. У нас, всеки трети извършва банкови операции дигитално поне веднъж месечно, а 28% го правят на дневна база. 74% от българите употребяват приложения за мобилно банкиране на традиционни банки, а 14% предпочитат изцяло дигитални банки.С нарастващата дигитализация на банковата индустрия хората търсят сигурност повече от всякога, като я посочват като един от най-важните критерии за използване на дигитални банкови услуги (69%). В същото време, традиционно за България, тук потребителите отбелязват удобството и бързината, като основен фактор за използването на тези услуги - 44%.Близо две трети (68%) смятат, че в бъдеще ще се увеличи търсенето на мобилни финансови решения, тъй като те правят операциите лесни и удобни. От септември 2019, обаче това ще изисква банковата индустрия да прилага двуфакторна идентификация, сигурни приложения и други форми на сигурност като биометрични данни. У нас, 40% изобщо не са чували за регулацията, а 42% не са запознати с нея. Mastercard увеличава партньорствата си с дигитални банки в Европа през последните две години, тъй като повече от 90% от европейците вярват в сътрудничеството във финансовия сектор.Както показва проучването, 9 от 10 европейци вярват, че сътрудничеството и партньорствата са от съществено значение за стимулиране на иновациите във финансовия сектор. Повече от 75% смятат, че Mastercard е правилният партньор за банки и финтех компании, изтъквайки безопасната, лесна и сигурна технология на компанията (28%), надеждността като партньор (23%) и иновативните решения (22%). Като ключов двигател и партньор в предоставянето на дигитални решения, Mastercard работи с над 60 партньора в цяла Европа, сред които и утвърдени български банки и български приложения за дигитално банкиране. У нас, компанията подкрепя технологията на мобилните портфейли на A1, phyre, icard и FiBank. Като предоставя технологично ноу-хау, глобална инфраструктура, продукти и световна мрежа за финансовите институции, компанията помага на всичките си партньори да развиват ориентирани към клиентите, удобни и надеждни дигитални решения.Ваня Манова, мениджър за България, Косово, Албания и Северна Македония на Mastercard, коментира: „Проучването подчертава, че дигиталното банкиране чрез традиционни и електронни банки е новият стандарт за повечето българи. Потребителите искат дигитални продукти, които са едновременно сигурни и лесни за използване. Като технологичен лидер, ние силно вярваме в сътрудничеството, като фактор за развитието на дигиталните иновации и се гордеем, че сме основният партньор за непрекъснато увеличаващия се брой електронни банки.\"Що се отнася до бъдещето на банките, все повече българи казват, че биха обмислили преминаването към дигитална банка вбъдеще - 59%, а 10% казват, че биха го направили в следващите 12 месеца. Почти един на всеки десет (7%) европейци вече е клиент на дигитална банка, като най-много са в Германия (14%), Италия (11%) и Испания (10%).Тъй като потребителите все повече използват дигитални банкови решения, те изискват сходни услуги от своите настоящи банки. Трите неща, които потребителите в България биха променили във финансовите услуги, които ползват, са повече гъвкавост (34%), достъпност навсякъде и лесна употреба (33%), контрол на разходите в реално време и прозрачност (25%).През септември 2019 Директивата за отворено банкиране PSD2 ще влезе в сила ЕС. Това означава, че приложенията и други трети страни ще могат да получат достъп до информация от банковите сметки на хората, както и да задействат плащания от тях, при условие че клиентът е предоставил изрично разрешение. Както показва изследването, повечето хора в България (82%) не са запознати с тази промяна или имат малко информация за нея. Въпреки това, много от тях искат нови дигитални услуги, предоставяни от отвореното банкиране. Тъй като доверието и сигурността са основни стълбове на отворената банкова екосистема, банките имат предимството, че са най-довереният източник, когато става въпрос за информация за управлението на парите. 70% от европейците предпочитат банките, като българите (80%), швейцарците (78%) и руснаците (77%) са с най-голямо доверие в информацията, предоставена от тях, а британците (59%) с най-малко. Почти една четвърт от българите (23%) се съветват с приятели или членове на семейството. 14% получават информация от медиите, а 10% от компании за финансови консултации, а 13% от социалните мрежи.Когато става въпрос за доверие в своите приятели, повечето европейци (72%) не биха споделили банковите си данни с тях. Само 1 на 10 души (13%) заявяват, че биха го направили, като най-голям е процентът във Великобритания (30% се доверяват на своите приятели). У нас, само 7% биха го направили. ", "date": "2019.06.07", "title": "67% от българите са силно заинтересовани към дигиталните платежни услуги"}
{"url": "http://www.cross.bg/bozhankov-yavor-narodniyat-1606152.html", "text": "/КРОСС/ „Предложението за 1 лв. субсидия излиза сега, за да се отвлече вниманието от доклада на Европейската комисия. Прави се опит за отклоняване на вниманието от съществените проблеми.\" Това заяви народният представител от \"ПГ на БСП за България\"  Явор Божанков пред Нова телевизия . Той посочи, че и други важни теми като покачването цената на тока и увеличаването на цената за купуването на изтребителите  с 1 млрд. се опитват да се потулят. \"Европа ни каза, че няма да ни приеме в Шенген и 1 лв. субсидия няма да реши нито един от тези въпроси\", коментира народният представител. Божанков припомни, че от провеждането на референдума за намаляването на партийните субсидии досега- ГЕРБ управлява и добави, че  ако управляващите са  имали желание, са щели  още тогава да намалят субсидията. Той  поясни, че БСП е съгласна, че субсидията трябва да бъде намалена. \"Субсидията обаче не може да е твърде малка, за да не отиват  партиите в ръцете на олигарсите\", заяви народният представител. „ГЕРБ имат десетки милиони в сметки и те могат да съществуват само от къщи за гости и евросредства. БСП е голяма партия и ще се справи и сама, но малките партии нямат шанс да оцелеят\", каза още Явор Божанков.  Той коментира, че неслучайно тази тема се поставя точно сега. \"ГЕРБ смятаха, че ще заличат темата с корупцията, но Холандия и ЕК ясно казаха  - не ви приемаме в Шенген, защото сте корумпирани. Това е класически пример за отклоняване на общественото внимание\", категоричен бе Явор Божанков.", "date": "2019.06.07", "title": "Явор Божанков : Предложението за 1 лв. субсидия излиза сега, за да се отвлече вниманието от доклада на ЕК"}
{"url": "http://www.cross.bg/lider-tereza-samo-1606137.html", "text": "/КРОСС/ Британският премиер Тереза Мей днес ще обяви официално оттеглянето си като лидер на Консервативната партия. Мей ще продължи да изпълнява задълженията си като премиер, докато не бъде избран неин наследник. Очаква се това да стане до края на юли.Кандидатите за поста на Тереза Мей вече подават заявки, като крайният срок е до 17 часа местно време на 10 юни.След това ще последва процедура по избора на нов лидер на торите.Междувременно депутатите се опитаха да опростят процедурата, като намалят кандидатите, защото ако те са много на брой, ще е необходимо повече време за избор, тъй като при всеки кръг от гласуване отпада само по един кандидат, докато останат само двама, за които вече ще трябва да гласуват всички 124 000 членове на партията.Правилата бяха променени след решение, че за издигане на кандидатура ще е необходима подкрепата на 8 депутати, а не само на двама, както бе до момента. Предполага се, че заключителното гласуване ще се състои през седмицата, която започва на 22 юли. Според анкетите Борис Джонсън е фаворит, но именно поради характера на процедурата, това може да се промени в хода на гласуването. ", "date": "2019.06.07", "title": "Тереза Мей подава оставка като лидер на торите "}
{"url": "http://www.cross.bg/bulgariya-stydentite-dzhalaliev-1606140.html", "text": "/КРОСС/ Академия за визуално-дигитални изкуства отваря врати в България. Основатели на ARC academy са Антони Христов, аниматор за мегапроектите на Pixar и Disney, който се връща в България след 30 години в Холивуд, от които 18 години като артдиректор в Pixar, и Милин Джалалиев, който е с над 15-годишен опит в рекламата и брандинга. Двамата гостуваха в студиото на предаването „Хоризонт до обед\".ARC е символ на арка, на връзката между студентите и бизнеса. Една от думите в абревиатурата в превод от английски на български език е „отговорност\" - времето на младите хора се взима отговорно, защото то е едно от най-важните нещо за тях. Това е една образователна платформа за бъдещи създатели, за развиване на креативния потенциал в сферата на digital arts fundamentals, game, branding, film и space design.Академията стартира през есента в София Тех Парк. Основните програми са в партньорство с водещи компании. За първата година са планирани две програми, акредитирани - реклама и бранд мениджмънт. В края на обучението студентите ще получат магистърска диплома. През следващата година ще се акцентира върху гейм програмата, филм и пространствен дизайн. След приключването им студентите ще получат сертификат, ще имат портфолио, мрежа от контакти и по-голяма увереност в съответните области.Мисията на Антони Христов и Милин Джалалиев е да създадат среда, в която младите хора да се развият в България. ", "date": "2019.06.07", "title": "Академия за визуално-дигитални изкуства отваря врати в България "}
{"url": "http://www.cross.bg/rysiya-bulgariya-sankt-1606138.html", "text": "/КРОСС/ Всички ние имаме общ дълг и отговорност да пазим езика, културата и традициите си, независимо колко далеч от родината се намираме. Много е важно децата да не прекъсват връзката с България, защото ако следващото поколение не познава езика, културата, традициите и обичаите, ние ще загубим тези млади хора като българи. Това заяви президентът Румен Радев на среща с представители на българската общност в Санкт Петербург.Държавният глава открои дълбоките културни и исторически връзки между България и Русия и цитира думите на видния гражданин на Санкт Петербург академик Дмитрий Лихачов, който определя България като „държава на духа\".  Румен Радев припомни, че от България Русия е получила своята писменост, а от нашите земи в Русия е дошла християнската вяра и старобългарският църковнославянски език. Хилядолетие по-късно - през 1878г., България получава от Русия свободата си, за която своя живот са дали хиляди руски войници. „Това са толкова здрави и дълбоки духовни връзки, които никоя политическа конюнктура не може да промени. Затова отношения ни са важни и наш дълг е да ги развием във всички измерения\", подчерта президентът.Румен Радев отбеляза и че през 2019 г. предстои да отбележим 140 години от установяване на дипломатически отношения между двете държави и призова за общи усилия тези връзки да стават все по-пълноценни, както в икономиката, така и в областта на културата. „Инвестициите от Русия са много важни за нашата икономика и инвеститорът трябва да бъде убеден, че влага на сигурно място. Вие сте хората, които давате примера за България в Русия и ви благодаря, че представяте достойно страната ни със своите постижения във всяка сфера, в която се занимавате\", заяви още държавният глава в приветствието си към представителите на българската общност в Санкт Петербург, срещата с които се състоя в първия ден от посещението му в руския град. ", "date": "2019.06.07", "title": "Президентът се срещна с българската общност в Санкт Петербург "}
{"url": "http://www.cross.bg/gosti-proverki-kushti-1606139.html", "text": "/КРОСС/ Нови проекти изскочиха покрай еврокъщите за гости. Собственици на такива имоти са поискали пари за басейни, джакузита и ресторанти. Има съмнения за нередности. Това разкри в „Здравей, България\" земеделският министър Десислава Танева.В неделя започват извънредни проверки. Те трябва да установят дали спа-подобренията по еврокъщите отговарят на правилата, или ще се правят за лично ползване.„Заварвам 14 договора, които са предоставени за одобрение в ДФ „Земеделие\", за допълнителни дейности към къщи за гости. Това е допустимо по програмата за развитие на селските райони. Въпросът е дали тези предоставени за одобрение инвестиции ще бъдат ползвани по предназначение. Има басейни, джакузи, детски площадки към къщи за гости\", заяви Танева.По думите й извънредните проверки започват в неделя, а ръководителят на проверяващия екип ще покани медиите да отразяват.„В 3 от 14-те проекта трябва вече да има действащи къщи за гости. Ако наистина е къща за гости - атракционите, които се прилага да доведат до по-висока доходност\", заяви Танева.Министърът обясни още, че за всяко съмнение, че бизнес планът е неустойчив - няма да има финансиране.Танева каза още, че глобите по издадените вече актове няма да се пратят от българския данъкоплатец.„Ще положим всички усилия да се платят от тези, които са нарушили правилата. Има вече платени глоби по издадени актове и държавата си е събрала тези глоби. Другите са в процедура - или съдебна, или по събиране на тези глоби\".Танева уточни, че и в предния мандат, когато е била министър, е имало индикации за възможни злоупотреби.„Проверките при ДФ „Земеделие\" са 18% при изискване по европейския регламент от 1 до 5% . Очевидно за нас и това е бил малък процент\", коментира Танева. По думите й от 130 проверки са наложени 80 акта. По 65 от тях в момента са в процедура на вземане. ", "date": "2019.06.07", "title": "Започват извънредни проверки на къщи за гости "}
{"url": "http://www.cross.bg/radev-ikonomicheski-rymen-1606136.html", "text": "/КРОСС/ Във втория ден от посещението си в Русия президентът Румен Радев ще участва днес в Международния икономически форум в Санкт Петербург.След като вчера българският президент обсъди с руския си колега сътрудничеството между София и Москва в енергийната област, днес Румен Радев и Владимир Путин ще се включат в обща дискусия в президентския панел в Международния икономически форум в Санкт Петербург.„Благодарих на президента Путин за поканата български президент, което се случва за първи път, да вземе участие във високия панел на един от най-авторитетните икономически форуми в света\", коментира Радев.В дискусията, посветена на изпълнението на целите за устойчиво развитие на Организацията на обединените нации до 2030 г., ще участва и китайският президент Си Цзинпин. Преди форума Румен Радев ще разговаря с генералния секретар на ООН Антониу Гутериш и с премиера на Армения Никол Пашинян. ", "date": "2019.06.07", "title": "Румен Радев участва в президентския панел на Международния икономически форум в Санкт Петербург "}
{"url": "http://www.cross.bg/sanches-pravitelstvo-pedro-1606134.html", "text": "/КРОСС/ Социалистът Педро Санчес бе натоварен от краля на Испания със задачата да състави правителство след победата на партията му на парламентарните избори през април, съобщава БТА.Фелипе Шести \"предложи Педро Санчес като кандидат за председател на правителството\", заяви председателят на Конгреса на депутатите Меричел Батет Ламаня след срещата между Санчес и краля.\"За мен е чест да приема тази задача\", каза малко след това Санчес пред журналисти. Той обясни, че следващата седмица ще се срещне с лидерите на други политически партии, за да преговаря за съставянето на стабилно правителство за следващите четири години.Испанската социалистическа работническа партия спечели най-много гласове на изборите на 28 април, но не успя да постигне мнозинство в парламента и ще се нуждае от подкрепа, за да остане на власт. Санчес каза, че четирите стълба на управленската програма ще бъдат борба срещу климатичните промени, цифровизация, намаляване на неравенствата и работа за по-силна Европа. ", "date": "2019.06.07", "title": "Педро Санчес получи мандат за съставяне на правителство на Испания"}
{"url": "http://www.cross.bg/simov-aleksandur-predstavitel-1606141.html", "text": "/КРОСС/ \"Смешно е да се говори за каквато и да е смяна на системата с предложението на премиера за субсидиите. Това е все едно да разрушиш една къща и да си кажеш- започвам отначало. Нищо нормално и системно няма в това предложение\". Това заяви народният представител от ПГ на \"БСП за България\" Александър Симов пред БТВ. Той коментира, че след шамарите, които управляващите са получили с доклада на Европейската комисия и вчерашните изказвания на премиера и финансовия министър, пропагандната централа на ГЕРБ е пусната на пълни обороти. \"ГЕРБ поставят темата за субсидиите на дневен ред заради доклада на ЕК, който потвърждава всичко това, което говорихме в кампанията за избори за ЕП и социалните предложения, които направихме .  Пред България има много по-важни теми- колкото и да се опитват управляващите да ги сменят, факт е, че получиха огромен шамар от Брюксел и очевидно ги боли\", категоричен бе Симов.  Александър Симов добави, че е абсурдно хората, които са създали тази система, сега да искат да я разрушават. \"Искат го, защото не зависят от субсидията, която получават. Те разполагат с целия държавен бюджет, който разпределят все едно дават парите от джоба си\", заяви още народният представител. Той коментира, че въпросът за депозитите на партиите е много важен и припомни, че вчера народният представител  проф. Румен Гечев е предложил партиите, които имат депозити от субсидията си, да ги върнат в бюджета.  ", "date": "2019.06.07", "title": "Александър Симов: Смешно е да се говори за смяна на системата с намаляването на субсидиите"}
{"url": "http://www.cross.bg/valezhi-praga-lyatoto-1606142.html", "text": "/КРОСС/ В следващите дни на по-малко места в страната ще има валежи. В събота, главно в Северна България, е възможно да превали и прегърми, а в неделя ще има валежи на повече места. Това показват средносрочните модели на времето, представени в \"Дарик кафе\".В началото на седмицата също са възможни превалявания. Първите сигнали на лятото ще усетим от сряда. Горещините ще продължат до неделя. Ще има дни, в които над цялата страна ще бъде слънчево. За първи път, на прага на лятото, термометрите ще достигнат до 36-38 градуса. Сериозното затопляне ще бъде усетено най-вече в петък. Със стабилизирането на времето ще се повишат и максималните температури. След 20 юни на прага на астрономическото лято отново обаче се задават валежи.", "date": "2019.06.07", "title": "На прага на лятото: 35 градуса следващата седмица "}
{"url": "http://www.cross.bg/mish-fest-mash-1606143.html", "text": "/КРОСС/ Във втория уикенд на месец юни традиционното лятно издание на Mish Mash Fest ще събере на едно място най-талантливите независими български творци и дизайнери. В градинката зад Националната библиотека на 8 и 9 юни от 10:00 до 20:00 часа над 60 български автори ще представят своите неповторими бижута, дрехи, обувки, сувенири, козметика, декорация. Освен с рекордния брой изложители, фестът ще бъде забележителен и с разнообразната културна програма - работилници за най-малките, литературни беседи, ателиета, стендъп и музикални изпълнения и в двата фестивални дни.За доброто настроение в първия ден от събитието ще се погрижат Ража и Илиана от нашумялата инди банда Dead Man's Hat, следвани от DJ set на Десислава Андонова, DJ Desy, известна от проектите Phuture Shock и Sentimental Swingers. В неделя вечер гостите ще забавлява стендъп комедиантката Nadia Bright, а след нея сцената ще завладеят Ния, победителката от последното издание на Гласът на България, и китаристът Александър Георгиев - Алекс.Над 10 000 гости очакват организаторите от Момичетата от града, които за този Mish Mash Fest си партнират със Столична община, в рамките на Календара на културните събития на столицата.Освен на изкушенията в шопинг зоната, посетителите ще могат да се насладят и на приятно настроение сред зеленината на градината, в специален кът със страхотна музика, вкусна храна и разхлаждащи летни питиета и коктейли.Разнообразната и прецизна селекция на участниците гарантира предложения за всички вкусове - от класически образци на ювелирното изкуство, през модерни дизайнерски произведения до експериментални и новаторски идеи и решения.Фестивалът е част от Календара на културните събития на Столична община за 2019 г. И се организира под известната вече марка Mish Mash Fest, чиито 22 издания досега затвърдиха събитието като едно от най-успешните хендмейд изложения в България.  ", "date": "2019.06.07", "title": "Задава се най-голямото издание на Mish Mash Fest"}
{"url": "http://www.cross.bg/vremenni-ogranicheniya-po-am-trakiya-1606144.html", "text": "/КРОСС/ Временно движението при км 22 на АМ \"Тракия\" в посока София се осъществява в активната лента поради ПТП. Шофьорите да се движат с повишено внимание и съобразена скорост, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ. ", "date": "2019.06.07", "title": "Временни ограничения по АМ Тракия"}
{"url": "http://www.cross.bg/ninova-grada-zhitelite-1606130.html", "text": "/КРОСС/ Председателят на НС на БСП Корнелия Нинова бе гост на празника на гр. Батановци, общ. Перник, по покана на жителите на града. Те й  подариха икона на Богородица с пожелание да бъде здрава и да продължава все така да се бори за живота на обикновените хора. „Честит празник, пожелавам ви най-вече здраве, радост и успехи\", каза  Нинова на среща с жителите на града в клуба на БСП. Тя добави, че е убедена, че промяната и по-добро бъдеще за града е възможно заради усилията, трудолюбието и предприемчивостта на жителите му. „Гордейте се с борбеността и чувството за справедливост, които сте наследили от вашите предци, пазете традициите, предавайте знанията и опита си на младото поколение, защото то има нужда от вяра и силна подкрепа\", призова Нинова. По-късно, заедно с народните представители от ПГ на „БСП за България\" Станислав Владимиров и Любомир Бонев, Корнелия Нинова разговаря с жители на Батановци и околните села в центъра на града.", "date": "2019.06.07", "title": "Корнелия Нинова поздрави жителите на гр. Батановци по случай празника на града"}
{"url": "http://www.cross.bg/tema-zhivo-stydioto-1606123.html", "text": "/КРОСС/ Тема: Политически разногласия - колко пари трябва да влизат в партийните каси?Тема: Между Европа, САЩ и Русия - стратегиите в геополитиката. Коментар на Соломон ПасиТема: На живо: Колко високо е нивото на река Дунав и какви мерки са взимат?Тема: Бум на кърлежите в дъждовното време - как да се предпазим?Тема: Проверки по Черноморието - колко качествена е храната на плажа?Тема: На живо от Прага: Броени часове преди решаващата квалификация на националния ни отбор по футбол срещу отбора на Чехия; Тема: Специалният екип на bTV от Санкт Петербург за срещата „Путин-Радев\"; Неизбежен ли е проектът АЕЦ „Белене\" и ще бъде ли увеличена цената на газа? В студиото енергийният експерт Таско Ерменков; Тема: Сигнал за насилие над двегодишно дете. На живо: Прехвърлят ли си институциите топката за контрола на частните детски градини?; Тема: Ще стане ли партийната субсидия един лев? И ще търсят ли политиците допълнително финансиране? В студиото: депутатите Маноил Манев, Александър Симов и Пламен Христов;Тема: Пожар на границата. На живо: Докога движението на пункт „Златарево\" ще остане блокирано?Тема: Атаки на патриотичния фронт. Докъде ще стигне раздорът? Говорят Красимир Каракачанов и Волен Сидеров.Тема: Как къщите за гости да спрат да се превръщат в къщи за тъщи? Гост: земеделският министър Десислава Танева.Тема: Един лев за един глас. Защо предложението на правителството за партийната субсидия скара партиите?Тема: Сигнал за насилие над дете в детска ясла. На живо - каква е истината?Тема: Пометен на пешеходна пътека. След смъртта на момче на столичен булевард - стотици искат обезопасяване на пътя.Тема: Да подариш надежда. Как деца помагат на свой съученик в битката с болестта?Тема: Диви и щастливи! Яна Маринова и Александър Сано за новата романтична екшън - комедия.  ", "date": "2019.06.07", "title": "Теми и гости в сутрешните блокове на телевизиите"}
{"url": "http://www.cross.bg/karakachanov-variant-vmro-1606131.html", "text": "/КРОСС/ Шансът \"Обединени патриоти\" да оцелеят като коалиция не е голям. Това каза в интервю за NOVA вицепремиерът и лидер на ВМРО Красимир Каракачанов. По думите му Волен Сидеров е свободен да напусне, когато поиска. Патриотичните упреци през медиите започнаха преди изборите, но не завършиха с тях.„Няма да ставам звероукротител. Още миналата година ноември месец свалих синята каска и казах: „До тук\". Без каска, военният министър посреща изстрелите на единия си партньор. Последният - от вчера.„Резултатът на ВМРО е в резултат не на честен вот\", каза лидерът на „Атака\" Волен Сидеров.„Защо той не спечели по някакъв по-честен начин? Кой е нечестният начин? Препоръчвам му на г-н Сидеров да си погледне резултатите в Ямбол и да види 3-4 цигански секции - бие ГЕРБ, бие ДПС включително. Това сигурно е по любов.Социологията е ясна - о,о3% от ромите са гласували за ВМРО.  Това прави по-малко от 450 гласа. Това ли решава изборите. Ще му ги подаря тези гласове, но и те няма да му стигнат да прескочи 1%. Шумът, който се вдига от моя „партньор\" на практика скрива истинските купувачи на ромски гласове\", каза Каракачанов.Без любов в коалицията можело, но да е и без скандали поиска Каракачанов.„Аз нямам намерение да лекувам този или онзи. Ако някой смята, че е дошло времето да напуска коалиция „Обединени патриоти\", да бъде така добър да го направи\", заяви той и добави, че евентуалното напускане на Волен Сидеров нямало да застраши нито парламента, нито правителството.Министърът на отбраната коментира и сделката за изтребителите. Над 1, 6 млрд. долара е сума, на която България няма да се съгласи, обясни Каракачанов: „Те дават таван, до който американското правителство може да сключи договор. Това не означава, че България ще се съгласи или ще плати такава цена\".Още се преговаря, но компромис с въоръжението и поддръжката нямало да се прави.„Финалната цена ще бъде съгласувана и ще включва абсолютно всичко - поддръжката, обучението на пилотите, осигуряване на инфраструктура на земята\", каза посланикът на САЩ у нас Ерик Рубин.Очаква се договорът за нови изтребители за Военновъздушните сили да се сключи до края на лятото.Субсидиите за партиите трябва да бъдат намалени. Това каза вицепремиерът и лидер на ВМРО Красимир Каракачанов в ефира на „Плюс-Минус. Коментарът след новините\".Бюджетната комисия одобри намаляването на партийните субсидии на 1 лев на глас (ВИДЕО)Той обясни, че съществува и вариант, при който може да бъде поставен таван на субсидията. Той обаче отново нямало да гарантира равнопоставеност.„1 лев е символично, но пък, както виждате, с темата със субсидиите опозицията винаги спекулира, когато е в опозиция, а когато е във властта, не прави нищо. Ето сега премиерът им предлага едно решение, парламентът ще го обсъди. Дали ще отидем на този вариант или на вариант, при който субсидията има таван -  пак няма да има равнопоставеност. Ако една партия е взела 300 000 гласа, дали ще вземе 300 000 лв. или по 10 000 лв., а друга партия е взела 1 млн. гласа - субсидията пак не е равнопоставена. В Германия законът е много простичък. Има определена субсидия, но над някаква рамка - например 5 млн. -  няма субсидия\", каза Каракачанов.„Ако търсим вариант, при който партиите да бъдат финансирани от държавата, за да не бъдат зависими от външно финансиране, това като че ли е по-добрият вариант, отколкото да ги лишиш от субсидия. Въпрос на обсъждане е, ще има дебат\", каза още лидерът на ВМРО. ", "date": "2019.06.07", "title": " Каракачанов: Шансът \"малката коалиция\" да оцелее, не е голям"}
{"url": "http://www.cross.bg/predsedatel-bivsh-direktor-1606124.html", "text": "/КРОСС/Александър Праматарски, бивш депутат и министър, председател на Демократическата партияЧл.-кор. проф. д.ф.н. Васил Андреев, физикЕлен Герджиков, председател на СОСЗлатко Янков, бивш национал по футболИвайло Данаилов, журналистДоц. д-р Костадин Ангелов, изп. директор на Александровска болница - СофияЛуиза Григорова, актрисаПърван Симеонов, политолог, изпълнителен директор на „Галъп интернешънъл\"Юлия Ненкова, председател на Комисията за защита на конкуренцията  ", "date": "2019.06.07", "title": "Рождениците на  7 юни"}
{"url": "http://www.cross.bg/detzata-mozuka-detza-1606127.html", "text": "/КРОСС/ Днес целят свят се побира в разни джаджи: смартфони, таблети и други цифрови техники. Заедно с това в света прониква вирусът на цифровото слабоумие. И това не е шега, това е диагноза. През 2007 година специалистите са открили, че от година на година все повече деца - представители на цифровото поколение страдат от разстройство на вниманието, загуба на памет, ниско ниво на самоконтрол, когнитивни нарушения, потиснатост и депресии. Изследователите доказват, че мозъка на представителите на цифровото поколение се наблюдават изменения, подобни на тези, които се появяват след черепно-мозъчна травма или ранните стадии на деменция - слабоумие, което обикновено се развива в старческа възраст.Това е трудно да се провери, но средностатистическият седемгодишен европеец вече е прекарал пред екрана повече от година от живота си, а 18-годишният - повече от четири години!Сигурно ще кажеш, че сега децата са съвсем други. Да, децата са други, но мозъкът им е същият както и преди хиляди години - 100 милиарда неврона, всеки от които е свързан с десетки хиляди себеподобни.Мозъкът може да се развива и подхранва. Всички наши мисли, действия, решения на сложни задачи и размишления оставят следа в мозъка ни. „Нищо не може да замени това, което децата получават от собствено, свободно и независимо мислене, когато те изследват физическия свят и се сблъскват с нещо ново\", - казва британският професор по психология Таня Бирон.Ще бъдеш шокиран, но от 1990 година радиусът на активност на децата  (пространството около дома, в което децата свободно изследват околния свят) е намалял с 90%. Светът се свива до екрана на смартфона. Децата забравиха, а което е още по-лошо, те просто не знаят какво е това да бягаш под дъжда, да пускаш корабчета, да се катериш по дърветата или просто да бъбриш с приятели. Те стоят с часове, втренчено в смартфона си. А нали трябва да развиват и мускулите си, да научат за рисковете, които им е приготвил света и просто да общуват с другарчетата си. „Удивително колко бързо се сформира съвършено друг тип среда, където вкусът, обонянието и осезанието не се стимулират, където повечето време се прекарва пред екрана, а не в разходки на чист въздух и в разговори лице в лице\", - казва Сюзън Гринфилд. Определено има за какво да се разтревожим.Мозъкът се формира, когато има външни стимули и колкото са повече, толкова е по-добре за мозъка. Затова е толкова важно децата да изследват физически света, а не виртуално. Това е необходимо за растящия мозък, както и преди хиляди години.Освен това на детето е нужен здрав и пълноценен сън. Но съвременните деца не са способни да излязат от интернет и да се откъснат от компютърните игри. Това съкращава продължителността на съня и води до нарушения. Как може да се развиваш, когато си уморен и те боли глава, а училищните домашни изобщо не ти влизат в главата?!Питаш се как цифровите технологии могат да променят мозъка на детето? Първо, количеството на външните стимули се ограничава поради еднообразното прекарване на времето в интернет. Детето не получава необходимия опит, за да развива важните участъци на мозъка, които отговарят за съпреживяването, самоконтрола, вземането на решения... А това, което не работи, не се натоварва, отмира. Та нали на човек, който престава да ходи, му атрофират краката? Децата не привикват да запомнят информация - много по-лесно им е да я намерят в търсачките. Ето ти и проблема с паметта. Те изобщо не я тренират.Мислиш си, че децата са станали по-умни благодарение на интернет? А знаеш ли, че сегашните единадесетгодишни изпълняват задания на нивото на осем-девет годишните деца от преди 30 години? Изследователите смятат, че една от основните причини е животът във виртуалния свят.„Опасявам се, че цифровите технологии инфантилизират мозъка, превръщайки го в подобие на мозъка на малките деца, които привличат жужащите звуци и ярките светлини, които не могат да се концентрират и живеят в настоящия момент\", - казва Сюзън Гринфилд.Но ти все още можеш да спасиш детето си! Достатъчно е просто да ограничиш времето на използване на всевъзможните джаджи. Ще бъдеш удивен да научиш, че Стив Джобс, гуруто на цифровата индустрия именно така и постъпил. Неговите деца не са използвали въобще айпад, а нощем и през почивните дни им било забранено да използват другите джаджи.Крис Андерсон, главният редактор на американското списание „Wired\", един от основателите на 3D Robotics, също ограничавал децата си в използването на джаджите. Правилото на Андерсон било - никакви екрани и джаджи в спалнята! „Аз, като никой друг, виждам опасността от прекомерното увлечение по интернет. Самият аз се сблъсках с този проблем и не искам същите проблеми и при децата си\".Синовете на създателя на Blogger и Twitter  можели да използват своите таблети и смартфони не повече от един час на ден, а директорът на OutCastAgency ограничавал използването им в къщи до 30 минути на ден. А неговите по-малки деца не притежавали изобщо такива неща.Ето ти отговор на въпроса „какво да се прави\"? Погрижи се за  подрастващото поколение. Помисли какво бъдеще ги очаква след 10-20 години, ако те днес стоят по половин ден пред екрана на своите съперсъвременни джаджи. ", "date": "2019.06.07", "title": " Вирусът на цифровото слабоумие"}
{"url": "http://www.cross.bg/chasa-sega-monitor-1606128.html", "text": "/КРОСС/ в. 24 часа - Борисов предложи 1 лв. на глас партийна субсидияв. Монитор - Двойки подписват брачни договори, за да бягат от дълговев. Монитор - Забраняват анонимните сейфове в банкитев. Сега - Борисов налага напук 1 лев партийна субсидияв. Труд - Левче на глас за партиите, а милионите изчезват по давноств. Труд - Президентът Румен Радев на икономическия форум в Санкт Петербург: Кабинетът да е по-смел за цените на газав. Телеграф - Купуваме хапчета от Румъния, зарзават от Македонияв. 24 часа - За първи път за кандидатстване след 7-и клас документи се приемат само електроннов. 24 часа - - Цветан Василев избягал през Солун, дал над 1 млн., за да се потули разследването срещу негов. 24 часа - Дунав се качва при Лом, наблюдават го денонощнов. 24 часа - Китайци и руснаци готови да строят „Белене\", американци и французи още проучватв. 24 часа -  България 5-а в ЕС по ръст на икономикатав. 24 часа - Фандъкова: Стига лъжи, в Борисовата градина няма да се строив. 24 часа - Над 250 дела срещу размера на обезщетенията бавят проекти за милионив. Монитор - Общините се отказали от 2700 свои язовирав. Монитор  Заявяваме с карта в бащицата съгласие за донорствов. Сега -57% от новите паралелки в осми клас са професионалнив. Сега -  И ГЕРБ се включи в надпреварата за сваляне на ДДСв. Сега - Тежки административни процедури оскъпяват жилищатав. Труд -  Малките фирми ще купуват скъп токв. Телеграф - Губим 800 млн. лв. от ментетав. 24 часа -  Георги Марков, народен представител от ГЕРБ:Загрижен съм! ЕК да види какво става в Белгия, Холандия и Францияв. Монитор - Петър Горновски, председател на Държавната агенция за метрологичен и технически надзор (ДАМТН):Над 12 000 асансьора вече са в електронния регистърв. Сега -  Даниел Кайзер, чешки журналист и коментатор на седмичното списание „Ехо 24\":И журналистите имаме вина за появата на премиера олигарх Бабишв. Труд -  Акад. Румен Ралчев, Велик Приор на Ордена на тамплиерите в България, пред „Труд\": Не сме тайно общество, а гражданска организацияв. Телеграф -  Ваня Kacтpeвa, началник на РУО - София: Всеки първолак ще бъде приет в училищев. 24 часа -  Колко да е партийната субсидияв. 24 часа - „Фрийдъм хаус\": По свобода на медиите България в една група с Австрия и Испанияв. Монитор -  Родители с баркодв. Сега - Игра на ядрени троновев. Сега -  Хитът на това лято е\"Данъците падат\"в. Сега -  Бъдещето на Борисовата градина - зелено или за зелен хайверв. Труд -  Един дълъг и гологлав дух броди из Българияв. Труд -  Време е у нас лявата ръка да знае какво прави дяснатав. Телеграф -  Мракобесна атака на прокуратурата срещу Телеграф       ", "date": "2019.06.07", "title": "Преглед на вестниците "}
{"url": "http://www.cross.bg/chasa-sofiyaot-provede-1606126.html", "text": "/КРОСС/ София.От 9.00 часа ще започне заседанието на Народното събрание.***София.В 12.00 часа ще бъдат връчени дипломите на студентите по право на Софийския университет „Св. Климент Охридски\" на тържествена церемония в Народното събрание. Председателят на парламента Цвета Караянчева ще поздрави младите юристи и техните преподаватели.***Велико Търново.От 16.35 часа председателят на Народното събрание Цвета Караянчева ще поздрави участниците в юбилейното честване на 150-ата годишнина от създаването на Народно читалище „Надежда 1869\".***Шумен.От 19.30 часа в концертната зала на Народно читалище „Добри Войников - 1856\" председателят на Народното събрание Цвета Караянчева ще бъде гост на заключителния концерт на Международния конкурс за пианисти и цигулари „Панчо Владигеров\".***София.От 09.30 часа в зала „Европа\" на Конгресен център „Глобус\" в сградата на КНСБ ще се проведе кръгла маса на тема „Тревенция и ограничаване на недекларираната заетост в България\". Конференцията ще бъде открита от президента на КНСБ Пламен Димитров, финансовия министър Владислав Горанов, социалния министър Бисер Петков, председателя на парламентарната Комисия за наблюдение на приходните агенции и борба със сивата икономика Емил Димитров.***София.От 11.30 часа в зала Музейна на БЧК на пресконференция ще бъде представен проектът „Иновативни модели за грижи в общността за хора с хронични заболявания и трайни увреждания\". В пресконференцията ще участват: министърът на труда и социалната политика Бисер Петков, председателят на БЧК акад. Христо Григоров, представители на Министерство на здравеопазването и Български лекарски съюз, директорът на УМБАЛСМ „Пирогов\" проф. Асен Балтов, кметове на общини и други партньорски организации.***София.От 16.00 часа в сградата на Министерството на външните работи зам.- министър Георг Георгиев ще обяви новите младежки делегати към ООН с мандат 2019-2020 г.***София.От 11.00 часа в зала Пресцентър на ВСС представляващият институцията Боян Магдалинчев ще открие Ден на отворените врати. Приветствие ще отправи зам.-министърът на образованието и науката Таня Михайлова.***София.От 10.00 часа в сградата на КЕВР ще се проведе обществено обсъждане на проект на решение относно утвърждаване на пределни цени на топлинната енергия и определяне на преференциални цени и премии за електрическата енергия, произведена по високоефективен комбиниран начин от централи с комбинирано производство. Ще бъде обсъден и проект на решение за утвърждаване на цени в сектор „Електроенергетика\" за периода 01.07.2019 г. - 30.06.2020 г.***София.От 10.00 часа в Аулата на УМБАЛ „Св. Иван Рилски\" ще се проведе пресконференция по поводофициалния старт на процедурите по дълбока мозъчна стимулация (ДМС) с импланти, финансирани от Националната здравноосигурителна каса (НЗОК).***София.От 11.00 часа на церемония в Аулата на Софийския университет \"Св. Климент Охридски\" ще се състои тържествено връчване на дипломите на абсолвентите от Факултета по журналистика и масова комуникация.***София.От 12.00 часа в сградата на КЕВР ще се проведе обществено обсъждане на проект на решение за утвърждаване на цена за разпределение на тягова електрическа енергия по разпределителните мрежи на железопътния транспорт за периода 01.07.2019 г. - 30.06.2020 г.***Добрич.От 14.00 часа в Младежкия център ще се проведе състезанието „Ваканция здравей! Да играембезопасно!\" по Проект „Подобряване закрилата на детето и превенция на детската престъпност\" по Българо - швейцарска програма за сътрудничество.***Добрич.От 16.00 часа в сградата на общината ще се проведе публично обсъждане на годишния отчет на бюджета за 2018 г.***Сливен.От 11.00 часа на Учебен полигон „Ново село\" ще бъде открито тактическо учение с бойни стрелби „Strike Back 2019\".***Стара Загора.От 10.30 часа в зала 2 на общината кметът Живко Тодоров и зам.-кметът Йордан Николов ще дадат пресконференция относно инвестиционно предложение за изграждане на цех за олово.***Стара Загора.От 12.00 часа във фоайето на Община Стара Загора кметът Живко Тодоров ще се срещне с доброволците, които се включиха в отстраняването на последиците от разразилата се буря в града на 31 май.***Хасково.От 11.00 часа в зала „Марица\" на Областната администрация ще се проведе конференция „Съдбовните дати на България- истини и заблуди\". ", "date": "2019.06.07", "title": "Предстоящи събития на 7 юни "}
{"url": "http://www.cross.bg/vuzpolzvat-parkinson-patzientite-1606135.html", "text": "/КРОСС/ Здравната каса поема финансирането на т.нар. мозъчни пейсмейкъри. Досега пациентите с Паркинсон заплащаха за устройството по 40 000 лева.Заради високата цена на импланта малко болни успяваха да се възползват от иновативната терапия. Тя се прилага у нас вече шест години, но едва сега ще бъде безплатна за болните.Днес ще станат ясни и условията, на които трябва да отговарят пациентите, за да се възползват от безплатната терапия. Специална методика ще определя и за кои пациенти е подходяща дълбоката мозъчна стимулация, която значително подобрява качеството на живот на болните от Паркинсон. ", "date": "2019.06.07", "title": "НЗОК поема финансирането на мозъчни пейсмейкъри"}
{"url": "http://www.cross.bg/avtomobili-zatvoren-tezhkotovarni-1606132.html", "text": "/КРОСС/ Остава затворен за тежкотоварни автомобили граничният пункт „Златарево\", който в четвъртък изгоря при пожар. Установено е, че огънят е тръгнал от електрическо табло на първия етаж, което дало на късо след дъжда. При пожара няма пострадали хора. Днес ще се прави оглед на материални щети.Пътуващите тирове в двете посоки между България и Македония се пренасочват през най-близките КПП-та - „Гюешево\" и „Станке Лисичково\". Трафикът на леки коли  е без промяна.„Пожарът е овладян за 2-3 часа, но сградата е изгоряла. Има оборудване, което е изгоряло\", заяви Йосиф Адвокатов, представител на Агенция „Митници\". Той обясни, че информацията се съхранява на сървари извън изгорялата сграда, така че цялата информация е запазена.Очаква се днес застрахователите да направят оглед. ", "date": "2019.06.07", "title": "ГКПП „Златарево” остава затворен за тежкотоварни автомобили"}
{"url": "http://www.cross.bg/toka-yvelichenie-protzenta-1606133.html", "text": "/КРОСС/ В Комисията за енергийно и водно регулиране ще се проведе обществено обсъждане на новите, по-високи цени на тока и парното от 1-ви юли. Регулаторът предлага увеличение, съобразено с годишната инфлация - 3 процента и половина, за електроенергията, и четири процента и половина, средно за страната, на топлоенергията. От топлофикационните и електроразпределителните дружества вече изказаха несъгласие с недостатъчното, според тях, поскъпване. Недоволство от поскъпването обаче вече изразиха и хората.Големите фирми-консуматори на ток вчера също изразиха публично недоволство от планираното от 1 юли поскъпване на тока за бита с 3.5 процента, приемат го за твърде малко. От федерацията на индустриалните енергийни консуматори твърдят, че предприятията ще понесат нов удар, защото тока, който могат да купуват само от енергйната борса, ще остане скъп.Увеличението на цените, които КЕВР предлага за парното и топлата вода, е най-голямо за абонатите в Разград и Габрово, съответно 17 и 12 на сто. Най-малко е предлаганото увеличение във Варна и Перник - около 2%. В Сливен топлоенергията се очаква да поевтинее под процент. В София новата цена ще е с 4,3 на сто по-висока, е предвидено в проектното решение, а за останалите топлофикации увеличението варира между 6 и 7,5%. На обсъждането с топлофикационните дружества във вторник, възраженията бяха категорични.„Срещу намалените ни разходи за ремонт, намалените количества емисия въглероден двуокис и респективно намалените разходи за закупуване на тези емисии\", коментира директорът на врачанската топлофикация Радослав Михайлов.Възражения имаше и срещу предвиденото увеличение в цената на тока - Петър Илиев, изпълнителен директор на НЕК: „За пореден път с цените се прави една псевдосоциална програма. При тези цени не знам кой печели, защото, според мен, няма печелещи, всички са губещи\".Преди да вземе окончателно решение КЕВР ще изслуша днес и граждански и неправителствени организации. ", "date": "2019.06.07", "title": "КЕВР обсъжда новите цени на тока и парното "}
{"url": "http://www.cross.bg/dogovor-aparat-durzhava-1606122.html", "text": "/КРОСС/ 1099 г. - Кръстоносците от Първи кръстоносен поход започват петседмична Обсада на Йерусалим.1494 г. - Испания и Португалия подписват под егидата на папата Договора от Тордесиляс, с който си поделят Новия свят.1654 г. - Луи XIV е коронясан за крал на Франция.1879 г. - Високата порта назначава комисия по реформите в европейските вилаети в изпълнение на чл. 23 от Берлинския договор.1901 г. - Светият синод свиква за първи път епархиални събори на свещениците по инициатива на митрополит Натанаил Охридски и Пловдивски и утвърждава типовия им устав на 27 март 1903.1905 г. - Швеция и Норвегия с договор прекратяват съществуването си като обединена държава.1929 г. - Папската държава е възстановена под името Ватикан, след като е ликвидирана през 1870 г.1942 г. - Втора световна война: Приключва Битката при Мидуей.1981 г. - Военновъздушните сили на Израел унищожават иракския ядрен реактор Озирак, за да предотвратят използването му за производство на ядрени оръжия.1982 г. - Грейсленд, имението на Елвис Пресли, отваря врати за посетители.1983 г. - От СССР е изстрелян автоматичен космически апарат Венера 16.1988 г. - Изстрелян е съветския космически апарат Союз ТМ-5, сред чийто екипаж се намира втория български космонавт Александър Александров.2004 г. - Открита е Централна автогара София. ", "date": "2019.06.07", "title": " 7 юни в историята"}
{"url": "http://www.cross.bg/za-da-zapochnesh-nov-zhivot-1606120.html", "text": "/КРОСС/ \"За да започнеш нов живот, няма по-добро място от това, на което се намираш в този момент.\" Андрю Матюс", "date": "2019.06.07", "title": "За да започнеш нов живот"}
{"url": "http://www.cross.bg/valeriya-teodot-telata-1606121.html", "text": "/КРОСС/ Теодот живял по времето на император Диоклетиан, който жестоко мразел християните.Имал и страноприемница в град Анкира. Като боголюбив християнин, той с радост давал храна и подслон на бедните и гладните, ободрявал и спасявал затворниците, а телата на умрелите за Иисус мъченици откупвал и погребвал по християнски обичай.По това време жертва на гоненията срещу християните станали и седем девици. Те много обичали Бог, затова били подложени на големи страдания. За непокорството им езичниците ги хвърлили в езерото с привързани за шиите им огромни камъни. Там светиците намерили мъченическата си смърт.Скоро телата им намерил Теодот, заедно със сродника си Полихрония, и тайно ги погребал. Обезумял от случилото се, градския управител заповядал да хванат виновните, а телата на девиците изгорил за назидание на всички християни.От страх че ще бъде смъртно наказан, Полихроний издал Теодот. Покрусен от предателството на своя събрат, светият човек сам се предал и пламенно защитил вярата Христова. Това силно разгневило местните жреци и те поискали смъртта му. След жестоки изтезания и 15 годишен затвор , свети Теодот умрял мъченически през 303 гВалерия празнува имен ден на 7 юни. На този ден християнството отбелязва деня на Св. мчца Валерия. Валерия е женска форма на мъжкото име Валери. Валерия има латински произход, произлиза от valerius, родово име от valeo, което означава \"силен съм\", \"здрав\". ", "date": "2019.06.07", "title": "Св. свщмчк Теодот, еп. Анкирски. Св. мчца Валерия"}
