{"url": "http://www.cross.bg/bulgariya-oblastta-sutrydnichestvoto-1622209.html", "text": "/КРОСС/ България и САЩ са съюзници, приятели и стратегически партньори, свързани от споделени интерес за свобода, демокрация и икономически възможности. Днес проведохме дискусии по широк кръг от въпроси от значение и за двете държави, пише в съвместно обобщение на заключенията от Стратегическия диалог между България и САЩ, който стартира днес.Двете страни обсъдиха редица глобални въпроси, включително Иран, Турция и Сирия, Русия, Китай и Западните Балкани. Двете страни също така проведоха задълбочени разговори по въпросите на сигурността, енергетиката, върховенството на закона, както и въпроси от двустранния дневен ред като напредъка на България към включване в програмата на САЩ за безвизово пътуване VWP, кандидатурата на страната за членство в ОИСР, перспективите за сключване на Споразумение за социална сигурност, наред с други въпроси, съобщават от правителствения пресцентър.В обобщението се казва, че както България, така и САЩ искат Западните Балкани да бъдат процъфтяващ и преуспяващ регион, напълно интегриран в евро-атлантическите институции; регион, който откликва и подкрепя нуждите на хората. За това е нужна политическа смелост и визия в цяла Европа. България и САЩ са готови да помагат, защото това е и в наш интерес. Едни по-силни Западни Балкани означават по-силна Европа и по-силно трансатлантическо партньорство.Ето кои са темите, които са били обсъдени по време на първата сесия на Стратегическия диалог България-САЩ и са посочени в съвместното обобщение:Обсъдихме кандидатурата на България за членство в Организацията за икономическо сътрудничество и развитие (ОИСР) и програмата за безвизово пътуване на САЩ. Съгласихме се, че България ще продължи да се приравнява към международните стандарти за икономическа политика, включително стандартите на ОИСР. Оставаме ангажирани да работим в двустранен формат и посредством тристранния процес с Европейския съюз, за да помогнем на България да изпълни изискванията за безвизово пътуване. Поздравяваме България за значителната работа, включително в областта на проверка на пасажери и обмена на информация. За първи път помощник-държавният секретар по консулските въпроси на САЩ ще посети България през март 2020 г., за да продължи тези дискусии.Ангажирахме се да работим заедно, за да определим кога ще бъде възможно да сключим Споразумение за социална сигурност.България и САЩ отчитат стратегическата позиция на България в региона и по отношение поддържането на сигурността в Черноморския регион, както и първостепенното значение за тази сигурност на сътрудничеството в двустранен план и в рамките на НАТО. България вече предприе първи стъпки към увеличаване на своите военни разходи и модернизация на своите Въоръжени сили, а САЩ имат готовност да подкрепят тези текущи усилия за повишаване на взаимната съвместимост и достигане на способностите, заложени в рамките на НАТО.Във връзка с това България и САЩ се договориха да разработят Пътна карта за двустранно сътрудничество в областта на отбраната, която ще даде израз на нашите общи приоритети и ще очертае дейности, които ще насочат сътрудничеството ни в областта на сигурността през следващите десет години.Сред основните ни приоритети са морското сътрудничество в Черно море, изграждането на оперативна съвместимост и устойчивост чрез съвместни обучения и учения, киберсигурността и укрепването на отбранителните институции.Като възобновяваме своя фокус върху сигурността в Черноморския регион, ние отделяме специално внимание на сътрудничеството в областта на морската ситуационна осведоменост и конкретно усилията на България за създаване на военноморски координационен център във Варна. Както България, така и САЩ съзнават важното значение на сътрудничеството в Черноморския регион с други страни-съюзници и партньори в рамките на НАТО с цел поддържане на нашата колективна сигурност и планират да увеличат своята ангажираност в региона като част от тази пътна карта.България и САЩ ще продължат да развиват тази пътна карта в рамките на двустранен работен комитет и очакват да подпишат окончателната пътна карта по-късно през тази година. Ще се стремим към размяна на първи вариант на 10-годишната пътна карта през април 2020 г.Ще продължим да задълбочаваме своето сътрудничество в областта на енергетиката с цел повишаването на енергийната сигурност на България и региона. В продължение на диалога, стартиран през декември 2019 г. с посещението в България на американски експертен екип в областта на ядрената енергетика, ще работим за постигане на консенсус относно най-добрия път напред за България. Съвместно ще наблюдваме процеса за лицензиране на американско ядрено гориво, за да гарантираме експедитивно постигане на диверсификация на доставките от страна на България.По отношение на природния газ, България ще продължи да работи в посока изграждане на газовия интерконектор Гърция-България в заложените срокове. САЩ приветстваха наскоро предприетото от страна на България действие за придобиване на 20 процента дял от собствеността и разглеждане на възможността за резервиране на капацитет от плаващата платформа за съхранение и регазификация край Александруполис. Считаме, че интерконекторът и плаващата платформа заедно ще повишат в голяма степен енергийната диверсификация на България, ще придвижат България значително в посока превръщането й в регионален газов център (хъб) и ще спомогнат за съществен и взаимноизгоден ръст в двустранната търговия. Ние също така ще продължим разговорите си относно либерализацията на българския вътрешен газов пазар, което ще позволи на страната да се възползва богато от превръщането си в регионален център за газова търговия. В продължение на постигнатия напредък по време на декемврийското посещение на ядрения експертен екип, в близко бъдеще САЩ ще изпратят в България нов експертен екип, който да направи оценка и да съдейства на България да развие своята газова инфраструктура, както и да разгледа възможностите за развитие на хидроенергийни и други възобновяеми енергийни източници с цел превръщането на страната в регионален енергиен център (хъб) и насърчаване на енергийната диверсификация на територията на Балканите.Страните се договориха да гарантират справедливото и конкурентно начало по отношение ядрената енергетика, което ще гарантира сигурността на доставките и конкурентни цени. В съответствие с правилата на ЕС България ще гарантира експедитивна диверсификация на доставките на свежо ядрено гориво.Решени сме да повишим сътрудничеството си в обмена на нови технологии, което може да помогне на нашите икономики да осъществят преход към по-чисто и по-ефективно енергийно поколение. Посредством споделянето помежду си на експертен и практически опит, както и привличането на американски капитали в България, ние можем да посрещнем предизвикателствата на бъдещето.Вземайки предвид факта, че безопасните мрежи за безжична комуникация от пето поколение (5G) ще играят съществена роля както за бъдещия просперитет, така и за националната сигурност, Република България и САЩ декларираха желанието си да засилят сътрудничеството си по 5G. И двете страни подчертаха необходимостта от развитие, разполагане и комерсиализация на 5G мрежи на основата на принципите за свободна и честна конкуренция, прозрачност и върховенство на закона. Защитата на тези комуникационни мрежи от следващо поколение от пробиви и манипулиране, както и гарантирането на неприкосновеността и личните свободи на гражданите на Република България и САЩ е от съществено значение, за да се гарантира, че нашите граждани ще имат възможност да се възползват в пълна степен от невероятните икономически възможности, възникващи благодарение на 5G. Република България и САЩ подчертаха важното значение на това да се насърчава участието на пазарите за 5G на изпитани и надеждни доставчици на мрежови устройства и софтуер и доставчици на услуги, като се вземат предвид оценките за рисков профил, както и да се насърчават рамки, които поощряват максимални усилия за защита на 5G мрежите от нерегламентиран достъп или намеса.САЩ и България продължават да смятат, че корупцията подкопава демократичните институции, препятства икономическото развитие и просперитет и отваря вратата за вредни влияния. Работейки съвместно, двете правителства ще продължат текущия си диалог, включително по законодателни и процедурни предложения за укрепване на българските държавни институции, така че те да бъдат по-независими, прозрачни и ефективни.Сред нашите ключови приоритети са гарантирането независимите органи да запазят самостоятелността и партийната си необвързаност, разширяването на балансирания достъп до Конституционния съд и обмена на добри практики за по-голяма независимост на съдебните органи и прокурорска отчетност. Посредством това ние се стремим към укрепване на демократичните институции, което повишава вярата на хората в изборния процес и правораздавателната система. ", "date": "2020.01.08", "title": "България и САЩ: Ние сме съюзници, приятели и стратегически партньори "}
{"url": "http://www.cross.bg/bulgariya-bolnichni-vodite-1622210.html", "text": "/КРОСС/ По повод информацията, разпространена от медиите във връзка с твърденията на Министерството на околната среда и водите, че България не е разрешавала внос на болнични отпадъци от трети страни и ЕС, отново прилагаме писмен отговор от министър Владислав Горанов, който опровергава твърденията на Министерството на околната среда и водите. В отговора на министъра на финансите се казва, че за периода 2014-2019 г. от трети страни в България са внесени болнични отпадъци в размер на 2,9 тона.", "date": "2020.01.08", "title": "Лъжа е, че в България не е внасян болничен отпадък  "}
{"url": "http://www.cross.bg/bebresh-kmeta-botevgrad-1622212.html", "text": "/КРОСС/ Твърденията на кмета на община Ботевград Иван Гавалюгов, че ВЕЦ \"Бебреш\" е отговорна за ниското ниво на водите в язовир Бебреш, са \"абсолютно неверни и манипулативни\", пише в позиция на фирмата \"Агроинженеринг-90\".ВЕЦ \"Бебреш\" има разрешение от Басейнова дирекция \"Дунавски район\" за ползване на вода за производство на електрическа енергия в размер на 18 милиона куб. метра годишно.По силата на споразумение между \"Агроинженеринг-90\", \"Напоителни системи\" и \"ВиК Бебреш\" от 21 август 2018 г., на ВЕЦ \"Бебреш\" са дадени права да извършва дейност при води до 12.5 метра под преливния ръб на язовир Бебреш. По време на подписването на споразумението \"ВиК Бебреш\" е било 100% общинско предприятие и това обстоятелство е отлично известно на Община Ботевград, пише в съобщението.Същевременно ВЕЦ-ът напълно спря производствената си дейност на 25 септември 2018 г. - преди 470 дни. Оттогава до днес централата е била пускана с цел профилактика на съоръженията общо два пъти - от 20 до 28 май и от 18 до 24 юни 2019 г., като за целта е използвала и заплатила водни количества в размер на 749,6 хиляди куб. м. посочват собствениците на съоръжението.В деня, когато централата приключи своята втора профилактика 24 юни 2019 г., нивото на водите в язовир Бебреш е било 8.9 метра под преливния ръб. Днес, 196 дни по-късно, през които ВЕЦ \"Бебреш\" не е работила и не е използвала нито литър вода, това ниво е 18 метра под преливния ръб на язовира, се подчертава в съобщението.Вчера Специализираната прокуратура се самосезира след изявления на кмета на Ботевград Иван Гавалюгов за потенциална скорошна водна криза в града.Според изложените в публикациите данни, при сегашните налични водни количества от полезния обем на язовир Бебреш (основен водоизточник на Ботевград) и сегашния приток и отток, вода за питейно-битово снабдяване на града ще има за още около 6 седмици. Останалите налични водоизточници не могат да задоволят нуждите на ботевградчани, пишат от прокуратурата.Според кмета Иван Гавалюгов причина за потенциалната водна криза в града е не само остарялата ВиК мрежа, но и действащата от 2014 г. частна ВЕЦ \"Бебреш\", собственост на дружеството \"Агрохолд\" с управител бившия кмет на Правец Васил Златев. Според цитираните думи на кмета на Ботевград тази централа \"работи извън обхвата на своето разрешително\", се посочва още в съобщение от прокуратурата.Източник: БТА  ", "date": "2020.01.08", "title": "ВЕЦ \"Бебреш\" отхвърля обвиненията на кмета на Ботевград, че източва язовир Бебреш "}
{"url": "http://www.cross.bg/prezident-erdogan-irak-1622214.html", "text": "/КРОСС/    Вече никой не е в състояние да плаща за това. Нито една страна няма  право да хвърля в огъня никоя от страните\", каза Ердоган на  тържественото откриване на \"Турски поток\" в Истанбул, в което участваха  заедно с руския президент Владимир Путин, а техни гости бяха българският  премиер Бойко Борисов и сръбският президент Александър Вучич. \"Уважаеми  гости, както и вие следите в последно време в региона се развиват  различни събития, които ни напрягат. Нашият партньор САЩ, а също така и  нашият съсед Иран - можем да говорим, че вече са в конфликт.\", заяви  Ердоган.    Готови сме да направим всичко възможно, за да бъде обезпечена  териториалната цялост на Ирак и развитието им като съседи.\", допълни още  президентът на Турция. Затова, подчерта турският президент, са готови  да направят всичко възможно да бъде обезпечена териториалната цялост на  Ирак и устойчивото развитие на страната. \"Нито Ирак, нито Либия, нито  останалите страни в залива не трябва да се превръщат в зона на  конфликт\", категоричен беше той.  Ердоган допълни, че с руския президент Владимир Путин вече провеждат  телефонни разговори с ръководители на различни страни и ще поддържат  непрестанен диалог в усилията им да намалят напрежението в Близкия  изток.  Той предупреди, че крайбрежната траектория на Турция е най-голяма и не  може да се предприема нещо без нейно знание. \"Ние имаме най-дългото  крайбрежие в Средиземно море и Турция има право на мнение по всеки един  проект. Нито един проект, който игнорира нашите интереси в Средиземно  море, няма да успее\", предупреди Ердоган. ", "date": "2020.01.08", "title": "Ердоган: Градовете на Ислямската цивилизация се превърнаха в руини, изморени сме "}
{"url": "http://www.cross.bg/letisiya-tzveta-sinyo-1622215.html", "text": "/КРОСС/ Кралицата на Испания Летисия Ортис облече уникална дълга рокля, тип смокинг, в цвета на 2020 година - класическо синьо.Преди месец специалисти от американския Институт за цвета \"Пантон\" определиха главния цвят за 2020 година.\"Неувяхващият и неизменен оттенък на синия Пантон 19-4052 Класическо синьо е елегантен със своята семплост. Той се възприема като цвят на спокойствието и внушава мир и покой в човешката душа\", оправдаха избора си специалистите.Те изтъкнаха, че винаги може да се разчита на класическото синьо. Нюансът ни напомня за безкрая на вечерното небе и ни подбужда да излезем от рамките на обикновеното.От рамките на обикновеното винаги излиза и кралица Летисия с тоалетите и визията си. ", "date": "2020.01.08", "title": "Кралица Летисия облече фамозна рокля в цвета на 2020 "}
{"url": "http://www.cross.bg/bili-doma-kushtata-1622217.html", "text": "/КРОСС/ Семейството от Атланта намери дома си в окаяно състояние след завръщане от зимна ваканция. Жилището било опустошено от необичаен заподозрян - катерица, съобщи Асошиейтед прес.Кари и Дъстин Дрийс купили първия си семеен дом преди месец в скъпия квартал Бъкхед и седмица по-късно заминали на гости у роднини. Докато били във ваканция, алармата в къщата им се включила, но приятели ги успокоили, че няма следи от взлом по прозорците и вратата.Когато двойката се върнала у дома, открила къщата в пълен безпорядък. Подовете били издрани, первазите били изгризани, а от кухненската чешма течала вода.За поразиите била отговорна катерица, която паднала през комина. Като се оказала затворена в къщата, тя драскала в отчаяни опити да се измъкне навън. Животинката си направила гнездо на дивана в дневната.\"Първоначално се притеснихме, но после си казахме: \"Нали за ситуации като тази имаме застраховка?\", разказа Кари Дрийс.Застрахователят на семейството \"Мъркюри иншурънс\" обаче ги уведомил, че няма да поеме разходите по ремонта, защото \"катерицата е гризач\", а щетите от тях не се покриват от полицата. Представител на компанията дори уточни пред местни медии, че това изрично е посочено в договора.\n\t\t\t\t\t", "date": "2020.01.08", "title": "Катерица опустоши дома на американско семейство (видео) "}
{"url": "http://www.cross.bg/ilyuziite-vsichko-myzeyat-1622216.html", "text": "/КРОСС/ От 26 декември насам в София вече има място, където всичко е възможно. Музеят на илюзиите - едно нестандартно и вълшебно пространство, което разчупва въображението - отвори врати за любителите на магията. Или пък за тези, които просто искат да видят научни експерименти, представени по атрактивен начин.Музеят има няколко зали: историческа, в която могат да се видят репродукции на китайски огледала, смятани за едни от първите, които създават илюзията за изкривена реалност; зала с оптически илюзии, които обръщат всичко с главата надолу и стая с фосфорен тапет, където хората могат да рисуват със светлина или пък да оставят отпечатък на сянката си върху стената.В първия у нас музей на илюзиите има над 50 експоната. Сред тях са цветното колело на Нютон, диска на Ойлер и литофон. Посетителите му имат възможност да пипат всичко и да се снимат с всичко. Любопитната колекция може да бъде разгледана от всеки. При това всяка седмица без почивен ден.Музеят на илюзиите е част от европейска група музеи, основана в Литва. ", "date": "2020.01.08", "title": "В София вече има Музей на илюзиите "}
{"url": "http://www.cross.bg/profesor-sokerov-teofan-1622200.html", "text": "/КРОСС/ Почина професор Теофан Сокеров, съобщиха от Съюза на българските художници. Той е един от най-известните и значими съвременни български художници. Творчеството му е многолико и богато.През 1969 г. завършва Художествената академия - живопис при проф. Илия Петров, и се установява в родния си град Ловеч. В периода 1971 - 1982 г. е председател на Представителството на СБХ в града. По-късно се премества трайно в София.Преподавател е по живопис в НХА, от 1994 г. е професор в академията.Работи в сферата на живописта, рисунката, монументалните изкуства, скулптурата. Участва в множество представителни изложби на българско изкуство в чужбина.Автор е на художествено оформление и стенописи в Патриаршеската църква, Царевец, Априловската гимназия в Габрово, Дом-паметник на връх Бузлуджа, Националния музей „Земята и хората\", Националния дворец на културата, Мозаечни пана в Музей „Васил Левски\", Съдебната палата и много други.Професор Теофан Сокеров е лауреат на престижни награди за живопис - „Владимир Димитров-Майстора\" през 1979 и 1982 г., на „Захари Зограф\" през 1984 и „Илия Петров\" през 1985 г.Поклон пред светлата му памет! ", "date": "2020.01.08", "title": "Почина художникът професор Теофан Сокеров"}
{"url": "http://www.cross.bg/provede-plovdiv-fenove-1622203.html", "text": "/КРОСС/ Приятели и фенове на „Ботев\" (Пловдив) изпратиха Тоско Бозаджийски. Над 1000 души се събраха  на поклонението на футболния фен в Пловдив, което се проведе в църквата  „Свето преображение Господне\".На поклонението присъства кметът на Пловдив Здравко Димитров. Лично пловдивският митрополит Николай проведе опелото.28-годишният младеж загина при нападение на гръцки фенове в Солун. ", "date": "2020.01.08", "title": "Над 1000 души изпратиха футболния фен, убит в Солун"}
{"url": "http://www.cross.bg/seriala-groznata-beti-1622204.html", "text": "/КРОСС/ Силвио Орта, сценарист и изпълнителен продуцент на сериала \"Грозната Бети\", беше намерен мъртъв в Маями на 45-годишна възраст, съобщиха DarikNews.bgНегов представител е потвърдил новината, отказвайки да говори за причината за смъртта.По непотвърдена информация той се е самоубил.Силвио Орта работи по сериала \"Грозната Бети\" за четирите му сезона от 2006 г. до 2010 г. Звездата на сериала Америка Ферера каза, че е \"шокирана и съсипана\" от новината. ", "date": "2020.01.08", "title": " Създателят на сериала „Грозната Бети“ е открит мъртъв"}
{"url": "http://www.cross.bg/shofyor-ypravitel-litze-1622205.html", "text": "/КРОСС/ Баневи ползвали шофьор за подставено лице - това бе една от тезите на прокуратурата по време на поредното заседание по делото срещу бизнесмена, съпругата му и майка му в Специализирания наказателен съд. В рамките на заседанието подробно бе разпитан свидетелят Венцислав Генов, който разказа пред съда, че е работил като охрана и шофьор за семейство Баневи, а на по-късен етап бил назначен като управител на едно от дружествата на фамилията.Мъжът призна, че не разбирал нищо от бизнес, но подписвал документи като управител. Получавал обаче заплата на шофьор.\"Това лице е било вписано за управител на едно от дружествата и е изключително важен свидетел, за да се установи по какъв начин е било взимано решение кой да бъде управител, дали реално са се извършвали дейности от управителя или за такива са били използвани подставени лица, които само да подписват документи\", коментира прокурор Мария Дойчева.\"Нищо ключово няма в свидетеля. Обясни какво е работил. Дружеството е собственост на Банев и той може да назначава когото си иска. Свидетелят не можеше да си спомни доста неща, станали преди 5 години\", каза адвокатът на Николай Банев Ивета Анадолска.Следващото заседание отново ще продължи с разпит на свидетели, които са общо 175. ", "date": "2020.01.08", "title": "Прокуратурата: Баневи ползвали шофьор за подставено лице"}
{"url": "http://www.cross.bg/bilyal-leva-igrata-1622211.html", "text": "/КРОСС/ Запознайте се с Билял Яхяоглу, който спечели впечатляващата сума от  в играта ! Знаменателното събитие се случва навръх Йордановден в една от най-късметлийските точки на  - родопското село Мост.39-годишният Билял се отбива в местния пункт на „Евробет\" с някакво „шесто чувство\". Той има странното усещане, че точно днес ще спечели. И решава да пробва късмета си с талон в играта „Еврошанс\". Залага на 10 случайно избрани числа, които 5 минути по-късно му носят шестцифреното щастие.„В първия момент, когато всички 10 числа се появиха на монитора, направо полудях и буквално онемях от вълнение. Няколко пъти проверявах талона, за да се убедя в печалбата си.\", разказва с радост Билял.Щастливецът завършва висшето си образование в чужбина, където живее дълги години, но силната връзка със семейството и родното му място се оказват притегателната сила, която го връща отново в България.И сега, години по-късно, той има шанса да държи в ръцете си чек на „Еврошанс\", на който е изписана сумата от 200 000 лева.Тегленията на играта  можете да следите в пунктовете на  и на . Забавлявайте се и с мобилното приложение, което можете да свалите от този .", "date": "2020.01.08", "title": "Късметлия спечели 200 000 лева от играта „Еврошанс“ "}
{"url": "http://www.cross.bg/otpadutzi-vnos-strani-1622206.html", "text": "/КРОСС/ България не е разрешавала внос на болнични отпадъци нито от трети страни, нито от ЕС. Това става ясно от съобщение на Министерството на околната среда и водите. То е в отговор на изявления на лидера на БСП Корнелия Нинова, в които се казва, че министърът на околната среда и водите е предоставил писмо с информация за 734 000 тона отпадъци за последните 5 години, внесени от трети страни, включително болнични, които най-вероятно ще бъдат изгорени.Министърът на околната среда и водите не е предоставял с писмо такава информация. Информацията е предоставена от министъра на финансите, в отговор на парламентарно питане за внос на редуцирано гориво, болнични отпадъци и отпадъци от фармацевтични производства в т.ч. утайки и мицели от трети страни за периода 01.08.2014 г. до 28.08.2019 г. Отговорът на министъра на финансите е публично достъпен на сайта на парламента на следния линк: https://parliament.bg/pub/PK/363460954-06-911.pdfВ него прецизно е отбелязано: „Информирам Ви, че не съществува пълно припокриване в обхвата на терминологията, използвана за целите на тарифното класиране на стоките в митническата дейност и тази, използвана във връзка с управлението на отпадъците. Идентификацията и класификацията на отпадъците при внос/износ се базира на различни правила, поради което не трябва да се счита, че стоките, декларирани за внос и класирани съгласно комбинираната номенклатура в посочените по-горе тарифни номера автоматично представляват „отпадък\" по смисъла на §1 т.17 от Допълнителните разпоредби на Закона за управление на отпадъците (ЗУО) и съответно са обект на мерките на Регламент (ЕО) №1013/2006 относно превози на отпадъци\". Това важно уточнение означава, че в предоставената информация за 734 хил. тона отпадъци за последните 5 год., внесени от трети страни, влизат и стоки, които не са отпадъци по смисъла на ЗУО.По този повод МОСВ изиска и получи подробна информация от Агенция „Митници\". В информацията категорично няма данни за внос на болнични отпадъци и РДФ горива. При преглед на данните се потвърди, че има стоки, които не са отпадъци по смисъла на ЗУО. Например металите присъстват като отпадъци и като готови метални изделия, включително машини и резервни части за машини. В голямата си част тези, които са отпадъци по ЗУО, всъщност са ценна суровина, захранваща български рециклиращи предприятия, металургичната, хартиено-целулозната и стъкларската промишлености, производство на батерии и акумулатори.Министърът на околната среда и водите в писмо изх. №02-00-92/18.11.2019 г. в отговор на парламентарно питане относно внос на отпадъци от трети страни, категорично декларира, че битови отпадъци, РДФ горива, болнични отпадъци и отпадъци от фармацевтични производства, в т.ч. утайки и мицели подлежат на процедура на предварителна писмена нотификация по Регламент (EО) №1013/2006. Той подчерта, че за периода от 01.08.2014 г. до 28.08.2019 г. не са издавани нотификации за внос на описаните по-горе отпадъци за третиране в циментовите заводи или в топлоелектрическите централи на Република България. Не са издавани нотификации за внос на болнични отпадъци и от страни от ЕС.Видно от гореизложеното, г-жа Нинова въвежда в заблуждение българската общественост и провокира напрежение и всява страх относно вноса на отпадъци в момент, когато на европейско ниво се поощрява кръговата икономика, рециклирането и оползотворяването на отпадъци и стимулирането на пазара на вторични суровини. ", "date": "2020.01.08", "title": "МОСВ: България не е разрешавала внос на болнични отпадъци от трети страни или ЕС"}
{"url": "http://www.cross.bg/potok-tyrski-tyrtziya-1622213.html", "text": "/КРОСС/ Руският президент Владимир Путин и турският президент Реджеп Тайип Ердоган определиха \"Турски поток\" като исторически проект. Двамата откриха днес официално газопровода в Истанбул.Руският президент Путин отбеляза, че сътрудничеството между Русия и Турция вече дава ползотворни резултати. Той определи \"Турски поток\" като уникален проект. По думите му този газопровод ще даде положително влияние не само върху Турция, но и за ползвателите на природен газ в Европа.Владимир Путин изтъкна, че \"Турски поток\" е построен по иновативна технология. Той посочи, че по дъното на Черно море са се полагали по 6 км тръби на ден. Руският президент благодари на турския си колега, че е проявил политическа воля и е отстоявал турските интереси.Турският президент Реджеп Тайип Ердоган определи \"Турски поток\" като уникален проект от енергийна гледна точка за Турция. По думите му от газопровода ще се възползват над 53 млн. европейски потребители.Проектът \"Турски поток\" свързва директно Руската федерация с газотранспортната мрежа на Турция. Дължината на морския участък на \"Турски поток\" е 930 км през Черно море - от Анапа в Русия до Къйъкьой в Турция. Максималната дълбочина на тръбите е до 2200 м във водите на Черно море. ", "date": "2020.01.08", "title": "Путин и Ердоган нарекоха \"Турски поток\" исторически проект (СНИМКИ) "}
{"url": "http://www.cross.bg/prokyratyra-petrich-proizvodstvo-1622207.html", "text": "/КРОСС/ Вчера, 07.01.2020 г., около 13:30 ч., по време на битов скандал между двама братя близнаци (на 52 години) в дома им в с. Ключ, община Петрич, единият от мъжете - Л.Н. е тежко пострадал. Нападателят - Р.Н., под влияние на алкохол му нанесъл удар с нож в областта на корема, съобщиха от пресцентъра на Апелативната прокуратура в София.По случая е било образувано досъдебно производство под наблюдението на Районна прокуратура - Петрич. Извършителят на престъпното деяние - Р.Н., е бил задържан с постановление на прокурор за срок до 72 часа.Пострадалият Л.Н. е починал тази сутрин в болнично заведение, в резултат на нанесената му телесна повреда.Предстои материалите по образуваното наказателно производство да бъдат изпратени до Окръжна прокуратура - Благоевград по компетентност. ", "date": "2020.01.08", "title": "Брат уби близнака си след скандал в с. Ключ"}
{"url": "http://www.cross.bg/kilometra-grad-magnityd-1622191.html", "text": "/КРОСС/ Две земетресения разлюляха Иран в близост до атомната електроцентрала в Бушер, съобщава Американската служба за геоложки проучвания.Земетресенията са с магнитуд 4,9 и 4,5 по скалата на Рихтер. Първото е станало в 2:20 часа централно гринуичко време. Епицентърът е на 10 километра югоизточно от град Боразджан, а огнището е на дълбочина 10 километра.Второто земетресение с магнитуд 4,5 е регистрирано в 3:19 ч. Епицентърът е разположен на 17 километра югоизточно от град Боразджан, а огнището е също на дълбочина 10 километра. ", "date": "2020.01.08", "title": "Две земетресения разтърсиха Иран в близост до атомната централа в Бушер"}
{"url": "http://www.cross.bg/razvitie-kmetut-nikolova-1622189.html", "text": "/КРОСС/ Предвиждаме всеки един от шестте района за планиране от ниво 2, да разполага с бюджет за финансиране на проекти през новия програмен период (2021-2027г). Той ще бъде с възможност за осигуряване на средства за взаимно допълващи се инвестиции в различни сектори, които имат общ ефект върху територията и добавена стойност за икономическото развитие.Това съобщи заместник-министърът на регионалното развитие и благоустройството Деница Николова, която проведе среща с представители на Националното сдружение на общините в Република България. Срещата бе по инициатива на сдружението и в нея се включиха изпълнителният директор- Силвия Георгиева, кметът на община Троян - Донка Михайлова, кметът на община Карнобат - Георги Димитров, кметът на община Ботевград - Иван Гавалюгов, кметът на община Гоце Делчев - Владимир Москов, кметът на община Свиленград - Анастас Карчев и кметът на община Харманли Мария Киркова.Зам.-министър Николова обясни, че бюджетът ще бъде формиран чрез ресурс, предоставен от всички оперативни и секторни програми - за регионално развитие, за развитие на селските райони, околна среда, човешки ресурси, иновации и конкурентоспособност, образование и наука, електронно управление. По този начин ще осигурим на всички населени места достъп до европейско финансиране.Заместник-регионалният министър подчерта, че приоритет на българското правителство е в новия програмен период фокусът на интервенции с европейски средства да е върху цялата територия на страната, а чрез предложения модел ще се възползваме максимално от европейските програми, ще обхванем по-голяма част от населението, ще бъдем по-гъвкави в инвестициите и с повече възможности да постигнем по-високо развитие.С представителите на местната власт зам.-министър Николова обсъди и възможностите за промяна на критериите, по които териториите се делят на „селски\" и „градски\" и получават финансиране, съответно от програмата за развитие на селските райони и програмата за развитие на регионите.Според националната дефиниция всички общини, чиито  центрове са с население под 30 000 души са бенефициенти на Програмата за развитие на селските райони, а всички надвишаващи този показател  - на регионалната програма.Зам.-министър Николова посочи, че по предложение на МРРБ в преговорния процес се обсъжда вариант за намаляване на този критерий и допустими бенефициенти на програмата за регионално развитие да са общините, чиито центрове са с население над 20 000 души. Един от аргументите е тенденцията за намаляване на населението. По този начин се търси баланс на подкрепата между брой населени места и обхват на територията в двата източника на финансиране.В допълнение, в обхвата на програмата се предвижда да бъдат включвани целите територии на общините, не както досега само градските центрове.„За да нямаме „бели петна\" направихме много голяма крачка, обединявайки възможния ресурс за финансиране на проекти в районите от ниво 2, давайки възможност за по-голямо икономическо развитие на градовете с различни мерки. Общините -малки, средни и големи, ще могат да се  кооперират и съвместно да направят  концепция, ориентирана с фокус към икономическото развитие на определена целева територия, което открива много повече възможности спрямо изминалите два програмни периода\", коментира още зам.-министър Николова.Тя информира кметовете, че около края на месец март ще бъдат представени   окончателен проект на новата  програма за развитие на регионите, както и допълнителни указания за подготовка на концепции, на база на които и местните власти ще могат да започнат подготовка на проектни идеи.Дискусията и диалогът с  местните власти ще продължи за намиране на най-балансираното решение за обхват на територия с ефект изпълнението на регионална политика на страната.  ", "date": "2020.01.08", "title": "Деница Николова: МРРБ предлага общинските центрове с население над 20 000 души да бъдат бенефициенти по ОПРР "}
{"url": "http://www.cross.bg/potok-bulgariya-borisov-1622192.html", "text": " /КРОСС/ Събитието се ръководи лично от президента Реджеп Тайип Ердоган, който е поканил персонално и високопоставените си гости - българския премиер Бойко Борисов, президентът на Русия Владимир Путин и сръбския държавен глава Александър Вучич. Заедно с Борисов в Истанбул са министърът на финансите Владислав Горанов, министърът на икономиката Теменужка Петкова и изпълнителният директор и член на УС на \"Булгартрансгаз\" ЕАД Владимир Малинов. Премиерът Бойко Борисов ще вечеря с руския президент Владимир Путин в Истанбул след церемонията по откриване на \"Турски поток\", съобщи самият той пред медиите в самолета на път за мегаполиса. Очаква се разговорът да е тежък. От страна на САЩ не е имало никаква интервенция да не ходи в Истанбул, подчерта той. Борисов изрази убеденост, че след година визите за САЩ ще паднат. Прокурор Джесика Ким, която идва да ни помага в областта на правосъдието, ще ни съветва за индивидуалнта конституционна жалба. В САЩ на година имало по 14 хиляди жалби, от кото системата на случаен принцип избира десетина. Нещо подобно се обмисля и за България.Очакванията за тежък разговор с Владимир Путин идват след острата критика на руския президент срещу България от 4 декември 2019 г, когато той обвини София, че забавя изпълнението на продължението на газопровода \"Турски поток\" на своя територия. Тогава Путин предупреди, че Русия ще намери други възможности за реализацията на \"Турски поток\", ако България не иска. \"Сръбският участък на газопопровода от границата на България до Унгария е почти готов. Около 90% вече са положени тръбите, 80% от тях са почти готови. Това, което ние виждаме, независимо от многократните заявления и многократните молби от руска страна за обезпечение на доставките на нашия газ през Турция към България, виждаме, че българската страна, колкото тъжно и странно да звучи, съзнателно забавя реализацията на проекта на своя територия. Искам да кажа директно и публично - много пъти ръководството на България се е обръщало с молби, след като те провалиха \"Южен поток\", да реализират \"Турски поток\" на всяка цена. И тук, явно под натиска отстрани, те извършват дейностите, без да бързат. Ще видим как ще продължи реализацията на този проект на българска територия. Ако българите, не българите, а българското ръководство не иска, ще намерим други пътища за реализиране на нашите възможности през Южна Европа\". Още същия ден Борисов реагира нервно: \"Путин не е информиран правилно. Към 160-170 км вече има построени, изкопани и се полагат тръби. Ние, за разлика от Сърбия, Турция и Русия, спазваме правилата на ЕС. Правим това, за да не стане като с \"Южен поток\". Ние по-бързо от това - по 4-5 км на ден, не можем да направим\".Церемонията се излъчва на живо в профила на премиера във ФБ", "date": "2020.01.08", "title": "Борисов се нареди до Ердоган, Путин и Вучич за старта на „Турски поток“ "}
{"url": "http://www.cross.bg/sanches-premier-kletva-1622193.html", "text": "/КРОСС/ Социалистът Педро Санчес положи днес клетва като премиер на Испания пред крал Фелипе Шести - ден след като получи вот на доверие в парламента като лидер на безпрецедентна коалиция с радикалната лява коалиция \"Унидас Подемос\", предаде Франс прес.Санчес се закле да спазва конституцията по време на церемония в кралския дворец Сарсуела, но не върху Библията и кръста. Той направи същото, както при идването си на власт през юни 2018 г., когато стана първият испански премиер, положил клетва без използването на религиозни символи, откакто демокрацията в страната бе възстановена през 1977 г.Сега социалистът Санчес предстои да състави своето правителство. Това ще е първият коалиционен кабинет след края на диктатурата на Франко през 1975 г.Испанската социалистическа работническа партия на премиера съобщи, че новото правителство ще бъде представено следващата седмица, въпреки че първоначално се очакваше това да се случи още тази седмица, отбелязва АФП.", "date": "2020.01.08", "title": " Социалистът Педро Санчес положи клетва като премиер на Испания пред краля"}
{"url": "http://www.cross.bg/borisov-tyrtziya-premierut-1622195.html", "text": "/КРОСС/ Премиерът Бойко Борисов разговаря с президента на Русия Владимир Путин, с президента на Турция Реджеп Тайип Ердоган и с държавния глава на Сърбия Александър Вучич преди старта на тържествената церемония по откриването на газопровода „Турски поток\" в Истанбул.Българският премиер отбеляза пред руския държавен глава напредъка по реализацията на проекта „Балкански поток\". Премиерът Борисов изтъкна пред Путин свършената работа по участъците от разширението на газопреносната инфраструктура от българо-турската граница до българо-сръбската.Министър-председателят Бойко Борисов посочи пред руския президент, че компании от Саудитска Арабия, Италия и Турция работят по трасето на строящата се газопреносна инфраструктура у нас.Газопроводът е с обща дължина 474 км, с диаметър 1220 мм и максимално работно налягане от 7,5 мегапаскала. Трасето на газопровода преминава през землищата на 34 общини на територията на 11 области. Към настоящия момент проектът се изпълнява на територията на 4 области - Плевен, Ловеч, Враца и Монтана.Премиерът Борисов благодари на турския президент Реджеп Тайип Ердоган за поканата за участие в церемонията по откриването на „Турски поток\". Турция е непосредствен съсед на България, наш съюзник в НАТО и важен партньор на ЕС при справянето с основни предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията, икономиката.", "date": "2020.01.08", "title": "Борисов обсъди с Путин реализацията на „Балкански поток“ (СНИМКИ)"}
{"url": "http://www.cross.bg/vodosnabdyavane-narysheno-mesta-1622194.html", "text": "/КРОСС/ 116 951 души живеят в места с нарушено водоснабдяване. Това показват актуалните данни на ВиК операторите в страната към 30.12.2019 година. На воден режим са жители на 5 града  (83 037 засегнати)  и  99 села  (33 914 засегнати жители).Най-много от тях са в Перник - 73 111, като общо за областта засегнатите от нарушено водоснабдяване са 81 969 души, живеещи в 2 града (Перник и Батановци) и 17 села.Другите населени места на воден режим са в областите Търговище, Шумен,  Сливен Велико Търново, Ловеч,   Монтана,  Бургас, Габрово и  Кюстендил.Основната причина за нарушеното водоснабдяване е намаленият дебит на водоизточниците. ", "date": "2020.01.08", "title": "Близо 117 000  души са засегнати от нарушено водоснабдяване"}
{"url": "http://www.cross.bg/kasa-zdravnata-godishna-1622196.html", "text": "/КРОСС/ От Министерство на здравеопазването заявиха пред \"Хоризонт\", че няма нормативни пречки Здравната каса да плати животоспасяващата диетична храна на 20-годишната Кристина Петрова от Добрич. Момичето е с рядко заболяване и не може да живее без специфичната храна, носпоред правилата на Касата подобни скъпоструващи продукти се отпускат само до 18-годишна възраст.Че по въпроса има нормативен пропуск, заявява и управителят на Здравната каса в писмо до министъра на здравеопазването.Още през 2018 г. Министерството на здравеопазването препоръчва на Здравната каса да включи диагнозата \"пропионова ацидемия\" в списъка, по който тя заплаща диетични храни за специални медицински цели и за лица над 18 години, съобщиха от МЗ. Оттам допълват, че заболяването на Кристина е включено в този списък с решение от 11.03.2019 , а е обнародвано в Държавен вестник на 03.05.2019 г.Пред \"Хоризонт\" проф. Радка Тинчева, член на Националния консултативен съвет за редки болести към МЗ, заяви, че от няколко месеца имат проблем и с пациенти с други редки заболявания:\"Имаме този проблем вече от няколко месеца. Аз не зная откъде се е появило това ограничение, което фигурира в Касата до 18 години, защото вече имаме проблеми с пациенти с дефекти в аминокиселинната обмяна, фенилкетонурия, пропионова ацидемия, които трябва да получават тези храни и след 18-годишна възраст\".Според управителя на Здравната каса проблемът е в това, че съгласно законовата уредба НЗОК заплаща само за деца лекарствени продукти и диетични храни за специални медицински цели, извън обхвата на задължителното здравно осигуряване.След като навършат 18-годишна възраст, няма предвидена правна възможност за заплащане на лечението от страна на НЗОК.Изключение правят децата с онкологични заболявания.Очаква се решение по възникналия казус. ", "date": "2020.01.08", "title": "Нормативен пропуск пречи НЗОК да плаща за животоспасяваща диетична храна "}
{"url": "http://www.cross.bg/borisov-vychich-potok-1622198.html", "text": "/КРОСС/ Развитието на транспортната и енергийната инфраструктура беше акцент в срещата на премиера Борисов и сръбския президент Александър Вучич. Двамата разговаряха в Истанбул преди началото на церемонията по откриването на газопровода „Турски поток\".Премиерът Борисов изтъкна ползотворното сътрудничество в областта на енергетиката между българската и сръбската страна. Българският министър-председател информира Вучич за постигнатия напредък на дейностите по разширение на газопреносната инфраструктура от турско-българската до българо-сръбска граница. Борисов отбеляза, че реализацията на проекта „Балкански поток\" ще осигури възможност за доставки на природен газ от различни източници на конкурентни цени както за България, така и за съседните страни и за региона на Югоизточна Европа. От своя страна президентът Вучич също потвърди, че сърбите ще наричат проекта „Балкански поток\". „Това са нашите газоразпределителни мрежи. България има газов хъб, Сърбия има и ние си обменяме газ в двете посоки. Правим за следващите 20-30-50-години диверсификация и възможност всичко да пътува\", отбеляза българският министър-председател.Премиерът Бойко Борисов посочи още, че АМ „Европа\" се строи за Сърбия. „Единият лот до лятото ще е готов, по другия текат процедурите\", заяви Борисов. През месец ноември миналата година премиерът Борисов посети Сърбия, където заедно с президента Александър Вучич участваха в официалната церемония по откриването на автомагистралния участък по Коридор №10 от българската граница до Ниш.   ", "date": "2020.01.08", "title": "Транспортни проекти обсъждаха Вучич и Борисов в Истанбул"}
{"url": "http://www.cross.bg/iziskvaniyata-narysheniya-teritoriyata-1622197.html", "text": "/КРОСС/ БАБХ насочи за унищожаване 44 кг и 700 гр. мед за нарушения при етикетирането. Търговци в страната ще трябва да доказват произхода на още 62,77 кг мед, които не са били придружени от документите, изисквани по регламент, некоректно етикетирани и без идентификационна маркировка.Издадени са 3 предписания на територията на ОДБХ Кюстендил, Русе и София област за некоректно етикетиране, липса на идентификационна маркировка и етикет. Съставени са 9 акта за установяване на административни нарушения, включително за липса на регистрация на обекта като търгуващ с храни.На територията на две Областни дирекции по безопасност на храните (ОДБХ)  Кюстендил и Сливен са констатирани нарушения при етикетирането на мед, съгласно изискванията на чл. 5 от Наредба № 26 от 14.10.2010 г. , т.е. липсва страна на произход, която задължително трябва да бъде изписана на етикета на пчелния продукт.Нарушенията са открити при тематичните проверки, които Агенцията проведе по Заповед на изпълнителния директор в периода 16.12.2019 г. до 03.01.2020 г. Контролът целеше да провери съответствието на етикетирането на пчелен мед и пчелни продукти с изискванията на Регламент (ЕС) № 1169/2011 за предоставяне на информация за потребителите, като особено внимание се обърне на посочването на страната на произход, където е бил добит медът - задължително изискване на чл.5 от Наредбата за изискванията към пчелен мед, предназначен за консумация от човека.На територията на цялата страна са проверени общо 736 търговски обекта, от тях 529 за търговия на дребно, 67 - на едро, 140 обекта за обществено хранене.   ", "date": "2020.01.08", "title": "БАБХ унищожава 44 кг мед без етикети, още 63 кг са без доказан произход"}
{"url": "http://www.cross.bg/hemys-ti-dvete-1622199.html", "text": "/КРОСС/ Утре - 9 януари, от 10 ч. до 12:30 ч. на три пъти за около 5 минути ще бъде ограничено движението в двете посоки по автомагистрала „Хемус\" в 400-метров участък между 13-ти и 14-ти км. Трафикът се спира поради планов ремонт на електропроводи, извършвани от ЧЕЗ. Преминаването в отсечката на АМ „Хемус\" ще бъде спряно в двете посоки за около 5 минути между 10 ч. и 10:30 ч., между 11 ч. и 11:30 ч. и между 12 ч. и 12:30 ч. През останалото време от 10 ч. до 12:30 ч. движението ще се осъществява в активните ленти на двете платна на АМ „Хемус\", а изпреварващите ленти ще бъдат затворени.  Поради извършваните дейности скоростта на движение се ограничава до 30 км/ч в участъка от 11-ти до 14-ти км на АМ „Хемус\" в посока Ботевград и от 16-ти до 13-ти км в посока София. Необходимо е шофьорите да карат с повишено внимание, като спазват стриктно поставената сигнализация и указанията на „Пътна полиция\".  ", "date": "2020.01.08", "title": "Шофьорите да се движат с повишено внимание в района на 13-ти км на АМ „Хемус“"}
{"url": "http://www.cross.bg/profesionalna-gimnaziya-kandidatstvane-1622180.html", "text": "/КРОСС/ Нови седем общински и държавни професионални гимназии ще бъдат обновени и преоборудвани с финансиране по управляваната от Министерството на регионалното развитие и благоустройството по Оперативна програма „Региони в растеж\" 2014-2020 г.  Близо 8 млн.лв. са допълнително предвидените средства за ремонт и ново обзавеждане на професионалните училища от национално и регионално значение, осигурени от спестен ресурс и одобрено допълващо финансиране. В тази връзка Управляващият орган на програмата публикува за публично обсъждане  проект за изменение на процедурата „Подкрепа за професионалните училища в Република България\" по приоритетна ос 3 „Регионална образователна инфраструктура\" на Оперативна програма „Региони в растеж\" 2014-2020 г., по която се осигуряват допълнителните средства.  Целта е да се създадат условия за модерни образователни услуги чрез подобряване на образователната инфраструктура в професионалните училища.Четири от професионалните гимназии са с в направление ветеринарна медицина, горско стопанство и растениевъдство и животновъдство. С проекти  могат да кандидатстват общините Берковица - за  Лесотехническа професионална гимназия, Две могили - за Професионална гимназия по селско стопанство „К. А. Тимирязев\",  Елхово - за Професионална Гимназия по Механизация на селското стопанство „Ернесто Че Гевара\", Нови пазар  за ремонт на Професионална гимназия по селско стопанство и община Лозница -за Професионална гимназия по ветеринарна медицина и земеделие „Александър Стамболийски\".  Министерството на образованието и науката може да подаде проект за финансиране на ремонтни дейности в  Професионална гимназия по облекло „Ана Май\" в Пловдив и Професионална гимназия по електроника и енергетика- Банско.Проектът на изменение на Насоките за кандидатстване, заедно с приложенията към него, са публикувани на интернет сайта на програмата www.bgregio.eu.   Предложения и коментари могат да се изпращат в срок до 17:30 ч. на 16.01.2020 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020.За публично  обсъждане  е публикуван и проект за изменение на процедурата „Подкрепа за висшите училища в Република България \" по приоритетна ос 3 „Регионална образователна инфраструктура\" на Оперативна програма „Региони в растеж\" 2014-2020.  Целта е да се създадат условия за модерни образователни услуги в сферата на висшето образование чрез обновяване на материалната база, осигуряване на съвременно оборудване и обзавеждане на висшите училища. Изменението на Насоките за кандидатстване по процедурата се осъществява с цел да бъде поканен да кандидатства с проектно предложение Тракийски университет - Стара Загора, определен по процедурата, като първи резервен проект при наличие на финансов ресурс след финансиране на списъка с основните проекти. Предложения и коментари по горепосочените документи могат да се изпращат в срок до 17:30 ч. на 16.01.2020 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020.  Проектът на Насоки за кандидатстване, заедно с приложенията към него, са публикувани на интернет сайта на програмата www.bgregio.eu.  ", "date": "2020.01.08", "title": "МРРБ осигурява близо 8 млн.лв. по ОПРР за ремонт на нови 7 професионални гимназии"}
{"url": "http://www.cross.bg/ydar-hameneii-syuleiimani-1622179.html", "text": "/КРОСС/ \"Удариме шамар на американците по лицето тази нощ с ракетна атака, но само военен удар не е достатъчен\", каза днес иранският върховен лидер Аятолах Али Хаменей, цитиран от Асошиейтед прес и Ройтерс.Той направи изявление към нацията броени часове след нападението срещу военни бази в Ирак, използвани от американските сили. Ракетната атака бе в отмъщение за убийството на най-високопоставения ирански военен, генерал Касем Сюлеймани, при американски въздушен удар в Багдад миналата седмица.Аятолах Хаменей каза, че \"порочното присъствие на САЩ в региона трябва да приключи\", защото то носи \"война, разделение и разрушение\". Той обвини също Вашингтон, че се опитва да премахне ливанското шиитско движение \"Хизбула\", което е съюзник на Иран, за да окаже услуга на Израел.Иранският върховен лидер отново изтъкна заслугите на убития Сюлеймани, когото нарече \"велик, смел воин\" и \"наш скъп приятел\".Изявление след ракетния удар през изминалата нощ направи и иранският президент Хасан Рохани. Той каза, цитиран от агенция Фарс, че Вашингтон може \"да е отрязал ръката\" на генерал Сюлеймани, но в отговор ще бъде отрязан \"кракът\" на Америка в региона. ", "date": "2020.01.08", "title": "Хаменей: Ударихме шамар на американците, но военен удар не е достатъчен "}
{"url": "http://www.cross.bg/radev-rymen-ykrainski-1622181.html", "text": "/КРОСС/ Държавният глава Румен Радев изпрати днес съболезнователно писмо до своя украински колега президента Володимир Зеленский по повод самолетната катастрофа край Техеран, довела до многобройни човешки жертви.В писмото си българският президент изказва съпричастност към болката на опечалените семейства. От мое име и от името на българския народ изразявам искрени съболезнования към Вас, към приятелския украински народ и към близките на жертвите в трагичния инцидент, заявява в писмото си Румен Радев. ", "date": "2020.01.08", "title": "Президентът изпрати съболезнователно писмо на Зеленский заради самолетната катастрофа край Техеран   "}
{"url": "http://www.cross.bg/wizz-aviokompaniyata-putnitzi-1622182.html", "text": "/КРОСС/ Във връзка с текущите събития в Близкия изток Wizz Air уведомява всички свои пътници, че от съображения за сигурност самолетите на авиокомпанията спират да летят над териториите на Ирак и Иран. В тази връзка Wizz Air ще промени маршрутите на изпълнение на полетите си от София до Дубай и от Будапеща до Дубай, но към момента няма отменени полети.По-долу ще откриете и официалното изявление на авиокомпанията, което, моля, да цитирате.„Wizz Air информира всички свои уважаеми пътници, че непрекъснато следи и оценява текущата ситуация и събития в Близкия изток и поддържа връзка със съответните органи. Засега нито един полет на Wizz Air не е отменен, но тъй като настоящата ситуация в региона е тежка, ако обстоятелствата изискват, авиокомпанията, както винаги, ще предприеме всички необходими стъпки, за да гарантира сигурността на своите пътници, екипаж и самолетите, докато изпълнява полетите си до Дубай. Ако има промяна в разписанието на авиокомпанията в резултат на по-нататъшно развитие в региона, засегнатите пътници ще бъдат уведомени чрез email и sms. Сигурността и безопасността остават основен приоритет на Wizz Air.\" ", "date": "2020.01.08", "title": "Wizz Air спира полетите до Иран и Ирак заради събитията в Близкия Изток"}
{"url": "http://www.cross.bg/oled-instalatziya-posetitelite-1622185.html", "text": "/КРОСС/ Традицията на LG Electronics (LG) на CES продължава и тази година, световният лидер при OLED дисплей технологията, ще представи най-новия LG OLED Wave. Това е най-новата инсталация, канеща посетителите в огромния изложителен щанд на LG.Построена с внушително количество гъвкави OLED екрани, спиращата дъха инсталация прави впечатляваща демонстрация на ненадминатите качество и възможност на LG OLED да приемат най-различни форми. Посетителите на щанда на LG на CES 2020 също ще могат да се възхитят от The Fountain, hero зоната вътре в шатрата на LG представлява впечатляващо 3D движещо се шоу от уникални LG SIGNATURE OLED TV R (модел 65RX) сгъваеми дисплеи. Взимащите дъха OLED инсталации са доказателство за лидерството компанията и силата ѝ да създава нови неща и да впечатлява.LG OLED е най-добре развитата технология за дисплеи на глобално ниво. Те предоставят зашеметяваща картина с абсолютно черно и невероятен контраст от всеки ъгъл на гледане. Пиксели, които се включват сами, правят цветовете в изображенията невероятно реалистични. Без необходимост от задна светлина, LG OLED дисплеите са леки и тънки, което позволява на телевизорите да се прилепят максимално близо до стената или дори да са достатъчно гъвкави, за да се сгънат като плакат.Огромната и хващаща вниманието LG OLED Wave е направена от 200 55-инчови LG OLED дигитални екрана (128 релефни и 72 плоски) с огледален завършек. С височина от 6 метра и 25 метра широка, стената ще потопи посетителите на CES в взимащо дъха пътешествие сред природата, както никога до сега не е било виждано на екран. От величествената сила на океаните, през раждането на Северното сияние, LG OLED Wave запълва сетивата с изображения и съраунд на звука и пренася публиката на най-запомнящите се природни събития и места по света. Зрителите дори ще могат да видят какво е да ходиш под вълните на океана.The Fountain удивлява посетителите със синхронизирано представяне на 20 революционни навиващи се OLED телевизора. Тънките като бръснач гъвкави дисплеи показват превъзходството на качеството на изображението, докато се навиват и отвиват в забавна, хореографирана композиция. Навиващия се LG SIGNATURE OLED TV R е единственият телевизор в света, който може напълно да се скрие от погледа прибирайки се напълно в стилната си алуминиева основа, когато не се използва. Футуристичният телевизор дава нова дефиниция на спиралната връзка с заобикалящата го среда и е повратна точка в историята не телевизията.От 2016, OLED инсталациите на LG са задължителна забележителност на международните събития. Първата LG OLED инсталация, представена на CES 2016 с LG OLED Tunnel, се състоеше от екрани подредени във формата на купол и излъчваше сцени от красивото нощно небе и спечели на LG Red Dot награда за пространствена комуникация. Следващата година, Senses of the Future, огромна светлинна инсталация, представена на Модната седмица в Милано спечели миланската награда за дизайн на 2017 за най-добра инсталация, което превърна LG в първата корейска компания да получи такова признание. А миналогодишното LG OLED Falls представено на CES повтори наградата Red Dot за 2019.Посетителите на щанда на LG #11100 на CES в централната зала на Конгресния център в Лас Вегас ще могат да се насладят лично на невероятните инсталации от днес до 10 януари. Следвайте всички вълнуващи съобщения и дейности на CES в LG в социалните мрежи, използвайки #LGCES2020.  ", "date": "2020.01.08", "title": "Посетителите на CES отново смаяни от невероятните ‘WAVE’ и ‘FOUNTAIN’ изложби "}
{"url": "http://www.cross.bg/kraii-dogovori-yslygi-1622187.html", "text": "/КРОСС/ Собствениците на тежкотоварните автомобили над 3,5 тона вече могат да започнат подготовка за оборудване с бордови устройства за нуждите на предстоящото тол таксуване.Един от двата национални доставчика на услуги, подписали договори по новите Общи условия на АПИ - „Интелигентни трафик системи\" АД, премина успешно интеграционните тестове от край до край за оперативна съвместимост с електронната система за събиране на пътни такси за изминато разстояние - тол, оперирана и поддържана от  АПИ. Това дава възможност на дружеството за предварителни регистрации за оборудване на автопарка на превозвачите с бордови устройства, както и да започне подготовка за сключване на договори с тях. Те ще влязат в сила, когато тол системата за товарните превозни средства над 3,5 тона бъде въведена в търговска експлоатация. За днес са насрочени интеграционните тестове от процедурата за оперативна съвместимост и с другия национален доставчик на услуги, който подписа договори по новите Общи условия на АПИ - „Конкорд Смарт Инфраструктура\" АД.Другите два регистрирани национални доставчика на услуги „Телетол\" АД и „Иком\" ООД все още не са подписали договори по новите Общи условия на АПИ. Дружеството „Телетол\" има договор с АПИ за предоставяне на тол услуги по действащите до 29 ноември 2019 г. Общи условия на АПИ, но предстои да потвърди промените в условията. „Иком\" ООД трябва да предостави допълнителни документи за сключване на договор. След подписването на договори двете дружества ще могат да влязат в процедура за интегриране със системата на АПИ.  Процедурата за доказване на оперативна съвместимост за нуждите на тол системата се състои от три етапа. Първият включва оценка на съответствието и разглеждане по допустимост на подадените документи. Вторият етап включва интеграционни тестове от край до край, а третият етап - приложни тестове от край до край с бордови устройства, които ще функционират в реална среда.  ", "date": "2020.01.08", "title": "Превозвачите могат да заявят бордови устройства за нуждите на тол таксуването"}
{"url": "http://www.cross.bg/remontirat-mantineli-po-am-trakiya-1622188.html", "text": "/КРОСС/ До 15 ч. днес движението при км 65 на АМ „Тракия\" в посока София ще се осъществява в активната лента поради ремонт на мантинела.Шофьорите е необходимо да се движат с повишено внимание и съобразена скорост, като спазват пътната сигнализация.Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ.  ", "date": "2020.01.08", "title": "Ремонтират мантинели по АМ Тракия"}
{"url": "http://www.cross.bg/etap-taksi-vinetki-1622218.html", "text": "/КРОСС/ Вчера, 7 януари 2020 г.,  (ИТС АД) премина успешно етап 2  от тестовете за оперативна съвместимост с Електронната система за събиране на пътни такси, оперирана и поддържана от Агенция „Пътна инфраструктура“ (АПИ).С този етап ИТС АД премина съществена фаза на сертифициране и предстои да навлезе във финалния етап 3. Той включва окончателни тестове с бордови устройства, които вече ще функционират в реална среда, с което ще завърши и окончателният процес по сертифициране на ИТС АД като Национален доставчик на услуги за тол таксуване.За преминаване на етап 1 ИТС АД представи изискваните от АПИ документи за предоставяне на услуги за електронно тол таксуване.След преминаването на етап 2, ИТС АД планира да започне предварителни регистрации за оборудване на автопарка на клиентите си с бордови устройства и да ги информира за необходимите стъпки, които трябва да предприемат с цел плавното преминаване от винетки към тол таксуване. Това е част от подготовката за въвеждане на тол системата в търговска експлоатация.ИТС АД ще осъществява услугите за електронно таксуване чрез тол платформата , чиято обновена версия и функционалност предстои да бъде публикувана. Тя ще обслужва не само тежкотоварния трафик, но и закупуването на винетки за леките автомобили. Така ИТС АД ще предостави цялостно решение за отчитане и заплащане на електронни пътни такси – винетки и тол.“Интелигентни Трафик Системи” АД е национален доставчик на услуги за електронно таксуване на пътни такси – електронни винетки и тол такси и официален партньор на АПИ.", "date": "2020.01.08", "title": "“Интелигентни трафик системи” АД успешно премина първите тестове за оперативна съвместимост с АПИ за тол таксуване"}
{"url": "http://www.cross.bg/prane-peralnya-izkystven-1622219.html", "text": "/КРОСС/ На CES®, LG Electronics (LG) представи най-модерната си иновация в прането, използваща изкуствен интелект, за да предостави прецизно пране за оптимални резултати. Носител на награда CES за иновации през 2020 г., новата перална машина LG ThinQ  разполага с двигател със захранвано от изкуствен интелект директно задвижване  (AI DD), заедно със захранваната от AI услуга за активно обслужване на клиенти.AI DD пералнята надгражда 20 години напредък в новаторския мотор Direct Drive на LG, което осигурява както ефективност, така и ефикасност. Новата пералня на LG не само изчислява обема и теглото на всяко пране, но също така използва изкуствен интелект и усъвършенствани сензори за идентифициране на типовете плат при всяко зареждане. Използвайки технология за дълбоко обучение, уредът сравнява тази информация с повече от 20 хиляди точки от данни, свързани с използването на пералнята, за да програмира оптималната настройка на цикъла на пране за най-добри резултати, подобрявайки почистването и удължавайки живота на дрехите с 15 процента. *Най-интелигентната пералня на LG е в състояние да разпознае тениски и панталони (различни от спално бельо, деликатни тъкани и други комбинации от плат) във всяко зареждане на пералнята и програмира цикъла, за да използва персонализирани движения, температури и време за оптимално пране. Новата функция на ezDispense на LG, удобна за потребителя, премахва елемента на познаване при дозировката на почистващия препарат, като автоматично добавя точното количество течен перилен препарат и омекотител за плат, персонализирани за всяко пране в оптимални моменти по време на цикъла на измиване за подобрени резултати. А що се отнася до сушенето, новата функция на LG Smart Pairing автоматично изпраща оптималната настройка на сушилнята за всяко пране директно към съвместимата сушилня LG за най-добри резултати всеки път.Интелигентната перална машина може да се свърже с Amazon Alexa чрез мобилното приложение ThinQ на LG, за да предоставя известия, когато прахът за пране намалява. Клиентите могат да дадат възможност за попълване на Amazon Dash чрез приложението за автоматично подреждане на предварително избрани консумативи, като почистващ препарат и омекотител за тъкани, за да се доставят до вратата им.За допълнително подобряване на изпирането, пералня AI DD поддържа LG Proactive Customer Care - интелигентно решение за обслужване на клиенти, което използва напреднала технология за изкуствен интелект, за да достави спокойствие и по-голямо удовлетворение на клиентите, заедно с подобрена производителност и дълготрайност на продукта. Услугата може незабавно да предупреди потребителите за потенциални проблеми, преди да се появят, да ускори ремонтите, когато са необходими, и да предложи полезни съвети, за да могат клиентите да поддържат LG уредите в най-добро състояние.В допълнение към функциите, задвижвани от AI, новата LG пералня предлага допълнителни удобства, които помагат да се спести време на потребителите и да се осигурите отлична производителност:TurboWash  360 използва мощни струи за обграждане на дрехи от множество ъгли, така че почистващият препарат може да проникне дълбоко в тъканите за цялостно почистване за по-малко от 30 минути, дори за голямо количество дрехи;3D Multi Spray изстрелва струи вода в пет различни посоки едновременно за бързо разграждане на твърдите петна;LG TWINWash  спестява време с два барабана. Компактната шайба на LG SideKick измива отдолу, докато голямата се справя с по-големи товари отгоре.„С нашите иновативни технологии за пране и базирана на изкуствен интелект платформа за обслужване на клиенти, ние сме сигурни, че нашата пералня с AI DD ще надмине всички очаквания на потребителите\", каза Дан Сонг, президент на LG Electronics Home Appliance & Air Solution Company. „Тази перална машина поставя нов показател за удобство с по-големия си капацитет и персонализирано пране.\"След дебюта си на CES, новата перална машина с голям капацитет на LG ще се появи в Северна Америка през първата половина на годината с последваща наличност и на други пазари.Вижте новата пералня AI DD и още много иновативни продукти на щанда на LG (# 11100, Централна зала, Конгресен център в Лас Вегас) по време на CES 2020 от 7 до 10 януари. Следете за други интересни съобщения за CES от LG в социалните медии, като използвате # LGCES2020. ", "date": "2020.01.08", "title": "LG представя ново поколение перални машини с изкуствен интелект"}
{"url": "http://www.cross.bg/mlechniya-godini-svetlinni-1622208.html", "text": "/КРОСС/ Астрономи откриха огромна структура в Млечния път, изградена от много взаимосвързани „люпилни\", където се раждат звезди, съобщиха АП и Би Би Си.Тънката вълна от газове е дълга цели 9000 светлинни години. Широчината й е 400 светлинни години. Разположена е на около 500 светлинни години от Слънцето, което е сравнително близо от астрономическа гледна точка. Откритието, описано в сп. „Нейчър\", е резултат от проект за съставяне на нова карта на Млечния път. За него международен екип е анализирал данни от европейския космически телескоп „Гая\".Астрономите „са шокирани\" от откритието. Никой не е очаквал „да живеем близо до гигантско вълноподобно натрупване на газ, или че то формира близкия ръкав на Млечния път\", коментира Алиса Гудман от Харвард.Структурата, наречена Вълна на Радклиф на харвардски институт, съдържа звездни люпилни, за които се е мислело, че принадлежат на пръстеновиден пояс около Слънцето. „Това напълно промени разбирането ни за галактическия ни „квартал\", каза Катрин Зукър от екипа.Изстреляният през 2013 г. европейски телескоп „Гая\" измери разстоянията до почти милиард звезди в Млечния път. Това осигури „колосална и точна база данни\", с която могат да бъдат открити огромни структури като Вълната на Радклиф, заявиха учените. ", "date": "2020.01.08", "title": "Ново откритие в Млечния път шокира астрономите "}
{"url": "http://www.cross.bg/tyrtziya-bulgariya-potok-1622190.html", "text": "/КРОСС/ Министър-председателят Бойко Борисов пристигна в Истанбул, където ще присъства на тържествената церемония по откриването на газопровода „Турски поток\". В рамките на визитата си българският премиер ще проведе и двустранна среща с президента на Турция Реджеп Тайип Ердоган. Предходната среща на Борисов и Ердоган се състоя през юли миналата година в Сараево в рамките на Срещата на върха на държавните и правителствени ръководители в  Процеса за сътрудничество в Югоизточна Европа. Акцент в предстоящия разговор на премиера Бойко Борисов и президента Реджеп Тайип Ердоган ще бъде развитието на двустранните отношения въз основа на общоприетите принципи на добросъседството, равнопоставеност и взаимна изгода.България се стреми да развива и разширява на равноправна основа и при зачитане на интересите и на двете държави отношенията си с Турция, в чието лице има съседна страна, съюзник в НАТО и регионален партньор. Географското положение на България и Турция определя тяхната роля за транзита на енергийни ресурси, което е една от предпоставките за сътрудничество. В двустранния диалог България отдава особено значение на сферата на енергетиката и енергийната сигурност и по-специално диверсификацията на енергоизточниците и доставките за нашата страна. Спазвайки всички европейски изисквания, България работи целенасочено, за да запази  стратегическата си роля на газовата карта на Европа. Част от изпълнението на тази цел на страната ни е изграждането на газоразпределителния център „Балкан\", който ще може да бъде захранван с газ от различни източници, включително през инфраструктурата на „Турски поток\".Проектът „Турски поток\" свързва директно Руската федерация с газотранспортната мрежа на Турция. Дължината на морския участък на „Турски поток\" е 930 км през Черно море - от Анапа в Русия до Каякьой в Турция. Максималната дълбочина на тръбите е до 2200 м във водите на Черно море. Морският участък на този проект е най-голямата система, полагана на такава дълбочина - 2200 м. Капацитетът на двете тръби, които ще достигнат до сухопътния участък, е 31,5 милиарда кубически метра природен газ на годишна база. От приемния терминал при Каякьой в Турция една от двете подземни тръби на сушата се свързва със съществуващата газопреносна система на Република Турция при Люлебургаз. Другата тръба продължава през територията на Турция до границата с Република България. Сухопътният участък на територията на Турция от терминала в Каякьой до границата с България е с дължина 142 км. ", "date": "2020.01.08", "title": "Борисов пристигна в Истанбул за откриването на газопровода \"Турски поток\""}
{"url": "http://www.cross.bg/blizki-i-priyateli-shte-se-sbogyvat-s-tosko-bozadzhiiiski-1622170.html", "text": "/КРОСС/ Днес по обяд ще се състои поклонението пред тленните останки на починалия в Солун български футболен фен Тоско Бозаджийски.Аутопсията показа, че смъртта му е причинена от удара на колата, като преди това на жертвата са нанесени удари с тежък предмет.В Гърция продължава разследването на бруталното престъпление. До момента са задържани двама, като се очакват още арести. Има събрани доказателства, че българската група с нищо не е предизвикала футболните хулигани.На задържаните са повдигнати 11 обвинения. По две за извършено тежко престъпление и по 9 за хулигански прояви. ", "date": "2020.01.08", "title": " Близки и приятели ще се сбогуват с Тоско Бозаджийски "}
{"url": "http://www.cross.bg/neizvestni-dokymenti-dokymentite-1622171.html", "text": "/КРОСС/ Фондация „Яворов\" се сдоби с неизвестни творби и документи на Пейо К. Яворов. Документите ще бъдат показани за първи път в телевизионен ефир от председателя на фондацията в предаването на БНТ2 \"На фокус: Регионът\", което започва в 17,30 часа.Родният град на поета вече съхранява неизвестни негови стихотворения и документи. Всички те са свързани с Македония и са точно датирани - октомври 1912 г.Документите са разчетени от доц. Милкана Бошнакова, историк и архивист. ", "date": "2020.01.08", "title": "Появиха се неизвестни творби и документи на Яворов​"}
{"url": "http://www.cross.bg/dostigna-zlatoto-stoiinost-1622172.html", "text": "/КРОСС/ Цената на златото достигна 7-годишен пик заради опасността от военен конфликт между Иран и Съединените щати. Тя достигна до 1582 долара за тройунция. Това е най-високата стойност от април 2013-а, съобщава NOVA. Покачването се очакваше, защото в моменти на геополитически кризи на златото се гледа като на сигурна инвестиция и цената расте.Рекорд за всички времена отбеляза паладият. Редкият метал вече е значително по-ценен от златото, след като през 2019-а поскъпна с 55 %. ", "date": "2020.01.08", "title": "Златото достигна най-високата си стойност от 2013 г."}
{"url": "http://www.cross.bg/irak-bulgarski-yasno-1622173.html", "text": "/КРОСС/ В резултат на усложнената обстановка в Ирак и в изпълнение на решенията на НАТО, двамата български военнослужещи, участващи в небойната мисия на Алианса в Ирак, вчера са предислоцирани на безопасно място. Това гласи съобщение на Министерството на отбраната. България продължава изпълнението на поетите ангажименти и ще продължи участието си в мисията.По-рано днес стана ясно, че тази нощ е имало ракетни удари по най-малко две военновъздушни бази в Ирак, където са разположени американски войници. Стана ясно и че двамата български военни са евакуирани извън Ирак. ", "date": "2020.01.08", "title": "От МО увериха: Двамата български военни в Ирак са на безопасно място "}
{"url": "http://www.cross.bg/pernik-stanislav-syrva-1622174.html", "text": "/КРОСС/ В Перник подготвят изграждането на голямо сурвакарско село догодина. Заедно с ремонтните дейности, които се извършват във връзка с водната криза в града, кметът на Перник Станислав Владимиров обеща градът да има по-европейски облик след година-година и половина.Догодина се готвим да направим една много по-мащабна \"Сурва\", каза Станислав Владимиров.Станислав Владимиров, кмет на Перник: Още от сега започва проектирането и подготвяме изграждането на голямо сурвакарско село. Искаме да надградим нашата \"Сурва\", да бъде още по-мащабна, по-красива и да стане целогодишен продукт, който може да привлича туристи в моя град.По думите му, отменянето на фестивала тази година със сигурност се отразява на местната икономика.Станислав Владимиров: Има разочарование, няма как. Със сигурност се отразява на местната икономика, но не в приходите на общината, което също е голям минус за нашата община. При организирането на толкова голям по мащабите си фестивал общината не може да се възползва чисто икономически. Затова ви казах, че догодина \"Сурва\" ще бъде много по-различна и това ще бъде едно от добрите ни пера в приходната ни част, която след това ще бъде разходвана за култура.Безводието и опасността от зарази в Перник отмениха фестивала \"Сурва\"Безводието и опасността от зарази в Перник отмениха фестивала \"Сурва\"Опасността от разпространение на зарази заради безводието в пернишко стана причина емблематичният фестивал \"Сурва\" в града да бъде отменен. Няма вода...Той коментира и ситуацията с водната криза, заради която тази година \"Сурва\" няма да има.Станислав Владимиров: Няма как все лошо да е. Ще преминем през това изпитание. Основните краткосрочни и дългосрочни мерки, които бяха набелязани, ще се реализират в следващите месеци. Това са ремонт на двете ни пречиствателни станции, на довеждащите водопроводи, по които губим огромна част от питейната вода. Започва и ремонт на канализационната ни мрежа. Ще се наложи да изтърпим, но със сигурност Перник ще бъде далеч по-европейски след година-година и половина.Най-тежките месеци ще са януари и февруари, предупреди отново кметът. Заради по-ниските температури, водоизточниците намаляват.Станислав Владимиров: Притокът в момента е около 100-120 литра. Оттокът сме го ограничили да не превишава 300 литра в секунда (това са разчетите на ВиК дружеството), за да може да имаме вода през януари, февруари и март. ", "date": "2020.01.08", "title": "Кметът на Перник:Ще бъдем далеч по-европейски град след година и половина "}
{"url": "http://www.cross.bg/taksi-asenov-sistemata-1622184.html", "text": "/КРОСС/ Платената пътна мрежа, която ще ползват собствениците на тежкотоварни превозни средства след въвеждането на тол системата, е редуцирана с 40%, а първоначалните такси бяха намалени с почти 50%, по тяхна препоръка. Това са отстъпки, които от миналата година досега са направени в посока за намиране на консенсус, каза проф. Олег Асенов, член на Управителния съвет на Агенция „Пътна инфраструктура\", в Сутрешния блок на bTV.  Повод за участието му беше планираното въвеждане в търговска експлоатация на електронната система за събиране на пътни такси на база на изминато разстояние - тол. С нея собствениците на пътни превозни средства с обща технически допустима максимална маса над 3,5 т ще преминат от е-винетки към тол такси. Дължината на пътищата, за които ще се плащат пътни такси в сравнение с тези в момента, ще бъде намалена от близо 20 000 км на 6 050 км.   Проф. Асенов посочи, че от пролетта на м. г. диалогът с превозвачите е активен, благодарение на което е постигнат напредък. \"Трябва да се потърси модел на тол системата, така че да има смисъл от въвеждането на реформата\", каза той по повод несъгласието на част от превозвачите с приетите размери на таксите и с планирания обхват. Проф. Асенов напомни, че пътният сектор има нужда тол системата да бъде въведена час по-скоро, за да може да се създаде ефективен модел на финансиране. „Механичното пренасяне на примери от други държави, не е в полза на българската пътна инфраструктура, която има свои специфики\", обърна внимание той и даде за пример факта, че почти една пета от първокласните пътища в България попадат в урбанизирани територии, което ограничава възможността за събиране на пътни такси. Първоначално обсъжданият обхват от 10 800 км беше редуциран до 6 050 км, като от него отпаднаха пътища в лошо експлоатационно състояние.   В сравнение с Европа, България има най-ниските тол такси. Единствено в Полша за някои категории тежки превозни средства те са по-ниски, отбеляза проф. Асенов. Очакваните постъпления от пътни такси през 2020 г. при приетата Тарифа и при предложения обхват, са около 450 млн. лв. от тол такси и 270 млн. лв. от е-винетки, което е критичният минимум за нуждите на пътната инфраструктура.  Проф. Асенов припомни, че представителите на транспортния бизнес са запознати с аргументите и методиката за предложените размери на таксите и обхвата. Част от общественото обсъждане беше и широкият публичен форум с участието на експерти на консултанта по въвеждането на тол системата Световната банка на 5 декември 2019 г. Актуализиран анализ на международната институция, извършен след промяната в първоначалния обхват на тол системата, показва, че очакваното максимално поскъпване на основните хранителни стоки е в рамките на 1-2% или до 2 ст. за кг/л при брашното, хляба, прясното и киселото мляко. Повишението на цените на автобусните билети, при положение, че превозвачите прехвърлят изцяло разходите си върху крайните потребители, би трябвало да е между 5 и 96 ст.", "date": "2020.01.08", "title": "Проф. Олег Асенов: Платената пътна мрежа е редуцирана с над 40%, а тол таксите намалени с 50 на сто"}
{"url": "http://www.cross.bg/imyshtestvo-otnemane-nezakonno-1622186.html", "text": "/КРОСС/ КПКОНПИ поиска отнемана на имущество за 2,7 милиона лева на шест обвиняеми и свързаните с тях лица.На редовно заседание на Комисията за противодействие на корупцията и за отнемане на незаконно придобитото имущество (КПКОНПИ) са взети 6 решения за внасяне на искове в окръжните съдилища в Благоевград, Плевен, Сливен, София и Шумен за отнемане в полза на държавата на незаконно придобито имущество, след образувани производства. Проверките са започнати след получени уведомления за привличане на лицата в качеството на обвиняеми за извършени престъпления - държане на високорискови наркотични вещества с цел разпространение, избягване плащането на данъци в особено големи размери, държане на акцизни стоки без бандерол, участие в организирана престъпна група за трафик на хора и имотна измама.С решенията на КПКОНПИ се иска от компетентните съдилища отнемане на имущество, придобито от шестте проверявани и свързаните с тях лица на обща стойност 2 734 454.86 лв., включително 27 недвижими имота и 4 автомобила. ", "date": "2020.01.08", "title": "Цацаров поиска отнемане на незаконно имущество за 2,7 милиона лева "}
{"url": "http://www.cross.bg/parizh-samolet-dete-1622201.html", "text": "/КРОСС/ 10-годишно дете беше намерено мъртво в кухина на колесник на самолет на летището в Париж, съобщава Daily Mail. Момчето летяло без билет от Кот д'Ивоар до Франция с полет на Air France.Трупът на детето бил открит минути след кацането на машината „Боинг 777\" във френската столица. От авиокомпанията заявиха, че по случая в започнало разследване.Полетът от Абиджан - най-големият град в Кот д'Ивоар, до Париж трае около шест часа.Миналата година в двор на къща близо до летище „Хийтроу\" беше намерен труп на мъж, който паднал от самолет, пристигащ във Великобритания от Нигерия. Предполага се, че загиналият е пътувал на същото място като починалото в Париж дете. ", "date": "2020.01.08", "title": "Откриха труп на дете под колесника на самолет в Париж"}
{"url": "http://www.cross.bg/gradysa-minys-temperatyra-1622202.html", "text": "/КРОСС/ Българската столица оглави „ледената класация\" в Европа тази сутрин, пише италианското издание „Notizie Meteo Italia\". От общо 40 града София се нарежда на първо място с измерена минимална температура от минус 11 градуса. Софийските термометри са показвали по-ниски стойности дори от Хелзинки във Финландия, Рейкявик в Исландия и Москва в Русия.От НИМХ потвърдиха за NOVA измерената температура в София от минус 11 градуса по Целзий. Втори в класацията е била румънската столица Букурещ - минус 10,9 градуса) и столицата на Косово Прищина - минус 10 градуса.На другия полюс днес сутринта са били Лондон, където е измерена температура от + 11,1 градуса, Лисабон - 7 градуса, и Амстердам - 6,9 градуса.След ледената сутрин в България прогнозата е за постепенно затопляне в следващите дни. В петък и събота през деня термометрите ще гонят стойности около и над 10 градуса. ", "date": "2020.01.08", "title": "София - най-студената столица в Европа тази сутрин"}
{"url": "http://www.cross.bg/zriteli-leva-prihodi-1622177.html", "text": "/КРОСС/ - последният, девети филм от поредицата, започнала своето начало в края на 70-те години на миналия век вече трета седмица е най-гледаният филм у нас, сочат обобщените данни от киносалоните. Начинът, по който се противодейства на император Палпатин срещу възхода на ситите е гледан от 197 193 зрители и има 2 316 611 лева приходи от билетите им.На второ място е премиерата от миналия петък - анимацията „Овца или вълк 2: Голям прас!\". Продължението на руския филм от 2016 г., в който вълците и овцете заживяха задружно заедно, до момента, в който идват неочаквани гости, е гледано от 12 956 зрители и има 127 870 лева от билетите им.На трето място е друго продължение - на екшън-фантастиката,  създаден по мотиви от романа на Крис Ван Алсбърг от 1981 г. Завръщането  на героите в играта, която обаче е пренаредена след счупване и всичко в  нея е объркано, е вече месец на екраните у нас и за това време са го  гледали 115 862 зрители и има 1 333 510 лева приходи.  Четвърто място е за втората премиера от миналия уикенд - .  Решеният в класически стил филм за смъртта на писател на кримки  непосредствено след рождения му ден и разплитането на убийството е  гледан от 8100 зрители и има 79 685 лева приходи за първите три дни у  нас.  Анимацията, създаден по  късометражната анимация „Pigeon: Impossible“ от 2009 г. на Лукас Мартел,  е на пето място по зрителски интерес. Преобразяването на супершпионина  Ланс в... гълъб, за да разкрие технологичен терорист, е гледано от 32  181 зрители и има 310 373 лева приходи за десетте дни у нас.Шесто място е за , продължение  на анимацията от 2013 г. Спасяването на Арендел, саможертвата на Елза и  приключенията им с Анна, Кристоф, Олаф и Свен са вече седма седмица на  екраните у нас и са гледани от 216 935 зрители и има 2 143 186 лева  приходи. е на седмо място сред  първите 10 най-гледани филма. Криминалната история на две приятелки,  похитен чужденец, преминала през пътища, полета и Велико Търново, Русе и  Варна, освен София, е гледана от 75 174 зрители и има 704 999 лева  приходи за месец и половина на екраните.  На осмо място е друг .  Историята за пълното пропадане и измъкването от света на хероина,  съчетано с множеството житейски препятствия, е вече девет седмици на  екраните у нас и е гледана от 92 455 зрители и има 754 573 лева приходи  от билетите им.  Девето място е за.  Пътуването на филмов режисьор между детството и настоящето,  пресъздадено от Пенелопе Крус, Антонио Бандерас, Сесилия Рот, Асиер  Ечеандия, Леонардо Сбараглия, Раул Аревало, Ева Мартин, Хулиета Серано,  Нора Навас е вече пета седмица на екраните у нас и за това време са го  гледали 18 109 зрители и има 175 549 лева приходи от билетите им.  Десета позиция е за-,  както и за приятелството между Карол Шелби и Кен Майлс. Случващото се  през юни 1966 г. на „24 часа на Льо Ман“ е гледано от 43 715 зрители и  има 442 093 лева приходи за двата месеца у нас.  ", "date": "2020.01.08", "title": "Последният „Междузвездни войни“ продължава да е най-гледан и след Новата година "}
{"url": "http://www.cross.bg/zemyata-vreme-tovar-1622176.html", "text": "/КРОСС/ Американският товарен космически кораб \"Дракон\" се разкачи от Международната космическа станция (МКС), съобщи ТАСС. НАСА излъчи маневрата на уебсайта си.Очаква се корабът да стигне до Земята в 17:47 ч. българско време. Той носи 1600 кг товар.Първоначално завръщането на кораба на Земята бе планирано за 5 януари, но бе отложено заради неблагоприятното време в Тихия океан югозападно от Лонг бийч, щата Калифорния.Корабът бе изстрелян с ракета-носител \"Фалкон-9\" на 5 декември от Кейп Канаверал. Той достави на МКС 2,5 тона товар, включително и 998 кг апаратура и материали за провеждане на 38 научни експеримента. Сред тях бяха многоканален спектрометър, прибор за изследване на процеса на горене в условия на микрогравитация, медицинска апаратура за оценка на състоянието на мускулите на астронавтите при орбитален полет. На МКС получиха и оборудване за експеримент по пивоварене и \"хотел за роботи\" - платформа за външната повърхност на станцията, където ще се поставят роботизираните системи в периодите, когато не се използват от астронавтите.На борда на МКС сега са руснаците Александър Скворцов и Олег Скрипочка, американците Андрю Морган, Кристина Кук и Джесика Миър, както и астронавтът от Европейската космическа агенция - италианецът Лука Пармитано. ", "date": "2020.01.08", "title": "Товарният кораб \"Дракон\" се отдели от МКС "}
{"url": "http://www.cross.bg/prokyror-govoritel-mileva-1622178.html", "text": "/КРОСС/ Главният прокурор Иван Гешев определи за свой говорител прокурор Сийка Милева, досегашен говорител на Специализираната прокуратура, съобщиха от пресцентъра на прокуратурата.До момента говорител на Главния прокурор беше Румяна Арнаудова. ", "date": "2020.01.08", "title": "Сийка Милева е новият говорител на главния прокурор "}
{"url": "http://www.cross.bg/sigyrnost-svikva-iztok-1622183.html", "text": "/КРОСС/ Президентът Румен Радев свиква заседание на Консултативния съвет за национална сигурност заради кризата Иран-САЩ, която нагнети напрежението в Близкия изток.Заседанието е насрочено за 9 януари, четвъртък, от 10.00 часа на „Дондуков\"2, съобщи президентският прессекретариат.Обявената от Президентството тема е:„Възможни рискове и заплахи за националната сигурност в контекста на усложнената среда на сигурност в Близкия изток\".По правило в заседанията на КСНС участва премиерът и шефовете на спецслужбите и разузнаването, министри, както и лидерите на парламентарните групи или техни заместници. ", "date": "2020.01.08", "title": "Президентът свиква КСНС заради кризата Иран-САЩ  "}
{"url": "http://www.cross.bg/barel-amerikanski-petrola-1622175.html", "text": "/КРОСС/ Петролните фючърси поскъпнаха за кратко с близо 4% след новината за ирански ракетни удари по две военни бази в Ирак, където са разположени американски военни.Това предизвика ново рязко покачване на напрежението на световните капиталови пазари, тъй като действието на Техеран ще ескалира допълнително конфликта между САЩ и Иран, който набра скорост през последните дни след убийството с американски дрон на летището в Багдад на висшия ирански генерал Касем Солеймани.Веднага след новината за иранската ракетна атака по двете американски бази в Ирак фючърсите на петрола Брент и на американския лек суров петрол скочиха с около и над 4% съответно към $ 71,75 за барел и към $ 65,65 за барел, достигайки нови най-високи нива от април - май 2019-а година.Последва обаче париране на голяма част от това първоначално рязко поскъпване на петрола с оглед на подновеното напрежение на глобалните финансови пазари, което накара инвеститорите отново да потърсят \"убежище\" в японската йена и швейцарския франка, както и в държавните облигации на САЩ и Германия.В началото на европейска търговия в сряда фючърсите на петрола Брент с доставка през март вече поскъпват с едва 0,4% към 68,50 долара за барел, а тези на американския лек суров петрол с доставка през февруари - с 0,25% към 62,90 долара за барел. ", "date": "2020.01.08", "title": "Петролът поскъпна след иранските удари по американски бази в Ирак "}
{"url": "http://www.cross.bg/linii-selishta-prevoz-1622160.html", "text": "/КРОСС/ Десетки селища в Пазарджишко останаха без автобусен превоз. От общинската управа спират над 10 линии, а по други автобусите драстично са орязани и разредени. Потърпевшите твърдят, че не са уведомени за промяната. Жителите на засегнатите селища заплашиха с протести. Хиляди могат да останат без работа, тъй като нямат транспорт с който да стигнат до фирмите и предприятията в които работят.Този проблем е от повече от две седмици. Спряха всички автобуси без да уведомят никого. Децата нямат с какво да ходят на училище. Щом тази фирма не може да изпълнява задълженията си, нека и отнемат лиценза\", казва жителка на Калугерово.Нямаме автобус, нямаме и лични коли. Събота и неделя даваме дежурства, а нямаме с какво да пътуваме. Хората, които са в дома са изправени пред риск да няма кой да се грижи за тях. Много от тях са на инвалидни колички и имат нужда от специална помощ, споделят от персонала на дома за възрастни хора в село Щърково.Позицията на Община Пазарджик е, че не са в състояние да изпълняват обществения превоз на пътници по всички линии и прехвърлят тези линии към малките кметства. ", "date": "2020.01.08", "title": "Десетки селища в Пазарджишко останаха без автобусен превоз"}
{"url": "http://www.cross.bg/chernomoretz-rastitelnost-svlachishte-1622167.html", "text": "/КРОСС/  Изсичане на гората над бившия къмпинг \"Черноморец\" заплашва да активизира свлачище, което да погълне плажа. Застрашена от срутване е и част от вилната зона в морския град. За това сигнализираха зрители на БТВ. Мястото доскоро беше залесено, но сега е оголено.Тази територия представлява едно голямо свлачище, което е било спряно навремето с противоерозионни залесявания. Сложени са видове с по-мощна коренова система, които имат свойства да спират движението на почвата. Това, което виждаме сега, е унищожаване на дървесната растителност на голяма площ. Пълно унищожаване на храстите, които задържат по повърхностните пластове. Неизбежно при една по-влажна година, при повече валежи, всичко това ще тръгне към морето. Тук ще настане екологична катастрофа, обясни лесовъдът проф. Александър Ташев от катедра „Дендрология\" в Лесотехническия университет.Яна Николова и Георги Димитров са от местното сдружение „Просперитет за нашия град\". Те също се притесняват от случващото се.Знаем, че наблизо има едно активизирано свлачище. Също така има и високи подпочвени води. В разговор с инвеститора разбрахме, че са взети мерки и след почистването на терена получихме уверението, че ще бъде отново залесен. Ниската растителност не трябва да бъде подценявана, защото тя е с доста добре развита коренова система и поддържа един такъв терен в безопасен вид, обясни Николова.Георги Димитров се притеснява за достъпа до плажа, тъй като пътят се намира в частен имот. Това може да ограничи достъпа на жителите и гостите на Черноморец. Затова той алармира Община Соцопол за друг маршрут, който при евентуално затваряне на пътя, да бъде отворен.Това, което ще се случва, е екокъмпинг. Няма да има никакви постройки, а ще има разположени само каравани и палатки. Това, което виждам, не е сеч, а почистване на терена, което собствениците са заявили преди месец в общината. Предстои озеленяване, така че няма нищо притеснително, заяви кметът на Черноморец Росен Деспов.Плажът има нов концесионер, който е изкупил всички земи и имоти наоколо. Георги Георгиев, който е негов представител, обясни, че за да бъде залесен теренът, първо е трябвало да бъде почистен. Наета е фирма, която ще направи залесяването. Предвидени са специални храсти, които ще бъдат разположени в ската.Представител на фирмата, която стопанисва имотите, поясни, че не е махана растителност. Теренът е почистен с цел да се облагороди почвата и да се махнат стари строителни отпадъци. Целта е да се засее нова растителност, за което е наета фирмата.В района е извършено проучване, което показва, че в тази част няма активни свлачищни процеси. ", "date": "2020.01.08", "title": " Масова сеч в Черноморец заплашва да активизира свлачище"}
{"url": "http://www.cross.bg/borisov-istanbyl-tzeremoniyata-1622166.html", "text": "/КРОСС/ Министър-председателят Бойко Борисов ще участва в тържествената церемония по откриването на газопровода „Турски поток\". Събитието ще се състои днес, 8 януари, в гр. Истанбул. На церемонията ще бъдат президентите на Турция Реджеп Тайип Ердоган и на Русия Владимир Путин. Българският министър-председател Борисов ще бъде в Истанбул по покана на президента на Турция.След церемонията министър-председателят Бойко Борисов ще проведе двустранна среща с президента на Турция Реджеп Тайип Ердоган. По време на разговора им ще бъде направен преглед на двустранните политически и икономически отношения, както и ще бъдат обсъдени актуални международни теми. В делегацията в Истанбул, водена от премиера Бойко Борисов, ще бъдат министърът на финансите Владислав Горанов, министърът на енергетиката Теменужка Петкова и изпълнителният директор и член на УС на „Булгартрансгаз\" ЕАД Владимир Малинов.  ", "date": "2020.01.08", "title": "Борисов ще участва в церемонията по откриването на газопровода „Турски поток“ в Истанбул"}
{"url": "http://www.cross.bg/politziyata-avtomobil-ograda-1622169.html", "text": "/КРОСС/ Лек автомобил БМВ се заби в електрически стълб на EVN, а след това в ограда на къща, съобщиха от полицията в Пловдив.Сигналът за тежкия пътен инцидент е получен в 22:45 часа на 7 януари в полицейското управление на Стамболийски. По първоначална информация, шофьорът е избягал от мястото на инцидента, а полицията го издирва.Автомобилът е собственост на 38-годишна жена от Ново село, Пловдивско. Нанесени са сериозни щети на оградата на къщата, смачкан е и самият автомобил.На място е извършен оглед, изясняват се причините за катастрофата. ", "date": "2020.01.08", "title": "БМВ се удари в стълб и ограда на къща в Пловдивско "}
{"url": "http://www.cross.bg/geiima-surbiya-pobedi-1622151.html", "text": "/КРОСС/ Националният ни отбор по волейбол за мъже излиза днес срещу европейския първенец Сърбия в решителен мач от олимпийската квалификация в Берлин.Третата среща на нашите група \"В\" започва от 15 часа и 30 минути в зала \"Макс Шмелинг Хале\" в германската столица.До сега България записа две победи - 3:2 гейма срещу Франция и 3:0 срещу Нидерландия, а победа ще им гарантира място на полуфиналите.Нашите могат да се класират и при загуба, но само ако вземат два гейма от сърбите.Сърбия започна със загуба от Франция с 0:3 гейма, а след това спечели с 3:0 срещу Нидерландия.България е с отрицателен баланс в срещите си със Сърбия, като има едва 8 победи и 15 загуби до сега.Женският ни национален отбор по волейбол пък ще търси първи успех в олимпийската квалификация в Апелдоорн (Нидерландия).Българките излизат срещу домакините във втория си мач от 1-ва група, след като снощи загубиха от Полша с 1:3 гейма. ", "date": "2020.01.08", "title": "Волейболистите с решителен мач срещу Сърбия "}
{"url": "http://www.cross.bg/transport-plovdiv-gradskiya-1622162.html", "text": "/КРОСС/  Поредна катастрофа с автобус от градския транспорт стана тази сутрин в Пловдив. Рейс, движещ се по линия 26 и лек автомобил се сблъскаха на обръщалото на последната спирка в пловдивския квартал Столипиново.Инцидентът е станал около 8:00 часа, потвърдиха от полицията. На място е пристигнал полицейски екип. Пътниците са били изведени от автобуса.  Засега няма информация как точно е станала катастрофата. Причините се изясняват.Припомняме, че от началото на годината в Пловдив пътните инциденти с участието на автобуси от градския транспорт зачестиха. Заради това от полицията вчера провехода и специализирана акция в градския транспорт.  ", "date": "2020.01.08", "title": "Отново катастрофа с автобус в Пловдив"}
{"url": "http://www.cross.bg/beshe-tzeni-sistemata-1622150.html", "text": "/КРОСС/ „Освен размера на тол системата и обхвата, който провокира колегите да излезем на протест, ние сме заявили протестните си действия още през месец декември. Те касаят основните проблеми в бранша - нерегламентираните превози, липсата на европейски финансиране и неправилното разпределение на средствата за субсидиране\", заяви в ефира на „Здравей, България\" Магдалена Милтенова от Конфедерацията на автобусните превозвачи.\"Не е необходимо да въведем тол система, за да спрем да работим. Ако не решим основните проблеми, пред които сме изправени, тол система няма да ни бъде необходима. Тя е капката, която преля чашата. Въпреки, че бяхме обявили нашия протест, много преди да стане ясно какви ще бъдат окончателните цени\", каза тя.„Разговорите, които водихме с МРРБ, останаха безрезултатни. Нито едно от нашите предложения не беше прието. Въпреки, че те заявиха категорично, че автобусите, които осъществяват социална услуга и извършват обществен превоз на пътници по редовни линии, ще бъдат освободени от тол системата\", заяви Милтенова.„Ние в момента сме като на пазара и се пазарим за някакви цени. Абсолютно безпредметно се случва това нещо, при условие, че бяха поети конкретни ангажименти от премиера Борисов. Тогава беше казано, че за автобусния транспорт ще бъдат приети различни цени от това, което се предлага, и ще бъде освободени от тол такси. Това беше обещано и беше обявено на пресконференция. В много европейски страни автобусите са на нулева ставка\", добави тя.„Общественият превоз на пътници се възлага по закона за обществените поръчки. Знаете, че когато се възложи един такъв превоз, цените не подлежат на предоговаряне.Тоест в момента колегите, които са сключили договори по тези направления, не могат да увеличат цените на билета.  От друга страна, ако тези цени се увеличат, превозвачите няма да плащат. Ще плаща пътникът, който ползва тази услуга. Трябва да бъде ясно, че потребители ще плащат тази тол система\", категорична е Милтенова. ", "date": "2020.01.08", "title": "Превозвачи: Потребителят ще плаща тол системата"}
{"url": "http://www.cross.bg/vreme-zhivota-rezyltat-1622152.html", "text": "/КРОСС/ 394 души са загубили живота си в Европа през 2019 година в резултат на екстремно време, показва статистиката на портала \"Severe Weather Laboratory\".Най-много хора -145 - са загинали по време на пороите и последиците от тях. Лавините са втори в черната класация. Отнели са живота на 101 души. Колкото и страшни да са бурите торнадо, едва 1 процент от жертвите е вследствие на тези явления.За България европейската статистика посочва загинали след мълния, при лавина и в резултат на силен вятър. ", "date": "2020.01.08", "title": "Почти 400 жертви на лошото време в Европа през 2019"}
{"url": "http://www.cross.bg/regiona-evrokomisarite-sreshta-1622153.html", "text": "/КРОСС/ Еврокомисарите ще обсъдят днес на на извънредно заседание в Брюксел ситуацията в Близкия Изток.Върховният представител за външната политика и сигурността Жозеп Борел ще информира за последните събития в региона.Комисарите ще разгледат рисковете в областите от европейски интерес, по думите на говорителя на Еврокомисията Ерик Мамер такива сфери са транспортът и енергетиката.В изявление от прессекретариата на Комисията се потвърждава, че Борел ще свика среща и външните министри от съюза, за да бъдат активирани всички дипломатически канали при нарастващото напрежение в региона. Тази среща се очаква в петък.Безпокойството се засилва от изявленията от страна на Иран, че повече няма да изпълнява ангажиментите си по ядрената сделка. ", "date": "2020.01.08", "title": "Еврокомисарите заседават извънредно за ситуацията в Близкия Изток "}
{"url": "http://www.cross.bg/bulgariya-borisov-mozhem-1622161.html", "text": "/КРОСС/ Премиерът Бойко Борисов настоя, че само мирът може да реши проблемите в Близкия Изток. Той посочи, че ще се съобразим с решението на иракския парламент, но припомни, че войските на НАТО, които са там, са по тяхно искане и стабилизират така крехкото положение след войната.„Иран, Ирак и Сирия са в непосредствена близост до България, като се има предвид, че Русия и Турция са под санкции - това е един много сложен регион. Ако се върнем и към събитията в Украйна, войната с Косово - аз се радвам, че след тази година и половина работа САЩ разбраха, че може с нас и други държави в региона можем да направим хората в този регион да живеят по-добре и да можем да гарантираме всички тези права, свободи и сигурност, което сме си поставили за цели\", каза той.Тази сутрин министър-председателят Бойко Борисов и посланикът на САЩ Херо Мустафа откриха Първата сесия на Стратегическия диалог България-САЩ.На нея трябваше да присъства зам.-държавният секретар на САЩ Дейвид Хейл, но той е бил помолен от държавния секретар Майк Помпео да остане във Вашингтон заради ситуацията в Ирак, обясни посланик Херо Мустафа. Затова водач на американската делегация у нас е Мат Бойс, заместник- помощник държавен секретар.В рамките на форума ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона.На старта на форума Борисов обяви, че правителството ще вземе решение и ще закупи 20% от акциите на на терминала за втечнен газ на гръцкото пристанище Александруполис.„Диверсификацията не е само дума. За миналата година ние сме ползвали около 400 млн. втечнен газ от Гърция. Само за януари са около 100 млн. куб. Днеска на Министерски съвет ще вземем решение и ще закупим 20% от акциите на терминала за втечнен газ, колкото има и държавната енергийна гръцка компания. Тези 400 млн. за миналата година ни дават основания, че можем да гарантираме 3 карга за свободния пазар, а и той е 10% по-евтин. Можем да стигнем и до 5. В края на януари ще отидем и директно с американски компании да постигнем по-изгодни цени\", обясни той.Той подчерта и че нищо не се прави на тъмно по отношение на строежа на Балкански поток.„Накои питат защо не ни спират Балкански поток. Първо той не е продължение на Турски поток. България изгражда своята газопреносна система с най-мощните американски компресори, реверсивна - за да може да транспортира газ във всички посоки. Когато нямаш търби и компресори, не можем да сме хъб. От Тръмп до държавния секретар,всички знаят какво правим. С 1 млрд. е по-евтин проекта и той дава в двете посоки възможност за транзитиране на газ, а и самата България да полза най-евтин газ\", посочи премиерът. ", "date": "2020.01.08", "title": "Борисов: Само мирът може да реши проблемите в Близкия Изток "}
{"url": "http://www.cross.bg/deteto-ychilishteto-glodzhevo-1622156.html", "text": "/КРОСС/След сбиване между две момичета, едното е настанено в русенска болница, състоянието му е стабилно, съобщава NOVA.Боят между 14-годишните става в понеделник в училището в град Глоджево. Според учители, между тях имало напрежение още през ваканцията, а причината за конфликта е било момче.„За мен случилото се беше голяма изненада, тъй като аз повече от 20 години съм директор на училището. Инцидентът вероятно е назрявал през ваканцията. Причината е тривиална.Едното момиче вижда другото с момче в едно заведение. Тази информация е достигнала до по-широк кръг от хора. Това е и причината за последвалата саморазправа\", коментира Алеко Алеков, директор на СУ „Христо Ботев\", град Глоджево.\"Сблъсъкът първо е бил словесен, като след минути преминава във физически\", допълва още Алеков. Случката се разиграва непосредствено преди започването на часа, когато учителите са на път за класните стаи.Всичко се случило за изключително кратко време. Медицинска помощ на пострадалото дете е оказана веднага. „Състоянието на детето се подобрява. Имала е наранявания и кръвоизлив в корема, поради което се е наложила и операция\", разказва Ахмед Салиев, баща на момичето.„Малката ми дъщеря се обади и ми каза да дойда и да взема кака й от училище. Не сме говорили с дъщеря си и не знаем нищо за случая\", разказва Ремзие Салиева, майка на детето.„Вчера бе проведена съвместна комисия с представители на училището, общината, МВР и службите за закрила на детето. Чакаме детето да се оправи, то ще бъде консултирано с психолог, както и  родителите\", обясни д-р Мехмед Мехмед, кмет на община Ветово. ", "date": "2020.01.08", "title": "Агресия в училище: 14-годишно момиче е в болница след сбиване със съученичка "}
{"url": "http://www.cross.bg/manolova-danni-odit-1622157.html", "text": "/КРОСС/ Преди година и половина правителството отдели 500 млн. лева за ремонт на 418 аварийни язовира, като с тази сума се увеличи капиталът на Държавната консолидационна компания (ДКК). Едва в края на това лято в рамките на ДКК се създава Държавно предприятие за управление и стопанисване на язовирите, чиято първа работа била да си купи 30 нови автомобила.Това заяви председателят на гражданската платформа „Изправи се.БГ\" Мая Манолова пред БНР в отговор на въпрос защо предлага извършването на външен одит на водния сектор в България.  Тя визира сумата от 500 млн. лева, отпусната с решение на Министерския съвет през юли 2018 г. за 418 аварийни язовира, които трябваше да бъдат ремонтирани и по официални данни част от ремонтите са възложени на дружеството „Монтажи\" ЕАД - част от същата ДКК.Към момента е възложен ремонт на 182 язовира, а за 236 не е ясно дали са възложени ремонтни дейности. Няма данни и колко от аварийните язовири са ремонтирани до момента, подчерта Манолова и допълни, че преди три години тогавашният регионален министър Лиляна Павлова е обявила, че има 32 млн. лева и за ремонт на язовир „Студена\", но все още не е ясно какво се случва с ремонта.Манолова посочи, че в отчетите на Държавната консолидационна компания целенасочено се цели да не става ясно къде са парите, а самата компания дори няма сайт, което е знак за нивото на нейната публичност.„Необходим е външен одит, защото липсата на информация от отговорните институции създават напрежение у хората\", заяви още Манолова, визирайки международен външен одит по европейските стандарти на ВиК-дружествата, водните асоциации, водната инфраструктура и паричните потоци, свързани с тях, които от гражданската платформа на Манолова предложиха преди два дни.Според нея „КЕВР се е превърнал в един безполезен наблюдател и регистратор, без да може да извършва своята конкретна работа - да регулира състоянието на ВиК-сектора\", като Манолова посочи, че съставът на КЕВР трябва да се смени, а докладите им за последните две години да бъдат проверени, защото не съответстват на данните на ВиК-дружествата.Председателят на „Изправи се.БГ\" подчерта, че над 350 000 души в страната са в условията на воден режим. Такъв има в над 100 населени места в 11 области, цитира тя официалните данни.„Перник всъщност е върхът на айсберга. В Шумен и в Търговище, по данни от местните общини, също няма да има вода. В Ботевград ще има вода за още 2 месеца, по данни на кмета... Има тревожни информации и за състоянието на яз. „Камчия\", което е проблем за Бургас и за Варна. Има опасност и за Сливен,\" допълни Манолова.„Водната криза се разраства и скоро ще стане национална, а сигурността на нацията - това е сигурността на всеки един от нас, на големи групи хора. Когато нямаме вода, когато дишаме отровен въздух, това е проблем на националната сигурност. „Национална сигурност\" не е понятие, с което боравят единствено армията, МВР, ДАНС и НСО\", заяви тя относно искането си президентът Румен Радев да свика Консултативен съвет за национална сигурност. ", "date": "2020.01.08", "title": "Манолова: Първата работа на новосъздаденото дружество за управление на язовирите е била да закупи 30 автомобила"}
{"url": "http://www.cross.bg/avstraliya-pozhari-kamili-1622154.html", "text": "/КРОСС/ Снайперисти се качиха днес на хеликоптери, за да започнат отстрел на до 10 000 камили в Австралия, където властите призоваха живеещите на източния бряг да имат готовност за евакуация заради огромните пожари, които бушуват в страната от месеци.Отстрелът на камили, който е планиран да продължи 5 дни, се налага, тъй като големи стада от диви животни застрашават отдалечени селища на feral аборигени в търсене на вода.Местните власти в Южна Австралия казват, че „изключително големи\" стада се доближават до селски местни общности, като заплашват оскъдната им храна и вода, повреждат инфраструктура и създават опасности за шофьори.Над 10 млн. хектара земя - площ колкото Южна Корея - бяха опустошени досега от огъня. Най-тежко засегната е югоизточната част на Австралия.Трети ден по-хладното време в страната помага на пожарникарите да овладеят огъня на места.Въпреки това обаче службата за борба с пожарите в щата Нов Южен Уелс призова хората да останат бдителни и да са в готовност, при нужда, да напуснат домовете си.Броят на жертвите на горските пожари в югоизточната част на Австралия е най-малко 25, хиляди останаха без домове. Половин милион животни загинаха в огнената стихия.Въпреки предупрежденията на учените, австралийското правителство твърди, че няма пряка връзка между климатичните промени и безпрецедентните горски пожари в страната, отбелязва Ройтерс.Премиерът Скот Морисън и министърът на енергетиката и съкращаването на вредните емисии Ангъс Тейлър смятат, че Австралия, която е вторият по-големина замърсител на глава от населението след Съединените щати, трябва да бъде възнаградена за това, че е преизпълнила целите си за намаляване на вредните емисии за 2020 г. ", "date": "2020.01.08", "title": "Започва отстрелът на 10 000 диви камили в Австралия "}
{"url": "http://www.cross.bg/zlatev-valentin-bebresh-1622158.html", "text": "/КРОСС/ През 2016 година още кметът на Ботевград Иван Гавалюбов твърдеше, че тръба свързва ВЕЦ Бебреш с язовира, тогава се уверихте, че такава тръба няма. Сега премиерът назначи комисия на 30 декември м.г., която установи, че такава тръба няма и вецът не работи с изключение на времето за профилактика, каза в сутрешния блок на БТВ „Тази сутрин\" бизнесменът Валентин Златев. Фактът, че от юни до август не е настъпила криза с водата на Ботевград, означава, че тези 800 000 кубика за профилактиката не са били от значение. Смешно е да се твърди, че язовира може да бъде източен за 14 дни, каза още той. Вецът е построен със законни средства от 2014 година, с него се занимава баща ми, каза Валентин ЗлатевПричините за сигнала на кмета са, че той иска народната любов, като бори богатите и успелите, и освен това при него има конфликт на интереси през 2015 година, каза Златев.Ботевград е лицензиран да добива питейна вода от 28 водоизточника, но яз. Бебреш не е сред тях, каза Златев. Тези 28 източника обаче сега не работят, кой кога ги е унищожил и кой кога е подписал документа единственият източник на питейна вода да е яз. Бебреш, не знам, каза бизнесменът. \"Басейнова дирекция\" - Плевен е сигнализирала прокуратурата за последно през декември 2019 година, че водата от този язовир не е пречистена, каза още Валентин Златев.От населението ВиК събира пари за 9 млн. кубика вода, а плаща на държавата само 2,5 млн. куб. м вода, останалите пари са присвоени, твърди още Златев.Политиците не бива да са бизнесмени и бизнесмените не бива да са политици, каза още Златев. Той отрече да има приятелски отношения с Бойко Борисов и не уточни кога за последно е играл карти в премиера. Категорично не съм съгласен да ме наричат олигарх, аз работя в голяма структура, нямам медии, каза той. Занимавам се единствено като председател на надзорния съвет на Лукойл, останалия бизнес се ръководи от баща ми, който е на 83 години. Правец не е частен град, каза Валентин Златев. Имам много приятели, сред тях и политици, допълни той.АЕЦ „Белене\" приключи, сега се готви нов проект, който ще започне на нова основа. Престъпление е атомните реактори да бездействат. Ще имаме сериозни проблеми с тока - спряхме тецовете, ще спрем и вецовете. ВЕЦ Бебреш носи 150 000- 200 000 лв. за семейството ми, това не е от такова значение. Ще пратя един булдозер да го срине, щом като стана най-популярния ВЕЦ в България, каза Златев. ", "date": "2020.01.08", "title": "Валентин Златев: С ВЕЦ Бебреш се отклонява вниманието от истинските кражби на вода "}
{"url": "http://www.cross.bg/vitosha-karane-noshtno-1622155.html", "text": "/КРОСС/ Тази вечер в 18.30 часа ще бъде открит официално ски и сноуборд сезонът на Витоша с нощно каране на писта \"Витошко лале\" 1. Служители на планинската спасителна служба и ски патрули ще съблюдават за сигурността на спортуващите туристи.Радослав Пеев от \"Витоша ски\" обясни пред Радио София, че недостатъчните есенни дъждове са създали сериозни затруднения при осигуряването на достатъчно технически сняг за единствената писта с изкуствено заснежаване, но са положени максимални усилия за подготовката на трасето.Пеев припомни противоречията около подновяването на спортните съоръжения на Витоша и уточни, че стремежът е да бъдат изградени бързи и модерни лифтове с подгряване на седалките. ", "date": "2020.01.08", "title": "С нощно каране на \"Лалето\" откриват сезона на Витоша "}
{"url": "http://www.cross.bg/asenov-sistemata-prof-1622140.html", "text": "/КРОСС/ Тол системата е в режим на активна техническа експлоатация и на практика последните стъпки към нейното въвеждане си вървят в момента. Пътната инфраструктура има нужда час по-скоро тази тол система да бъде въведена, за да може да се създаде един ефективен модел на финансиране. Това каза в сутрешния блок на БТВ „Тази сутрин\" проф. Олег Асенов от АПИ. Работим по определяне на конкретните параметри на старта на системата.Протеста на автобусните превозвачи не мисля, че спира старта на тол системата, той дава възможност за търсене и до края на седмицата за още по-активен диалог в различни форми и формати, за да намерим еволюция и сближение на позициите. Пътната инфраструктура има нужда от консенсус и от финансиране - от компромиси вече няма нужда, защото тя трябва да се развива, каза още проф. Асенов. Аз мисля, че от пролетта насам диалога с превозвачите е активен, мисля, че аз самия съм участвал във всички формати и срещи, които се провеждаха и на базата на този диалог ние постигнахме съществен напредък, допълни той. Вече два дни говоря за това как 40 процента е редуцирана платената пътна мрежа, как сме намалили почти на 50 процента, съвместно с превозвачите и по тяхна препоръка тарифите, как беше преструктурирана тарифата за автобусите - бяха разделени автобусите под 12 тона, над 12 тона. Това са все стъпки, които са направени в посока на намиране и търсене на консенсус, каза още проф. Олег Асенов.", "date": "2020.01.08", "title": "Олег Асенов от АПИ: Тол системата е в режим на активна техническа експлоатация"}
{"url": "http://www.cross.bg/pernik-festivala-festivalut-1622141.html", "text": "/КРОСС/ Заради водната криза в Перник се отменя фестивалът \"Сурва\". Това става по препоръка на министъра на здравеопазването. Според него има опасност от зарази при провеждането на фестивала. На същото мнение са и от Районната здравна инспекция. След обявяването на решението започна поетапното уведомяване както на чуждестранните групи, така и на групите от други региони на страната, каза в „Тази сутрин\" зам.-кметът на Община Перник Стефан Кръстев. Перник се намира в бедствено положение и по съвет на здравните власти фестивалът тази година е отменен, допълни той.Жалко е за този фестивал, но има сериозен проблем с водоснабдяването в хотелите, където ще бъдат настанени гостите, каза от своя страна кметът на Батановци Радослав Петров.Кукерски групи от града също щяха да се включат във фестивала в Перник. Петров обаче уточни, че по-важна е местната „Сурва\", която се провежда на 13 и 14 януари. Не фестивалът, а именно тя е в ЮНЕСКО, поясни кметът на Батановци. ", "date": "2020.01.08", "title": "Перник без фестивала \"Сурва\" за пръв път от 1966-та година"}
{"url": "http://www.cross.bg/borisov-premier-ykrainskiya-1622144.html", "text": "/КРОСС/ Министър-председателят Бойко Борисов изпрати съболезнователна телеграма до украинския премиер Олексий Хончарук във връзка с тежката самолетна катастрофа на украински самолет край иранското летище „Имам Хомейни\" на 8 януари. Премиерът Борисов изразява своите искрени съболезнования за трагедията. „Бих желал да изразя чрез Вас своята съпричастност към болката и страданието на близките на загиналите\", пише министър-председателят Бойко Борисов в съболезнователната телеграма до украинския премиер.", "date": "2020.01.08", "title": "Борисов изпрати съболезнователна телеграма до украинския премиер Олексий Хончарук"}
{"url": "http://www.cross.bg/metals-bfhg-g-zha-1622145.html", "text": "/КРОСС/ На традиционен обяд бе подновен договора за 2020 г. мужду Българската федерация по художествена гимнастика и дългогодишния спонсор „Дънди Прешъс Металс\". В присъствието на състезатели, треньори от националните отбори и ръководството на БФХГ, както и представителите на Дънди Прешъс Металс г-жа Ирена Цекова и г-жа Анна Шопова, договорът бе подписан от Изпълнителния Директор на компанията г-н Илия Гърков и Председателя на БФХГ г-жа Илиана Раева.10 годишното партньорство между федерацията и „Дънди Прешъс Металс\" е свързано с началото на ренесанса на българските успехи в художествената гимнастика и в отговор на „златните традиции\" на този толкова български спорт.\"Без тази подкрепа доказана и в успехи и в трудности не бихме могли да осъществим грандиозните спортни събития през последните години, да бъдем победители и да надграждаме световните постижения на нашите момичета.Само с тяхната дългогодишна, неизменна вяра, заедно успяваме да вървим напред и да реализираме нашите мечти.\", заяви Илиана Раева.", "date": "2020.01.08", "title": "БФХГ поднови договора за спонсорство с \" Дънди прешъс металс\""}
{"url": "http://www.cross.bg/zaharieva-bulgariya-pravitelstvo-1622146.html", "text": "/КРОСС/ Премиерът Бойко Борисов заминава за Турция за официалното пускане в експлоатация на газопровода \"Турски поток\".Церемонията ще се проведе в Истанбул. \"Турски поток\" ще пренася руски газ по дъното на Черно море през Турция до Европа. Целта на Русия е доставките за Европа да не минават само през Украйна.„Най-важното е българският интерес да бъде защитен във всяка ситуация. Именно това прави българската дипломация и правителство. Днес премиерът ще открие първия стратегически диалог между България и САЩ, който беше договорен при неговото посещение във Вашингтон. Ще бъдат обсъдени много важни теми и за двете страни\", това заяви в студиото на „Здравей, България\" външният министър Екатерина Захариева.„Идеята на стратегическия диалог е не да се убеждаваме един друг, а да работим в интерес на двете страни. Общото становище, което надявам се ще приемем, ще започне с глобалните въпроси. Панел, който ще председателствам аз\", допълни Захариева.„Българското правителство работи по диверсификацията на газа. Не само на пътя, но и за източниците му. Интерконекторът между България и Гърция е един от най-важните газови проекти за нас. Има планове и за участие на българската държава в терминала за втечнен газ в Александруполис. Тоест от много години редица правителства са говорили за тази диверсификация, но реално тя се прави от правителството на Борисов\", каза министър Захариева.„Ние сме държава членка на ЕС и сме длъжни да се съобразяваме с всички процедури по прозрачност. Обществената поръчка за избор на изпълнител се обжалваше, като това е абсолютно право на всеки един участник във всяка една процедура. В същото време по това трасе се строи изключително бързо\", обясни Захариева.„България ще купува газ, който е най-изгоден за българските потребители. Към този момент, до първото закупуване на втечнен газ, страната ни имаше възможност да купува само от един източник. Преди първото правителство на премиера Борисов, България купуваше газ на много по-високи цени от повечето европейски държави с еднакъв доставчик. Работата по реална диверсификация на източника ще доведе и до по-ниски цени\", допълни тя.„Важното е, че трасетата и пътят на газа не заобикалят България, защото когато го правят ние плащаме и транзитни такси\", завърши темата Захариева. ", "date": "2020.01.08", "title": "Захариева: България ще купува газ, който е изгоден за потребителите"}
{"url": "http://www.cross.bg/erdogan-pytin-potok-1622147.html", "text": "/КРОСС/ Руският президент Владимир Путин пристигна вчера вечерта на истанбулското летище „Ататюрк\". Руският държавен глава долетя от Дамаск, където се срещна със сирийския президент Башар Асад.Реджеп Тайип Ердоган и Владимир Путин ще участват в тържествена церемония в Истанбул за откриването на „Турски поток\", а на нея ще присъства и българският премиер Бойко Борисов.Златният рог или Халич - така се казва конгресния център в Истанбул, където ще се състои тържественото откриване. Церемонията започва в 15 часа с изказвания на лидерите на Турция и на Русия и на двамата енергийни министри Фатих Дьонмез и Александър Новак.На церемонията ще се наблюдава по видеовръзка пускането на газ от помпената станция „Русская\" край Анапа в Краснодарска област и символичното получаване на количества от синьото гориво в турската компресорна станция „Къйъкьой\" на Черноморското крайбрежие в област Къркларели, на север от Истанбул. Край Анапа на руския черноморски бряг започва подводният участък от газопровода, а тръбите от подводната част отново излизат на сушата край Къйъкьой. След това Путин и Ердоган символично ще отворят крана на тръбата.Първото трасе на газопровода, чиято лента се реже днес, е дълго 1100 километра и то доставя газ за турските потребители. Продължението на Турски поток - Балкански поток е дълго 474 километра в България, продължава към Сърбия, а оттам към Унгария и евентуално Централна Европа.След церемонията Реджеп Ердоган ще подари на Владимир Путин издание с над 100 хиляди документи от Османските архиви.Българският премиер Бойко Борисов ще присъства на церемонията по откриването на \"Турски поток\" по покана на турския президент Реджеп Ердоган. Предвидена е и среща между турския държавен глава и премиера Борисов.Очаква се Ердоган и Путин да обсъдят също и ситуацията в Либия и Сирия на закрита за пресата среща преди церемонията по откриване на „Турски поток\" и по време на официалната вечеря в двореца „Долмабахче\" след края ѝ.Турция е разтревожена от новините за около 300 000 бежанци, които напускат Идлиб вследствие на офанзивата на сирийската армия и руската авиация. Идлиб е последният голям град в Сирия, контролиран от радикалната опозиция.В Либия Анкара подкрепя Правителството на националното съгласие в Триполи, признато от ООН, докато Москва фаворизира ген. Халифа Хафтар ", "date": "2020.01.08", "title": "Путин и Ердоган откриват „Турски поток“ "}
{"url": "http://www.cross.bg/borisov-ykrainskiya-premier-1622168.html", "text": "/КРОСС/ Министър-председателят Бойко Борисов изпрати съболезнователна телеграма до украинския премиер Олексий Хончарук във връзка с тежката самолетна катастрофа на украински самолет край иранското летище „Имам Хомейни\" на 8 януари. Премиерът Борисов изразява своите искрени съболезнования за трагедията.„Бих желал да изразя чрез Вас своята съпричастност към болката и страданието на близките на загиналите\", пише министър-председателят Бойко Борисов в съболезнователната телеграма до украинския премиер. ", "date": "2020.01.08", "title": "Борисов изпрати съболезнователна телеграма до украинския премиер "}
{"url": "http://www.cross.bg/bulgariya-bozhankov-boklyk-1622159.html", "text": "/КРОСС/ \"Екологичната криза е налице и ние реагираме. За съжаление тя не е само в Перник, а в цяла България - има много населени места, в които или хората нямат вода, или тя е негодна за пиене\". Това заяви Явор Божанков, народен представител от ПГ \"БСП за България\", пред БСТВ. Той добави, че проблемът с изгарянето на отпадъци също е много голям. Има внос на боклук от трети страни и такъв с  криминален произход. \"През 2018 г. в България е внесен боклук, в чийто внос е замесена италианската мафия. Този боклук е открит едва 2 години по-късно с помощта на медиите в Плевен. Това показва невъзможност на българската държава да контролира този процес\", обясни народният представител.Явор Божанков обясни, че в България не се изгаря само вносен боклук, а и  боклук с вътрешен за страната произход. \"Изгарят се масово гуми, масла, кабели, макар че българският гражданин плаща за тяхното рециклиране чрез продуктови такси. Къде отиват тези средства?\", пита депутатът. Според него системата за рециклиране в България не функционира и трябва да изгарянето на боклук да се направи икономически нелогично като се въведат поощрения за рециклиране.Според Божанков управляващите не са взели адекватни мерки  по въпроса с мръсния въздух: \"Доказано е, че България е от държавите с най-мръсен въздух - замърсяването с фини прахови частици в големите градове е в пъти над нормата. Българите живеят най-малко в Европа - една от причините е тази. Тези три основания - въздух, вода, отпадъци - са достатъчни да поискаме вот на недоверие. Работа на една опозиция е да бъде при проблемите на хората, а проблемите в екологичния сектор са огромни\", каза Божанков. По думите на депутата от левицата БСП ще направи консултации с всички политически сили извън ГЕРБ за вота на недоверие. \"Министерството на околната среда е наясно какво се случва. В нашите мотиви ще го изложим\", добави Божанков.\"През последните две години в парламентарната комисия по околна среда и водите се обсъждат основно бизнес теми, а не екологични. Едва през последните месеци проявиха активност . Благодарение на нашия вот на недоверие, всички институции се активизираха - това са първите плодове на нашия труд\", отбеляза Божанков. Той обяви, че освен да търси отговорност, БСП ще предложи и ясна стратегия за решаване на тези екологични проблеми.  ", "date": "2020.01.08", "title": "Явор Божанков: Благодарение на нашия вот на недоверие, всички институции се активизираха"}
{"url": "http://www.cross.bg/lenta-osushtestvyava-dvizhenieto-1622165.html", "text": "/КРОСС/ До 13 ч. днес движението от км 17 до км 18 на АМ „Тракия\" в посока София се осъществява в една лента поради ремонт на дилатационна фуга. Ограничава се движението в активната лента, като трафикът ще се осъществява в изпреварващата лента. Участъкът е сигнализиран с пътни знаци.Шофьорите е необходимо да карат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието  на тел. 0700 130 20 в АПИ. ", "date": "2020.01.08", "title": "До 13 ч. днес движението на АМ „Тракия“ в посока София се осъществява в една лента"}
{"url": "http://www.cross.bg/adel-nova-godina-1622136.html", "text": "/КРОСС/ Певицата Адел се забавлява чудесно по празниците, с новогодишно пътуване до Карибите. Тя прекара новогодишните празници в компанията на най-близките си приятели, много от които са и знаменитости.Навръх Нова Година на луксозна яхта присъстваха певецът Хари Стайлс и шоуменът Джеймс Кордън.Адел решила „скромно\" да почете сервитьор, който от своя страна споделил това в акаунта си в социалните медии. Тя му оставила бакшиш от... 2020 долара - символично, точно като годината, в която навлизаме. На сметката написала „Честита Нова Година\".Едно е сигурно, в новия си облик с доста килограми надолу, и новата любов, Адел наистина се чувства добре и иска да се наслаждава на живота по всякакъв начин, без да се притеснява за дребни неща. ", "date": "2020.01.08", "title": "Адел остави бакшиш от 2020 долара"}
{"url": "http://www.cross.bg/maiichin-tazi-godina-1622149.html", "text": "/КРОСС/ Днес се празнува Денят на родилната помощ, известен и като Бабинден, по стар стил той се чества на 21 януари.По този повод в акушеро-гинекологичната болница „Майчин дом\" в София правят равносметката, че през изминалата година там са се родили 3761 бебета.В тази и в други клиники има традиционен начин за отбелязване на този ден, казва Росица Георгиева, главна акушерка в болницата:„Това е ритуалът на така нареченото поливане. Една от нашите родилки полива на акушерката, която е поела живота на нейното дете в ръцете си и акушерката разпръсква с ръцете си капките, паднали от тази вода върху нейните ръце. Този ритуал се спазва всяка година. Изпълнява се във всяка клиника и разбира се, на едно общо събиране в „Майчин дом\".Как акушерките получават благодарността на родилките.„Родилките, които са преминали през „Майчин дом\", отбелязват този празник като ни се обаждат, честитят ни, пожелават ни хубави неща и мислят за нас положително\", разказа още Георгиева. ", "date": "2020.01.08", "title": " Празнуваме Деня на родилната помощ"}
{"url": "http://www.cross.bg/tema-syrva-stydioto-1622130.html", "text": "/КРОСС/ Тема:Перник без \"Сурва\" - какви са рисковете за града и хората?Тема:Идва ли Трета световна война? Коментар на Соломон ПасиТема:Ще отпадне ли втората смяна в училище? Отговорът от зам.-министър Таня МихайловаТема:След празниците: какво да правим с нежеланите подаръци?Тема: На живо: Защо половин година Ловешко село е без вода?Тема: Перник без фестивала \"Сурва\" за пръв път от 1966-та година. Как водната криза отмени празненството?Тема: Ще стартира ли тол системата в срок и ще спре ли протестът на превозвачите въвеждането й? В студиото проф. Олег Асенов от АПИ.Тема: Масова сеч в Черноморец. На живо: Има ли опасност от свлачище и застрашени ли са домовете на хората?Тема: Ексклузивно: В студиото - бизнесменът Валентин Златев.Тема: Кои са най-популярните български имена и какви са модните тенденции при кръщаването на децата?Тема: На Бабинден: Как посрещат празника в родилното отделение в Козлодуй?Тема: Ще бъде ли спасена и реставрирана Потопената църква край язовир Жребчево?Тема: Бира или лимонада? Какво пие детето от ромската сватба в село Джурово?Тема: Агресия в училище. Конфликт между ученички завърши в русенската болница.Тема: На ръба на война между САЩ и Иран. В студиото министър Екатерина Захариева.Тема: Без \"Сурва\" тази година. Ще се премести ли автентичният фестивал. ", "date": "2020.01.08", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-yanyari-1622117.html", "text": "/КРОСС/  Ангел Марин, вицепрезидент на Република България (2002-2012)Богомил Герасимов, писател, бивш дипломат.Валя Балканска, народна певица, песента й „Излел е Дельо хайдутин\" лети в КосмосаГеорги Данаилов, писателЕмануела Шкодрева, актриса.Илия Чубриков, автомобилен състезател ", "date": "2020.01.08", "title": "Рождениците на 8 януари"}
{"url": "http://www.cross.bg/irak-iran-raketi-1622139.html", "text": "/КРОСС/ Най-малко две военни бази в Ирак, използвани от Съединените щати, бяха атакувани от Иран с повече от 10 балистични ракети. Засега не е ясно дали има жертви.Президентът Доналд Тръмп заяви, че се прави оценка на щетите. \"Всичко е наред\", написа той в Twitter и добави, че ще направи изявление на сутринта.Техеран обяви, че е предприел пропорционални мерки за самоотбрана след убийството на генерал Касем Солеймани.За първи път Иран поема отговорност за нападение, като държавната телевизия съобщи, че именно Техеран е изстрелял ракетите по базата.Американските инсталации в Ирак през последните месеци бяха атакувани с ракети около 15 пъти, но никога досега Иран не е поемал отговорност за тези нападения.Атаката дойде, след като протехеранските фракции в Ирак си обещаха да обединят сили, за да „отговорят\" на смъртоносния американски удар миналата седмица край летището в Багдад. При атаката беше убит иранският генерал Касем Солеймани, определян за \"кръстник\" на мрежата на Техеран в региона, и върховният командир Абу Махди ал Мухандис, заместник-ръководителят на иракската военна мрежа Хашид ал Шааби.Борсите реагираха веднага с поскъпване на петрола. В азиатската търговия тази сутрин цените се повишиха с около 3,5 на сто.Няма данни за пострадали български граждани в Ирак. ", "date": "2020.01.08", "title": "Иран изстреля ракети по американски бази в Ирак"}
{"url": "http://www.cross.bg/vodite-kostadinov-atanas-1622164.html", "text": "/КРОСС/ \"Искаме вот на недоверие на правителството заради политиката му в околната среда и водите. Това, което се случва през последните две години на това управление, е да жъне посятото през последните десет. По отношение на водите се случиха две неща - вмениха се политически и икономически задачи. Това е недопустимо и резултатът е ясен\". Това каза Атанас Костадинов, народен представител от ПГ \"БСП за България\", пред бТВ Радио.Според него честата смяната на министри в третия кабинет на премиера Борисов не е решила множеството проблеми в сектори като здравеопазване, образование, транспорт и екология.\"Това е един добре обработен рефлекс на колегите от ГЕРБ, с който те показват, че продължават напред. Проблемът е политическата рамка при управлението на околната среда и водите. България не управлява водите на басейнов принцип и не изпълнява рамковата директива за водите. Управляващите подмениха исканата от Европейската комисия стратегия за водния сектор със стратегия за ВиК отрасъла. Това е порочно и недалновидно - те са две коренно различни неща\", каза още Костадинов.  По думите на Атанас Костадинов кризата с водата е политическа тема. \"Когато е засегнат сериозен публичен и граждански интерес, политиката трябва да даде отговорите. В следствие на политически действия се е стигнало дотук. Задачата за реформи е политическа задача\", заяви той.  ", "date": "2020.01.08", "title": "Атанас Костадинов: Управляващите сега жънат посятото от тях през последните десет години"}
{"url": "http://www.cross.bg/chasa-provede-plovdivv-1622131.html", "text": "/КРОСС/София.От 09.30 часа в Министерски съвет министър-председателят Бойко Борисов и посланикът на САЩ Херо Мустафа ще открият Първата сесия на Стратегическия диалог България - САЩ.***София.От 10:00 часа ще се проведе заседание на Министерски съвет.***София.От 12.00 часа в Националния пресклуб на БТА, ще се проведе пресконференция на тема: „Националната кампания „Да запалим и съхраним огъня български ...!\", с нестия през 2020 година.\"***Враца.От 14:00 часа ще се проведе брифинг на ОДМВР.***Враца.От 14:00 часа в Заседателната зала на Община Враца ще бъдат отворени офертите за обществена поръчка с предмет: „Доставка и монтаж на кухненско оборудване и обзавеждане на кухни майки с кетъринг на Общинско предприятие „Социални дейности\" - Враца\" - открита процедура.***Враца.От 19:00 часа в камерна зала на ДКТ, ще се проведе „Красавицата и княза\" по Ф. М. Достоевски.***Добрич.От 13.30 часа в Регионална библиотека „Дора Габе\", Изкуство, ще се проведе библиотерапия с потребители на Център за психично здраве „Д-р Петър Станчев\".***Казанлък.От 17:30 часа в Музей на Фотографията, ще се проведе изложба на тема: „Кукерландия - избрани творби\".***Карлово.От 11:00 часа в Пулевата къща ще започнат честванията по повод 142 години от Освобождението на Карлово.***Пловдив.В 10.00 часа в Заседателната зала на Областната администрация ще се проведе работна среща за проблема със загубите на питейна вода в кв. „Столипиново\" на гр. Пловдив.***Пловдив.В 10.30 часа в Клиниката по акушерство и гинекология на УМБАЛ „Св. Георги\" ще се състои празнична церемония, на която първото бебе, родено в града през 2020 г. ще получи специална грамота от Община Пловдив и лично дарение от градоначалника Здравко Димитров, в размер на една кметска заплата.***Пловдив.В 11.30 часа във Военния клуб ще бъде открита фотоизложба на военния фотограф Вилхелм Йоцов.***Русе.От 11.00 часа от сградата на Професионалната гимназия по облекло „Недка Иван Лазарова\" ще започне втора феминистична разходка по паметни места, свързани с имената и дейността на видни русенки, която ще бъде водена от Ренета Рошкева, уредник в отдел „История на България 15-19 век\" в Регионалния исторически музей.***Стара Загора.От 18.00 часа в РБ „Захарий Княжески\", ще се проведе представление на младежка група „ИЗКЛЮЧитЕлНИТЕ\".***село Слокощица.От 11.00 часа в сградата на читалище „Просвета\" ще бъде пресъздаден обичаят за празника Бабин ден.  ", "date": "2020.01.08", "title": "Предстоящи събития на 8 януари"}
{"url": "http://www.cross.bg/plovdiv-podstantziya-podstantziyata-1622163.html", "text": "/КРОСС/ В края на 2019 г. приключи първия етап от изграждането на най-новата електрическа подстанция в България, подстанция „Евмолпия\" в Пловдив, собственост на EVN. Към днешна дата е готово подземното ниво на подстанцията, включително с полагането на първата плоча. Следващият етап е изграждане на надземното ниво, включително и сградата. Паралелно се произвежда и оборудването на подстанцията. Електрическата разпределителна уредба 20 кV (киловолта) е вече произведена, а силовият трансформатор ще бъде готов до края на март 2020 г. В процес на производство е и електроразпределителна уредба 110 kV.EVN инвестира в подстанция „Евмолпия\" 11,6 милиона лева. Инсталираната мощност е 50 мегаволтампера (MVA) с възможност да достигне 100 MVA. Подстанцията ще бъде изцяло от закрит тип като присъединяването към мрежата ще бъде с подземна кабелна линия, без въздушни линии или стълбове, водещи към нея. Сградата ще е едноетажна с монолитна стоманобетонова конструкция и шумоизолация. Управлението, постоянният контрол и мониторинг на подстанцията ще бъде дистанционно от диспечерския център на EVN чрез телемеханика.Обхватът на действие на подстанция ''Евмолпия'' е централната и източна част на гр. Пловдив, където през последните години се увеличи изграждането на нови обекти, пораждащи необходимост от осигуряване на допълнителен капацитет на мрежата.Инвестицията в подстанцията е само част от проектите на EVN в Пловдив, насочени към развиване на енергийната сигурност и инфраструктура на втория по големина български град. През ноември 2019 г. компанията стартира проекта си за 5 нови водогрейни котли в EVN Топлофикация, които ще модернизират изцяло производството на топла вода в Пловдив. Допълнително през декември 2019 г. в Пловдив EVN започна изграждането и на изцяло нов и модерен диспечерски център за управление на електроразпределителната мрежа в Югоизточна България.    ", "date": "2020.01.08", "title": "EVN приключи първия етап от изграждането на подстанция „Евмолпия“ в Пловдив"}
{"url": "http://www.cross.bg/kitaiiskata-filharmoniya-bulgariya-1622129.html", "text": "/КРОСС/ На 15 януари софийската публика ще има удоволствието за първи път да се наслади на концерт на Китайската филхармония. Под диригентството на нейния ръководител маестро Хуан Йи ще прозвучат Румънски народни танци от Бела Барток, Концерт за пиано №1 в до мажор, оп. 15 от Лудвиг ван Бетовен, Половецки танци от операта \"Княз Игор\" на Бородин, както и Чоукуншан : Концерт за бамбукова флейта и оркестър №2 \" Тъгата, трогната от празните планини\" на китайския композитор Гуо Вендзин. Солисти в концерта са известният китайски изпълнител на флейта Вей Шидзюн и младата пианистка Серена Уан.Китайската филхармония е основана в Пекин през 2000 г. Само за 19 години тя постига удивителен скок и печели внимание както в Китай, така и в чужбина. През 2005 г. е първото световно турне на оркестъра, преминало при невъобразим успех. В последното им турне за първи път са включени Румъния, Словения и България.Билети на цени от 10 до 20 лв. са налични на касата на зала \"България\" и в eventim.bg ", "date": "2020.01.08", "title": "Китайската филхармония гостува за първи път в зала \"България\""}
{"url": "http://www.cross.bg/otkrivat-protzedyri-za-kontzesiya-na-plazhovete-chernomoretz--yug-i-ravda--tzentralen-1622148.html", "text": "/КРОСС/ Правителството се събира на първото си заседание за тази година.По предложение на министъра на образованието ще бъде създаден механизъм за възлагане и изпълнение на научни консултации от Българската академия на науките.Очаква се да се открият процедури за концесия на морските плажове „Черноморец - юг\" и „Равда - централен\" в област Бургас.С друго решение ще бъде прекратена концесията на част от плажа „Лозенец - Караагач\", в община Царево.Искането за прекратяване на договора, сключен през 2004 г., е на концесионера. ", "date": "2020.01.08", "title": "Откриват процедури за концесия на плажовете „Черноморец - юг“ и „Равда - централен“ "}
{"url": "http://www.cross.bg/detzata-blagoevgrad-rezhim-1622137.html", "text": "/КРОСС/ Просветното ведомство обсъжда идеята да няма учебни часове след 18:30 ч заради безопасността на децата. Екип на \"По света и у нас\" провери имат ли готовност училищата в Благоевград да преминат към едносменен режим на обучение, какъвто се очаква да бъде въведен навсякъде след няколко години. Ако краят на учебните занятия е в 18:30 ч, децата ще си тръгват от училище поне с час по-рано, когато все още не са толкова изморени, смятат експерти. Така те ще бъдат по-внимателни, когато пресичат улиците. Родители подкрепят идеята, но смятат, че ще има объркване в програмата на извънкласните дейности.Евелина Белемезова, родител: Дали било спорт, който евентуално е вечер, дали било занимания по български, математика, рисуване, те съответно за децата, които са втора смяна минават сутрин. Те са заплатени предварително в началото на годината, кой и как ще възстанови парите на родителите.Едносменният режим, който изцяло ще сложи край на ученето до късно вечер и по тъмно през зимата, в големите градове няма как да бъде въведен скоро. Въпреки това, директори на училища с двусменен режим на обучение в Благоевград са готови да реагират адекватно и да приключват със 7-я час на учениците до 18:30 ч.Милена Ковачева - директор на II ОУ \"Димитър Благоев\" - Благоевград: Наистина е много тъмно, когато свършва седмият час. Ние мисля, че сме свършили някои неща в тази посока, защото класните са си подали заявления и сме разрешили да бъдат изтеглени седмите часове, когато е час на класа като нулев час между двете смени.Ивайло Златанов - началник на РУО - Благоевград: Има такава възможност да се преструктурира във всяко училище и да се приключва в по-ранен час. Учениците да се прибират по-рано, учениците да бъдат спокойни, родителите също.За по-голяма безопасност, когато последният час свършва след 19 ч и е тъмно, някои директори са монтирали допълнителни лампи в района на училищата. Родители пък обясниха, че на раниците и дрехите на децата си са поставили светлоотразители. ", "date": "2020.01.08", "title": "Обсъждат идеята да няма учебни часове след 18:30 ч "}
{"url": "http://www.cross.bg/teheran-borda-danni-1622142.html", "text": " /КРОСС/ Няма оцелели при катастрофата на украински „Боинг 737\" в Иран, съобщи иранският Червен кръст, цитиран от БГНЕС.Иранската държавна телевизия съобщи, че всичките 176 души на борда са загинали.Украинският боинг излетял от Техеран за Киев в 4,42 часа българско време и е спрял да предава данни 2 минути след това - в 4,44 ч., според услугата за проследяване на самолети Flightradar.Според сайта украинският „Боинг 737-800 е катастрофирал малко след излитането\".„Полет PS752 излетя от Техеран в 2,42 UTC (4,42 българско време). Последните данни бяха получени в 2,44 UTC (4,44 българско време)\", написа Flightradar в своя акаунт в Twitter.По-рано иранската агенция Тасним съобщи, че украинският самолет със 167 пътници на борда се е разбил поради „технически проблеми\" след излитане от международното летище „Имам Хомейни\" в Техеран. Според агенцията информация за инцидента е потвърдена от шефа на летището.Пожар в двигателя е предизвикал катастрофата на украински пътнически самолет след излитане от Техеран, заяви говорител на летището.„Украински самолет „Боинг 737\" излетя тази сутрин от летище Техеран към Киев, но поради пожар в двигателя вследствие на техническа неизправност, той се разби в близост до летището на юг от Техеран\", заяви говорителят.Първоначално беше съобщено, че броят на хората в катастрофиралия самолет е 180, но по-късно тази информация беше коригирана от иранските власти, които обясниха, че на борда са били 176 души - 167 пътници и 9-членен екипаж.Иранските власти съобщиха, че към мястото на катастрофата са се отправили над 20 линейки. При падането самолетът е избухнал в пламъци.Няма данни за пострадали български гражданиКъм 7:30 ч. българско време няма данни за пострадали български граждани при катастрофата на украински пътнически самолет в Иран, съобщиха от Министерството на външните работи. Посолството ни в Техеран следи ситуацията и е готово да оказва съдействие при необходимост.Руски сайтове обявиха, позовавайки се на собствени източници на информация, че на борда не е имало руски граждани. На борда на падналия лайнера са пътували:граждани на Иран - 71граждани на Канада - 73граждани на Швеция - 8граждани на Афганистан - 6граждани на Германия - 4граждани на Великобритания - 3граждани на Украйна - 2 пътници и целия екипаж, състоящ се по предварителни данни от 9 човека", "date": "2020.01.08", "title": "„Боинг 737\" катастрофира в Иран (обновена)"}
{"url": "http://www.cross.bg/ostroymieto-e-nachin-1622105.html", "text": "/КРОСС/  Остроумието е начин да изразиш нова мисъл; острословието е просто гимнастика на езика.Дороти Паркър ", "date": "2020.01.08", "title": "Остроумието е начин"}
{"url": "http://www.cross.bg/solyn-fenove-aris-1622135.html", "text": "/КРОСС/ Готови са резултатите от аутопсията на починалия в Солун Тоско Бозаджийски.Според първоначалните резултати българинът е починал вследствие на удара на колата. Жената, която е шофирала колата, е освободена от ареста. Тя е в шок и не си спомня много за инцидента.Семейството вече е известено. \"Близките имат адвокат и преводач. Ние сме в непрекъснат контакт с тях, така че не сме ги оставили нито за минута\", заяви Красимир Тулечки, неакредитиран посланик в Гърция.28-годишният българин беше нападнат и пребит от футболни агитки в Солун, а по-късно и блъснат от автомобил.Двамата задържани фенове на гръцкия ПАОК са с 11 различни обвинения - от хулиганство до причиняване на смърт след тежка телесна повреда. Именно те са били най- активни в побоя над българските фенове на \"Ботев\" (Пловдив). Сред тях е и син на полицейски шеф, твърдят местни медии.Имената на задържаните се пазят в тайна, но за първите двама вече е доказано, че са участвали в нападението и срещу тях са повдигнати 11 обвинения. По две - за извършено тежко престъпление и по 9 - за хулигански прояви, съобщиха от консулството ни в Солун.Според гръцките медии един от задържаните е син на висш полицай и то от отдела за борба със спортното хулиганство. В южната ни съседка случаят продължава да се коментира с искане за много по-строги мерки срещу тези футболни агитки, като вече ги наричат \"потенциални убийци.\" За повече сигурност при провеждането на мачовете се настоява и у нас.Записите на охранителните камери са показали, че в побоя над българите има и други участници, освен арестуваните, посочва БНТ.Според юристи това, че от една страна мъжът е бит, а от друга - прегазен, може да направи трудно доказването на вина.\"Може и да се усложни този юридически казус, защото може да се установи, че причината за смъртта е комбинирана травма\", заяви адвокат Марковски.\"Там има и един наблюдаващ прокурор, който е отговорен за ръководенето на всички следствени действия, затова трябва да се разчита на тяхната обективност и коректност\", каза още Марковски.От ръководството на \"Ботев\"-Пловдив апелираха за бърза и адекватна реакция от страна на гръцките власти.\"Мъката е много голяма. Това беше олицетворение на  ботевския дух. Това е най-голямата загуба, която можехме да получим. Тоско бе едно интелигентно момче, няма нищо общо с онези крайни лумпени, които се говори и се алармира\", каза Велизар, фен на \"Ботев\" (Пловдив).Според футболния треньор Велислав Вуцов враждата между фенове на Арис и ПАОК често завършва с инциденти.\"Смятам, че това е една засада, абсолютно случайно. Феновете на ПАОК не са ги разпознали\", каза Вуцов.Всички останали от българската агитка вече са си у дома, но отказват да говорят за случилото се.През целия ден на мястото на трагедията фенове и обикновени минувачи отдаваха почит на починалия Тоско Бозаджийски. Пред NOVA президентът на футболния клуб Арис Лефтерис Арванитис каза, че проблемът с футболното хулиганство в Солун е огромен.\"Това е 100-процента организирано нападение. Нападателите са били с покрити лица и са държали железа, което означава че те са отишли там, за да удрят хората\", каза ЛефтерисОт ръководството на ПАОК, чиито фенове са нападнали българите, отказаха да коментират трагичния инцидент.В писмо до NOVA посочиха само, че не са отговорни за събития, възникнали извън територията на техния стадион и причинени от лица, които не са свързани с клуба им. Според вечният им противник в солунското дерби - Арис, случаят носи много срам на цяла Гърция.\"Разбира се, че няма проблем между гърците и българите. Всички трябва да направим и невъзможното нещата да се разминат по най-добрия начин и да не позволяваме на насилието да ни разделя. Не трябва въобще да мислим за отмъщение\", каза още Арванитис.Ръководството на Арис ще поемат разноските по транспортирането на тялото на починалия български фен. Семейството на загиналия вече е наело адвокати за съдебния процес в Солун. ", "date": "2020.01.08", "title": "Причината за смъртта на българина в Солун е удар от кола"}
{"url": "http://www.cross.bg/grigoriii-nego-godina-1622111.html", "text": "/КРОСС/ Свети Григорий (331-394 г.) бил по-малък брат на Св. Василий Велики. Заедно с него и със св. Григорий Богослов те образували знаменитото \"Кападокийско тризвездие\" (виж Кападокия, бел.ред.).Той получил най-високо образование за онова време. Голямо духовно-аскетично влияние упражнила върху него сестра му св. Макрина Младша. Неговият приятел св. Григорий Богослов го подтикнал към риторското поприще.Когато император Юлиан Отстъпник отстранил всички християни от учителското съсловие, св. Григорий се оттеглил в най-строго монашеско усамотение. Въпреки нежеланиету му, св. Василий поставил брат си Григорий в 371 година за епископ на Ниса. При арианствуващия император Валент (364-378) той бил прогонен от катедрата си, но при възцаряването на благочестивия Теодосий Велики (379 г.) пак бил възстановен на епархията си. Взел участие в Антиохийския събор от 379 година и на Втория Вселенски събор от 381 година като авторитетен богослов.Многостранна е дейността на св. Григорий Нисийски като плодовит писател, философ и богослов. Неговата богата умозрителна надареност му помагала да обработи систематически истините на вярата и да ги защищава от еретиците. В знаменитото си съчинение от 12 тома книги \"Против Евномия\" св. Григорий Нисийски защищава учението на брата си върху божествеността на Сина и на Свети Дух. Нему принадлежат и прекрасни тълкувания на Петокнижието и на Псалтира, както и чудните беседи върху Блаженствата и Господнята молитва. От него са останали образцови аскетически трудове, проповеди, речи на полемични теми и многобройни писма. ", "date": "2020.01.08", "title": "Св. Григорий, еп. Български. Преп. Георги Хозевит. Св. Емилиан изповедник. Преп. Домника"}
{"url": "http://www.cross.bg/prezident-tochki-voiina-1622114.html", "text": "/КРОСС/ 1198 г. - Инокентий III става римски папа.1598 г. - Евреите са прогонени от Република Генуа.1815 г. - Британско-американска война: Американските сили водени от генерал Андрю Джаксън побеждават британската армия близо до Ню Орлеанс, две седмици след като САЩ и Великобритания подписват мирен договор за край на войната.1838 г. - Алфред Вейл демонстрира телеграфа, като използва точки и чертички (поставя се началото на т.нар. Морзов код).1900 г. - Президентът на САЩ Уилям Маккинли обявява военно положение в Аляска.1918 г. - Американският президент Удроу Уилсън излага своя мирен план за последиците от Първата световна война в 14 точки (включващи открита дипломация, право на народите на суверенитет, създаване на Общество на народите, либерализиране на търговията).1931 г. - Папа Пий XI издава енциклика срещу разводите и срещу контролирането на раждаемостта.1949 г. - В Москва социалистическите държави учредяват Съвет за икономическа взаимопомощ.1958 г. - 14-годишният Боби Фишър печели Американския шампионат по шахмат.1959 г. - Генерал Шарл дьо Гол е обявен за първи президент на Петата република на Франция.1962 г. - Картината на Леонардо да Винчи Мона Лиза е показана за пръв път в САЩ.1973 г. - Изстреляна е съветската космическа сонда Луна 21 с Луноход 2 на борда.1992 г. - Президентът на САЩ Джордж Х. У. Буш заболява, докато е на визита в Япония и по време на официален обяд повръща върху японския министър-председател.1996 г. - В България стартира масовата приватизация.2004 г. - Кралица Елизабет II кръщава най-големия пътнически лайнер, строен някога - Кралица Мери II.", "date": "2020.01.08", "title": "8 януари в историята"}
{"url": "http://www.cross.bg/predi-obychenie-boing-1622138.html", "text": "/КРОСС/ \"Боинг\" обяви, че ще поиска от регулаторните органи да изискват симулатор за обучение на пилоти за 737 Мax, преди самолетът да бъде върнат в експлоатация.Авиационният гигант, чиито модел 737 Мax беше спрян от полети за последните девет месеца след две смъртоносни катастрофи, преди това твърдеше, че пилотите се нуждаят само от компютърно обучение.Съобщението е първата голяма промяна в подхода, след като компанията смени изпълнителния си директор през декември. ", "date": "2020.01.08", "title": "\"Боинг\" въвежда симулатор за пилотите на 737 Мax"}
{"url": "http://www.cross.bg/intelekt-izkystven-park-1622134.html", "text": "/КРОСС/  На CES® 2020, президентът на LG Electronics (LG) и главен технологичен директор д-р И.П. Парк разкри рамката за бъдещето на развитието на изкуствения интелект (AI) със заглавие „Нива на AI изживяването: бъдещето на AI и човешкото изживяване\". Концептуалната рамка е съобразена с марката LG ThinQ и нейната амбициозна визия за трансформиране на ежедневното преживяване чрез свързване с всички аспекти от живота на хората с интелигентни сензорни точки.Този широкообхватен план създава ясна карта за изкуствения интелект, където крайната дестинация е система, включваща продукти и услуги, които могат да ви накарат да се чувствате като у дома си където и да сте. В изявленитето си в конгресния център Mandalay Bay в Лас Вегас, д-р Парк обясни, че на фона на вълна от идеи и концепции, свързани с изкуствен интелек, е важно да споделим структурирана рамка за развитието му в индустрията, така че да можем да създадем значимо влияние върху живота на клиентите, които обслужваме.Към д-р Парк на сцената се присъедини и Жан-Франсоа Гание, съосновател и изпълнителен директор на Element AI, базираната в Монреал компания, изградила репутацията си на ефективно изпълненяваща проекти за изкуствен интелект. Заедно те обсъдиха как е разработена рамката и тяхната отговорност като сектор при разработването на бъдещи технологии и как те ще играят трансформативна роля. Разясниха и четирите нива на AI изживяването (AIX) - Ефективност, Персонализация, Разсъждение и Проучване .Ефективността (първото ниво) е когато специфични функции на устройството и системата могат да бъдат автоматизирани чрез прости команди, което в момента е възможно с повечето устройства и AI-активирани продукти на пазара днес. На това ниво изкуственият интелект автоматично настройва производителността по отношение на предварително установените сензорни входни параметри, като постига максимална ефективност в потребителските взаимодействия. Пример за изкуствен интелект от първо ниво е климатикът LG ThinQ, който има интелигентен сензор за откриване на присъствието на хора в една стая и съответно регулиране на температурата и въздушния поток, обясни д-р Парк.Следващото ниво - персонализация, се фокусира върху обучението по модели с цел оптимизиране и персонализиране на функциите на устройството, каза Гание. Устройствата и услугите, работещи с изкуствен интелект на това ниво, могат да акумулират данни от взаимодействия с околната среда и потребителите, да разпознават модели и да ги използват за подобряване на способността им за ефективно изпълнение на задачи и опростяване на взаимодействията на потребителите. Д-р Парк описа как прахосмукачката от ново поколение R9 на LG ще може да се поучи от грешките си (като например да избегне повторни удари в стени и ъгли), като си спомни пространствените модели.Разсъждение, третото ниво, предвижда изкуствен интелект, който използва причинно-следственото обучение чрез колективната интелигентност на система, съставена от различни устройства и услуги. Възприемайки причината за определени модели и поведения, изкуствения интелект на това ниво може по-добре да прогнозира и насърчава положителни резултати за потребителите. „Тук можем да използваме разнообразието от нашето продуктово портфолио, защото ще ни трябват много интелигентни допирни точки, които взаимодействат с потребителя и събират информация, за да установим причинно-следствена връзка\", отбеляза д-р Парк.Въпреки че все още е далеч в бъдещето, ниво четири, Проучване е „крайната дестинация за изкуствен интелект на LG\", заключи д-р Парк. Използвайки концепция наречена Експериментално обучение, базирана на научния метод, системите с изкуствен интелект ще могат да развият нови възможности чрез формиране и тестване на хипотези, за да достигнат до нови заключения, давайки им възможност да учат и да се усъвършенстват, добавяйки повече стойност към живота на потребителите.„Като пионери в областта на изкуствения интелект, наша отговорност е да разгледаме значението човешкия опит, докато прекрачваме границите на научноизследователската дейност и развитието на изкуствен интелект\", добави Гание. „Заедно с LG Electronics се надяваме, че това помага да се установят стандарти и принципи, които да ръководят учените, които се занимават с изкуствен интелект да разглеждат подход насочен към човека и неговия начин на развитие.\"Обявяването на нивата на AIX беше приветствано от резултати от водещи фигури в областта, в различни индустрии, както и в академичните среди. „Наша отговорност е да насочим развитието на областта на изкуствения интелект към бъдеще, в което технологията се използва по начин, който е от полза както за хората, така и за обществото като цяло\", каза Йошуа Бенджо, носител на наградата на Тюринг, основател и научен директор на Мила - партньорството между изследователския институт на Университета Монреал и Университета Макгил с Политехническия Монреал и HEC Монреал.Д-р Парк визуализира и завладяващи иновации при изкуствен интелект, които ще бъдат представени в масовото изложбено пространство на LG на CES 2020, като откриването ще бъде на 7 януари (PST). Въплъщавайки концепцията на компанията Навсякъде е вкъщи, LG ThinQ Zone ще създаде наистина свързан начин на живот, който се простира отвъд предната част врата, демонстрирайки как продуктите и услугите за изкуствен интелект на компанията са в съответствие с различни аспекти от ежедневието, за да предложат добавена и уникална стойност на клиента.Изживяването на LG ThinQ Home започва със Smart Door, която проверява посетителите както с разпознаване на лице, така и с проверка на вените преди да се отключи. Биометрията също е необходима за достъп до хранилището за прясна храна, като създава сигурно място за доставени хранителни стоки. Когато излизате, можете да използвате екран от вътрешната страна на вратата, който показва полезна информация, като например времето и условията на движение по пътищата. Когато е настроен в режим на заминаване, Smart Door инструктира уредите на LG ThinQ да изпаднат в ниска мощност, когато всички жители напуснат къщата.В Свързаната зона за автомобили LG ще се демонстрира по-персонализирано изживяване в автомобила, което позволява на шофьорите и пътниците да вземат късче от дома си на път. Свързаното решение за автомобили на LG се базира на платформата им WebOS Auto и е разработена в партньорство с водещия производител на автомобилни седалки Adient. В купето има OLED дисплеи, на които потребителите могат да продължат да се наслаждават на телевизионните програми и филми, които са започнали да гледат у дома. Personal Sound Zone предлага уникално мултимедийно изживяване за всеки пътник, докато активираният с глас асистент изолира и разпознава гласови команди дори и през силна музика и разговори.Зоната ThinQ Fit Collection ще позволи на посетителите да се насладят на виртуална мода, без да се налага да стъпват в пробна. LG ThinQ FitTM, еволюция на оригиналната концепция Smart Mirror на LG, използва 3D камери за точно измерване на тялото на потребителя, за да генерира реалистичен аватар за виртуални фитинги. Технологията може да използва големи данни, за да предлага стилни предложения и връзки към платформи, които позволяват директна покупка на дрехи.И какво би било CES без роботи на LG? Роботизираните решения на LG ще впечатлят участниците в шоуто със своите кулинарни умения, ефективност и първокласно гостоприемство в Table Zone на CLOi, футуристичен ресторант, където роботите на LG CLOi управляват цялата операция от приемане на поръчки, готвене, сервиране и почистване. Посетителите ще могат да  направят резервации дистанционно чрез приложението ThinQ и ще разгледат менюто чрез интелигентен говорител, смарт телевизор или смартфон.Изживейте всичко това и още на щанда на CES на LG № 11100 в централната зала на Конгресния център в Лас Вегас от 7 до 10 януари. Следвайте всички вълнуващи съобщения и дейности на CES в LG в социалните мрежи, използвайки #LGCES2020. ", "date": "2020.01.08", "title": "LG разкриват нови структурни рамки за подобряване на технологиите за изкуствен интелект на CES 2020"}
{"url": "http://www.cross.bg/ramkite-borisov-bulgariya-1622143.html", "text": "/КРОСС/ Часове преди да отпътува за Истанбул за церемонията по откриване на газопровода „Турски поток\", премиерът Бойко Борисов заедно с американския посланик у нас Херо Мустафа ще открие в София Първата сесия на формата за Стратегически диалог България-САЩ.В рамките на форума в отделни панели ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона.Срещата на премиера Бойко Борисов с американския президент Доналд Тръмп в Белия дом на 25 ноември 2019 г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ, посочват от пресслужбата на Министерския съвет.Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО.Ще се постави акцент и върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36 процента. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7 процента на годишна база, се посочва в съобщението.В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа. ", "date": "2020.01.08", "title": "Борисов и Херо Мустафа откриват Първата сесия на Стратегическия диалог България-САЩ "}
{"url": "http://www.cross.bg/chasa-telegraf-monitor-1622133.html", "text": "/КРОСС/  Побойниците в Солун, убили Тоско, обвинени в 11 престъпленияУроците до 18,30 ч, децата да се прибират по светло10 от 14 дома за хора с деменция плачат за ремонтПрокуратурата проверява има ли риск от водна криза и в БотевградКърк Дъглас с трима батковци у насПерник отмени Сурва заради водния режимМилко Калайджиев с истинска къща за гостиКал от чешмите  От 10 сондажа вадят още вода за ПерникОт 13 януари камиони, автобуси и таксита няма да возят пътници и стоки, искат по-евтини толтакси20 нови автобуса за 3 млн. лв. тръгват под тепетатаПревръщат хотели край Варна в хосписиПравим със САЩ пътна карта на отбранатаВсеки пети автобус електрически  Станислав Владимиров, кмет на Перник: \"Грозно и лошо е да се политизира проблемът с водата в Перник - трябва дебат за ВиК\"Проф. Георги Рачев, климатолог: \"Все по-големи ще са щетите от природните бедствия\"Богословът Христос Рамбов, който улови кръста в Брацигово: Рамбо е автентично македонско имеПроф. Васил Проданов пред „Труд\": Неолибералният капитализъм е в криза и си отива  Как да възпрем индустрията на щастието и да вървим към държава на благоденствиетоНевъзможната грижа за възрастнитеПоследен звънец по светло разваля синхрона ", "date": "2020.01.08", "title": "Преглед на вестниците "}
