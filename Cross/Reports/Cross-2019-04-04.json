{"url": "http://www.cross.bg/spiurs-britni-dzheiimi-1600927.html", "text": "/КРОСС/  Популярната американска поп певица Бритни Спиърс постъпи в психиатрична клиника, за да лекува нервно разстройство, което е получила вследствие на притесненията около тежката болест на баща ѝ, предадоха световните агенции.През последните няколко седмици на бащата на Бритни - Джейми, били направени две операции.През януари певицата написа в Twitter, че прекъсва концертите си, тъй като баща ѝ е бил хоспитализиран и едва спасили живота му. Джейми Спиърс е много близък с дъщеря си. Той бе човекът, който ѝ помогна да „съживи\" кариерата си, след като в периода 2007-2008 Бритни преживя най-голямата криза в живота си. Джейми бе определен от съда да се грижи за бизнес делата на дъщеря си. Тя има двама сина на 13 и 12 години.Спиърс е постъпила доброволно в клиниката преди около седмица. Тя ще бъде под лекарско наблюдение около един месец. ", "date": "2019.04.04", "title": "Бритни Спиърс влезе в психиатрична клиника "}
{"url": "http://www.cross.bg/nedelcho-godini-naii-vuzrastniyat-1600924.html", "text": "/КРОСС/  Свиленградчанинът дядо Неделчо е най-възрастният българин. Достолепният мъж отпразнува 107-годишнината си на 4 април в семеен кръг и в компанията на котката Мая, която неотлъчно е до него, съобщи \"Старият мост\", чийто представители уважиха столетника.Доскоро най-възрастният човек в България бе баба Матена от Ивайловград. Жената обаче почина миналата година на 108 г.Дядо Неделчо Бойков е легенда в района. Всички знаят за него. Въпреки впечатляващите си 107 години, изглежда поразително добре. На лекар почти не е ходил, а и хапчета не пие. Признава, че още му се живее, макар че вече краката го болели и не можел да прави дългите разходки, за което му било изключително мъчно. Тази година, когато му връзвахме мартеничка, той се обърна към нас с типичното си чувство за хумор и ни каза: Хайде, догодина пак, сподели пред \"Старият мост\" снаха му Зюмбюла. Тя разказа, че свекър й не искал никой да му помага, а сам се обслужвал. Тази зима нацепил около 3 кубика дърва. Сам палел и печката си.Неделчо Бойков е бежанец от Беломорска Тракия. Роден е в село Мерхамли (Пеплос) в далечната 1912 г. Бил 7-8 годишен когато със семейството си се заселва в Костур. От 1950 г. живее в Свиленград. Самият той смята, че е роден през 1911 г., но навремето се е получило объркване и се води в регистрите с година по-млад. През годините се е занимавал със земеделие, тютюнопроизводство, бил е в строителна бригада към ТКЗС-то. Дълголетието е наследствена черта в рода на дядо Неделчо. Баща му е бил 96-годишен, когато е починал, а брат му се споминал на 93 г.Участник е във Втората световна война. Бил е артилерист, но в бой не е влизал, като късмет го е спасил от гибел. Със своя полк е бил в Унгария, но скоро са го демобилизирали. Изкараха ни маларични, макар че аз нямах такава болест, бяхме четири набора, които ни изволниха тогава и ни върнаха, разказва дядо Неделчо. Скоро след това научил, че неговият полк бил в движение, когато два самолета започнали да обстрелват артилеристите. Така той е имал късмет да оцелее и да доживее дълбоки старини.Въпреки впечатляващите си 107 години, най-възрастният мъж в България не е загубил ума си. Допреди три години всеки ден ходеше на разходка в парка, но зимата на 2017 г. получи лек инсулт и сега излиза само в двора на къщата ни, сподели синът му Стамо. \"Когато пострадах, се замислих за смъртта. Не ме е страх да умра, но все още ми се живее\", заяви старецът с типичното си чувство за хумор.Дядо Неделчо не крие тайната на дълголетието си, която според него се дължи на дългите разходки. Обикалял съм цялата мерия, хвали се той. Освен това никога не е пушил. Ракия не пие, през лятото си купува биричка, а тази зима пиел по няколко глътки бял пелин. Храни се винаги по едно и също време. Обядва точно в 12:00 часа, вечеря рано - около 18:00 часа, и то лека храна. Предпочита попари от прясно или кисело мляко. Яде и плодове, като любимите му са банани и сварени ябълки. Добре вижда, но все по-слабо чува. Въпреки това гледа телевизия.Възрастният мъж има три деца - дъщеря и двама сина, като единият е починал преди 8 години. Освен 6 внука и 8 правнука, той се радва и на 4 праправнучета. ", "date": "2019.04.04", "title": "107-годишен свиленградчанин е най-възрастният българин"}
{"url": "http://www.cross.bg/ypravlenie-organi-premiera-1600930.html", "text": "/КРОСС/  Как премиерът Бойко Борисов ще спира частен строеж, къде са компетентните органи? Това попита Николай Велчев, председател на районната организация на БСП в столичния квартал \"Лозенец\", която активно подкрепяше протестите на гражданите срещу изграждането на небостъргача \"Златен век\" в квартала. Според него, това е поредният предизборен трик от страна на премиера, който обаче този път едва ли ще постигне очаквания от него резултат.\"Спирането на този частен строеж трябва да бъде извършено от компетентните органи, от ДНСК, а не от премиера, коментира той. - Това авторитарно управление на Борисов води до институционална криза в държавата\".Според Николай Велчев, единственият начин да бъдат спрени подобни безобразия, като случая \"Златен век\", е нова философия на управление в държавата. \"Човекът и неговите потребности трябва да бъдат в основата на едно такова управление, а не корпорациите и едрият бизнес, коментира още той. - Гражданите изискват и очакват спешна намеса при решаването на проблемите им от държавните институции, а не от настроението на премиера\". ", "date": "2019.04.04", "title": "  Николай Велчев: Как премиерът ще спира частен строеж, къде са компетентните органи?"}
{"url": "http://www.cross.bg/sarafov-prokyror-borislav-1600922.html", "text": "/КРОСС/  Изразявам готовност за пълно съдействие на проверяващите от НАП и КПКОНПИ по повод разпоредената от главния прокурор Сотир Цацаров проверка. Това каза зам.-главният прокурор и директор на Националната следствена служба Борислав Сарафов,.\"Съдействието ми ще се изрази в своевременно представяне на цялата изисквана документация. Категорично декларирам, че всичките ми действия са в рамките на закона и не противоречат на морала. Доходите и имуществото - моите и на членовете на моето семейство, са декларирани по надлежния ред\", подчерта пред \"Фокус\" Сарафов.По разпореждане на главния прокурор Сотир Цацаров заместник-главният прокурор Борислав Сафаров ще се проверява заради публикации за придобити от сина му - Боби Сарафов, недвижими имоти през 2018 и 2019 година без ясен произход на средствата и за това, че Сарафов не е обявил притежаването на такива суми в декларациите си. НАП на свой ред ще прави ревизия на сина на Боби Сарафов.Главният прокурор разпореди проверки за придобити недвижими имоти и от председателя на антикорупционната комисия Пламен Георгиев и от съпругата на председател на Върховния касационен съд Лозан Панов - Елисавета Панова, по реда на Закона за съдебната власт.По-рано премиерът Бойко Борисов препоръча на най-новите проверявани от прокуратурата заради \"Апартаментгейт\", да подадат оставки или да излязат в отпуск, докато продължават проверките. Веднага след апела на премиера, в отпуск излезе Пламен Георгиев. ", "date": "2019.04.04", "title": "Борислав Сарафов: Чист съм и готов за проверките, ще съдействам"}
{"url": "http://www.cross.bg/zaplata-knsb-rabotna-1600923.html", "text": "/КРОСС/  Въпреки че за последните 10 години средната работна заплата у нас е нараснала с близо 90 процента, а минималната - със 180 процента, България остава най-бедната държава в Европейския съюз, а неравенствата между хората продължават да се задълбочават. Тази картина представи президентът на КНСБ Пламен Димитров по време на конференция за социалните права.Той припомни исканията на синдиката за ръст на заплатите между 12 и 15 процента през всяка от следващите четири години.От 1 януари 2020 година минималната заплата да стане 650 лева и да се въведе стартова работна заплата за висшисти, която да бъде 1000 лева, настояват още от КНСБ.\"Дори и тази средна работна заплата, която всички ние тук коментираме малко ли е, много ли е, кой я получава, кой не я получава, 1180 към декември или 1135, ако трябва да сме точни, по четни данни за 2018г., на годишна база, 2/3 от българските работници получават по-малко от нея. И точно тези 2/3, тази стратификация на получаващите минимални доходи, които устойчиво са някъде около 400-500 хиляди души около минимална заплата, работещи бедни, сами разбирате, че показват дълбочината на неравенствата сред работещите българи. Те са най-тежките в целия Европейски съюз\" , каза Пламен Димитров. ", "date": "2019.04.04", "title": "КНСБ: България остава най-бедната държава в ЕС"}
{"url": "http://www.cross.bg/nato-rysiya-kerchenskiya-1600907.html", "text": "/КРОСС/  Руското външно министерство заяви, че НАТО тласка Украйна към провокации. Активността на НАТО в Черноморския регион се увеличи значително след провокацията на Киев в Керченския проток, отбелязаха от Министерството на външните работи на Русия.След милитаризацията на североизточна Европа, която преди беше спокойна във военно отношение, НАТО реши да увеличи военното си присъствие и по черноморския фланг, \"-се казва в коментарът на министерството.Според данните на министерството НАТО усилва всички компоненти на присъствието си - въздух, земя и море.Според постоянния представител на САЩ към НАТО Кей Бейли Хъчисън всичко това се прави «за да се гарантира преминаването на украински кораби» в Керченския проток. По този начин, алиансът «тласка Киев към нови провокации». (НАТО) няма да се откаже от увеличаването на военно-политическа конфронтация с Русия. Основната задача на алианса, като цяло, не се е променила от създаването си през 1949 година - да обедини редиците на съюзниците под знамето на сдържане на «заплахите от Изтока», отбелязаха от МВнРна Русия.Напомняме, че постоянният представител на САЩ в НАТО Кей Бейли Хътчисън съобщи, че алиансът планира да предприеме мерки за осигуряване на преминаването на украински кораби през Керченския проток и разширяване на обхвата на въздушното разузнаване в Черно море. ", "date": "2019.04.04", "title": "Русия: НАТО подтиква Украйна към провокации в Черно море"}
{"url": "http://www.cross.bg/gama-eksplozii-naii-moshtnite-1600926.html", "text": "/КРОСС/  Учени от института Рикен в Япония установиха как се формират най-мощните светлинни експлозии във Вселената, съобщава сп. \"Нейчър къмюникейшънс\".Специалистите анализирали данни, които показват какъв е спектърът на различни гама експлозии, регистрирани от космически телескопи през последните няколко години. Било констатирано, че мощността и яркостта на изригванията зависят от това в каква част на спектъра е пикът на експлозията.След като създали математически модел на умираща звезда, учените заключили, че голяма част от гама фотоните се образуват във вътрешните слоеве на звездата, а не във външните ѝ слоеве. ама фотони възникват, когато тесен сноп плазма започва да се разширява. От температурата на този сноп зависи яркостта на гама експлозията.За пръв път гама изригване бе регистрирано през 1967 г. от американския спътник \"Вела-4А\". Механизмът, в резултат на който за съвсем кратко време в малък обем се отделя толкова голяма енергия, досега е неизяснен. Предполага се, че гама изригвания възникват по време на експлозии на гигантски звезди и на първите стадии от превръщането им в черни дупки. ", "date": "2019.04.04", "title": "Откриха източника на най-мощните експлозии във Вселената "}
{"url": "http://www.cross.bg/poroshenko-stadion-zelenski-1600925.html", "text": "/КРОСС/  Украинският президент Петро Порошенко, който на първия тур на президентските избори на 31 март, остана втори, прие предложението на опонента си, комика Володимир Зеленски, за предизборен дебат на най-големия стадион в Украйна, предаде Франс прес и БТА. Става дума за Олимпийския стадион, който е с капацитет за 70 хил. зрители.Водачът след първия тур Зеленски предложи вчера чрез видеопослание в социална мрежа дебатите между тях се състоят на Олимпийския стадион в Киев.\"На стадион ли? Е, добре, да проведем дебати на стадиона. Очаквам ви, Володимир Олександрович!\", отговори Порошенко.Вторият тур на президентските избори е на 21 април. По закон дебатите трябва да са на 19 април.На първия тур Зеленски получи 30,2 процента, а Порошенко остана доста зад него с 15,95 процента.Вчера Зеленски предложи на Порошенко също така кандидатите за президент да минат медицински преглед, за да знаят избирателите, че те не са \"нито алкохолици, нито наркомани\".Засега Порошенко не е казал дали приема и това предложение. ", "date": "2019.04.04", "title": " Дебат за Украйна: Порошенко срещу Зеленски пред 70 000 на Олимпийския стадион в Киев "}
{"url": "http://www.cross.bg/problemite-bolnitzata-vratza-1600919.html", "text": "/КРОСС/  „Смятам за изключително недостойно поведението и опитите да бъдат натискани медицински специалисти, да не протестират. Това е конституционно право - да изразяваш мнение и да протестираш. И никой - бил той началник на болница, министър или кмет, не може да го забрани. Вие сте в правото си, а аз като омбудсман, който защитава правата на гражданите, ще бъда във всяка една ситуация, на всяко едно място, където някой се опитва да натиска хората, да ги мачка, да им извива ръцете и да не им дава да си кажат мнението и да си отстояват правата\". Това каза омбудсманът Мая Манолова днес пред протестиращите медицински специалисти във Враца, а думите й бяха посрещнати с бурни ръкопляскания. Заради оказван натиск да не протестират, медицинските специалисти от Враца днес са организирали два протеста - пред сградата на МБАЛ „Христо Ботев\" и пред общината, подкрепени от техни колеги от областта и от столицата. „Бях в Казанлък, бях в Кюстендил, през следващата седмица ще съм в Стара Загора, после сме в Бургас, в Русе - навсякъде, където някой се опитва да мачка медицински работници\", заяви общественият защитник. Тя подчерта, че е имало опити от страна на ръководството на болницата да упражнява натиск, но вчера ситуацията била взривена допълнително с предложението да им бъдат увеличени заплатите с 50 лв., т.е. да станат 610 лв., което в условията на национален протест на медицинските специалисти било подигравка. В отговор на създалата се ситуация,  професионалистите по здравни грижи заявиха, че ще подготвят нов национален протест, който ще се състои на 15 май 2019 г. пред сградата на Министерския съвет в столицата. Манолова заяви, че идва за четвърти път във врачанската болница, но подчерта, че ако трябва ще я посети още 44 пъти, докато проблемите в МБАЛ „Христо Ботев\" не бъдат решени. По думите й нито едно от обещанията, които са били поети за решаване на проблемите във врачанската болница, не се изпълняват, включително обещаните средства около 1,5 млн. лв. за ремонт на инвазивно отделение, за монтиране на ангиограф, за ремонт на родилното отделение, където мазилката пада върху родилки и бебета, за ремонт на отделението по хемодиализа с нова апаратура. „Нищо не се случва и съм дошла да попитам за пореден път изпълнителния директор на болницата - защо? През месец декември той пое ангажимент, че буквално до дни ще бъде обявена обществена поръчка за ремонт на родилното отделение. Отпуснати са над 600 000 лв. Не са малко пари и нямам никакво обяснение, защо този човек не си държи на думата и защо откровено говори неистини\", попита общественият защитник. Тя информира присъстващите, че преди да дойде във Враца се е свързала с  Министерството на здравеопазването, откъдето са я уверили, че са осигурили парите и че нямат обяснение, защо ръководството на болницата не ги усвоява. „Всички сме наясно, че с тези 1,5 млн. лв., които са добре дошли и са важни, проблемите на болницата във Враца няма да се решат, няма да се решат и проблемите на други многопрофилни общински болници, изискват се смели и експертни действия от страна на министерството, което няма да стане със замазване на проблемите и със запълване частично и то вече не на дупки, а на ями\", каза Манолова. В отговор ръководството на болницата я увери, че до два месеца ще бъде готово отделението по инвазивна кардиология, а до седмица ще бъде обявена обществена поръчка и за ремонта на АГ отделението.", "date": "2019.04.04", "title": " Мая Манолова на протеста във Враца: Ще бъда навсякъде, където мачкат граждански права "}
{"url": "http://www.cross.bg/dans-dokymenti-firma-1600914.html", "text": "/КРОСС/  Председателят на ПП АБВ Румен Петков отправи предупреждение към премиера, че регулярните акции на ДАНС в дружеството „Кинтекс\" са на път да сринат държавната фирма за търговия със специална продукция. Пред медиите той припомни, че през 2015 година прокуратурата и ДАНС отново са влезли шумно, енергично и мащабно и с висока публичност в „Кинтекс\", след което всичко приключи мирно и тихо. Подобно събитие се случва и през 2017 година , когато са иззети документи и компютри. Ситуацията повтаря и миналата седмица, когато прокуратурата и ДАНС са иззели документи от търговското предприятие.„Държа чрез вас да предупредя министър-председателя Борисов, че тези регулярни акции на прокуратурата и ДАНС са на път да сринат държавната фирма за търговия със специална продукция „Кинтекс\". Нейните партньори няма как да не си зададат въпроса, какво предполага на всеки две години да се влиза по един брутален и демонстративен начин в търговско предприятия да се изземат едни документи\", каза още Петков и добави, тези събития са въпрос на националната сигурност и държавният глава трябва да постави въпроса на КСНС. Той е категоричен, че чрез подобни действия бива злепоставяна държавата.", "date": "2019.04.04", "title": "Румен Петков: Акциите на ДАНС в Кинтекс ще сринат държавната фирма"}
{"url": "http://www.cross.bg/biha-politika-pytin-1600904.html", "text": "/КРОСС/ Милитаризацията на Прибалтика, която се извършва от властите в изгода на НАТО, явно не се харесва на гражданите на Латвия, както и цялата русофобска политика, защото в кризисна ситуация болшинството от тях са готови да се доверят на Владимир Путин, а не на друг политик.Съответните данни бяха публикувани в  «Baltijas Balss» в резултат на социологическото проучване «Психологическа отбрана на Латвия: уязвимост и възможности».По поръчка на института за външна политика експертите попитали 1005 граждани на страната.Изследването показало, че в случай на чуждестранна агресия 33.4 % от латвийците биха предпочели «да не сътрудничат, но да се съпротивляват».Сред рускоезичните жители този покаазтел е 41 %.Страната биха се опитали да напуснат  10,3% и  и 16,2%  съответно.Акции на протест биха направили 15,6% и  6,9 процента.С оръжие в ръка биха тръгнали да воюват само 11.1 1% от латвийците и 1,7% от рускоезичните.2% и 2,9% биха останали и биха подкрепили новата власт.Общо  58% не са успели да отговорят на въпросите.Разликата в резултатите от допитването при латвийците и рукоезичното население се обяснява с русофобската политика, който е налице в страната, което предизвиква справедливо недоволство сред  дадената категория население.Във втората част от изследването на респондентите бил зададен въпросът, на кого от известните лидери  са готови да се доверят в периода на криза.Тук лидер се оказал Владимир Путин.Неговият рейтинг е  9,6%.След него са Ангела Меркел с 8%, а след това Доналд Тръмп с 2.9 процента.На фона на подобни показатели социолозите произнесли неприятна за властите присъда:«Недоверието към правителството на страната в дадена ситуация, например при външна намеса, може да стане реална заплаха - гражданите няма да слушат изявленията на държавните институции». ", "date": "2019.04.04", "title": "Жителите на Латвия биха се доверили на Путин при кризисна ситуация"}
{"url": "http://www.cross.bg/sreda-ikonomika-dimov-1600915.html", "text": "/КРОСС/  Министърът на околната среда и водите Нено Димов откри международна конференция за сътрудничество в областта на морските отпадъци днес в София. Форумът за опазването на морската околна среда от замърсявания е с фокус върху река Дунав и Черно море.„Между 150 000 и 500 000 тона пластмасови отпадъци попадат в моретата и океаните всяка година, а веднъж изхвърлени - те остават там\", каза министър Нено Димов. Той допълни, че перфектната кръгова икономика е природата, защото в нея думи като „отпадък\" и „неполезно\" не съществуват, всичко има стойност и всъщност това е фундаментът на идеята за „кръгова\" икономика.Миналата година по време на Българското председателство на Съвета на ЕС със законодателния пакет за „Кръгова икономика\" бяха положени основите за насърчаване на устойчивия икономически растеж и „затваряне на кръга\" от производството и потреблението до управлението на отпадъците. Конкретен пример в посока за решаване на проблема с отпадъците в морето е инициативата на МОСВ за нормативни промени при разделното събиране на отпадъци от опаковки (пластмаса, хартия, картон и стъкло) и въвеждането на нови задължения на ползватели на търговски обекти на морските плажове.Според министър Димов пред нас се откриват нови хоризонти, които ни дават увереност за справянето с все по-нарастващия екологичен проблем - замърсяването на реките, моретата и океаните. Балансът „човек - икономика - природа\" е предизвикателство в глобален мащаб. Пример за това е именно районът на Черно море, където въпреки различията между черноморските страни и тяхната принадлежност към различни международни организации и икономически съюзи, усилията трябва да се обединени в посока прилагане на мерки и политики за неговото опазване и устойчиво управление.Конференцията е част от календара на ротационното Българско председателство на Организацията за Черноморско икономическо сътрудничество в периода 1 януари - 30 юни 2019 г. В нея участваха още зам.-министърът на външните работи Емилия Кралева и генералният секретар по околна среда на Румъния Йон Чимпеану. Във видео обръщение към участниците във форума еврокомисарят по околна среда, морско дело и рибарство Кармену Вела припомни, че миналата година ЕС прие общоевропейска стратегия за намаляване на замърсяването с пластмаси. Той беше категоричен, че в каузата срещу пластмасовите отпадъци в моретата и океаните е необходимо всички да обединят усилията си в общи действия - и рибари, и НПО, и академични среди, и политици. ", "date": "2019.04.04", "title": "Министър Димов откри конференция за опазване на морската околна среда"}
{"url": "http://www.cross.bg/parlament-evropeiiskiya-narysheniya-1600920.html", "text": "/КРОСС/  Днес, с мнозинство от приблизително 2/3 Европейският парламент  прие  на първо четене предложенията по т. нар. Пакет за мобилност I.  Въпреки изтъкнатите процедурни нарушения от представителите на групата на единомислещите държави и активното поведение на българската страна, Европейският парламент  гласува изцяло рестриктивни текстове, коментира министър Росен Желязков. Това за пореден път доказва, че целта е  преразпределяне на пазарни дялове, а не подобряване на социалните условия на труд на водачите. Както многократно сме изтъквали, наред с процедурните нарушения, част от гласуваните текстове противоречат на основни принципи на Европейския съюз. Европейският парламент в настоящия си състав за първи път приема толкова противоречиви текстове, съпътствани със съществени процедурни нарушения. В тази връзка, и в случай, че текстовете станат факт изразяваме сериозни опасения за начина на тяхното прилагане. Преговорният процес не е приключил. България твърдо и последователно отстоява и ще продължи да отстоява своята позиция. Ще използваме всички възможни  правни инструменти, за да защитим интересите на сектора. Позицията на първо четене не е крайната  позиция на Европейския парламент.  Предстои да бъдат взети решения за провеждане на  т. нар. триалози и преговори със Съвета на Европейския съюз. Твърдо сме решени и няма да допуснем провеждането на триалози в този мандат на Европейския парламент. За това вече категорично настоях на срещата си с румънския министър на транспорта на Румъния. Работим и с държавите членки, които споделят националната ни позиция. Ще изискаме и ще настояваме следващият Европейски парламент да направи оценка на въздействие на правила, съществено различаващи се от инициативните предложения на Комисията. Продължаваме активно да работим по темата за обжалване на решенията на Европейския парламент, ако станат факт. Имаме необходимата готовност да оспорим по съответния ред всеки акт, който застрашава или нарушава правата на българските компании в автомобилния бранш.  ", "date": "2019.04.04", "title": "Росен Желязков: Целта на Пакета мобилност е преразпределяне на пазарни дялове"}
{"url": "http://www.cross.bg/koprivshtitza-gorivo-izzeti-1600928.html", "text": "/КРОСС/  4.4 тона контрабандно дизелово гориво са иззети при акции на територията на София област, съобщиха от ОДМВР София.Акцизната стока е открита при специализирани полицейски операции за противодействие на контрабандата с горива, проведени през вчерашния ден на територията на Копривщица и Костенец. Около 17.10 часа, на входа на Копривщица, служители на РУ- Пирдоп извършили проверка на товарен автомобил „Мерцедес Спринтер\", управляван от жител на с. Владая. В товарния отсек на микробуса е установен пластмасов контейнер с вместимост 2000 литра, пълен до горе с дизелово гориво. На съда били монтирани електрическа помпа и гумен маркуч с пистолетен накрайник за източване на течността. Случаят веднага е докладван в Агенция „Митници\". Бусът и горивото са иззети от митническите власти с протокол. ", "date": "2019.04.04", "title": "4.4 тона контрабандно гориво иззеха при акции в Копривщица и Костенец "}
{"url": "http://www.cross.bg/borisov-fandukova-dnsk-1600929.html", "text": "/КРОСС/ На среща при министър-председателя Бойко Борисов кметът на София Йорданка Фандъкова отново заяви, че разрешението за строеж на сградата „Златен век\" в столичния квартал „Лозенец\" е изтекло. Фандъкова поиска от министъра на регионалното развитие и благоустройството Петя Аврамова да бъдат предприети действия по спиране на строителството на сградата. Министър Аврамова информира премиера Борисов, че след окончателното приключване на проверката на ДНСК са констатирани съществени отклонения при строителството, които дават достатъчно основания за спиране на строежа.На базата на всички факти и обстоятелства по приключилите проверки на ДНСК и Столична община, и докладваното от министър Петя Аврамова и от кмета Йорданка Фандъкова, премиерът Бойко Борисов разпореди на ДНСК да действа съобразно своите компетенции и строежът да не продължава.", "date": "2019.04.04", "title": " След среща при премиера: Спират строителството на небостъргача \"Златен век\" "}
{"url": "http://www.cross.bg/ploshtadka-seloto-hisarya-1600921.html", "text": "/КРОСС/  Първа копка на нова детска площадка бе направена днес в с. Красново, общ. Хисаря в присъствието на деца и родители от селото, а символичния старт бе даден от народния представител Георги Търновалийски и председателят на БСП в общината Пенчо Шапков. На церемонията присъстваха председателят на Общинския съвет в Хисаря Ива Вълчева, Галин Дурев, член на НС на БСП, а домакин бе кметът на селото Цвятко Истилянов. Новото съоръжение ще има пързалки, люлки, клатушки и най-различни съоръжения за игра за малките.\"Надявам се това да стане любимо място за отдих и развлечение.\", сподели кметът. Мястото ще бъде облагородено,а безопасността на децата ще е осигурена и с допълнителна дървена ограда на детската площадка. Площадката е дарение от Георги Гергов, председател на Областния съвет на БСП Пловдив, като един от ангажиментите му, поети пред жителите на селото.", "date": "2019.04.04", "title": "Нова детска площадка подари областния лидер на БСП Пловдив на малчуганите в Красново"}
{"url": "http://www.cross.bg/elektrobys-sveta-zadvizhvane-1600902.html", "text": "/КРОСС/  Китайската компания BYD лансира модела си електробус K12A, наричайки дългата 27 метра машина \"най-дълъг електробус в света\". Капацитетът на новото китайско творение за градски транспорт е 250 човека, а максималната му скорост на движение е 70 км/ч. Конструкцията на машината е изцяло алуминиева и ползва собствена разработка на BYD за акумулаторите си, двигателите и контролиращата електроника.В допълнение от BYD съобщиха, че това е и първият в света електробус с контролирано задвижване 4WD, която може да променя плавно работата си в два режима - задвижване на две колела - 2WD и на четири - 4WD, в зависимост от различните терени. Системата спомага също и за намаляване на разхода на енергия от елавтобуса.\"Днес BYD отново демонстрира използването на собствени технологии, здрави продукти и иновативни решения за разрешаване на сериозните проблеми на градовете по тоношение на замърсяванията и претовареноста на движението\" - сподели Стела Ли , старши вице-президент на BYD. - \"K12A има нулеви емисии и предлага на пътуващите с него спокойно и тихо пътуване, без отделяне на вредности и същевременно предлага сериозни икономии на операторите на градски транспорт\". ", "date": "2019.04.04", "title": "BYD лансира “най-дългият електрически бус в света”"}
{"url": "http://www.cross.bg/milkov-stava-zayavi-1600909.html", "text": "/КРОСС/  \"Не става дума просто за един скандал, формите на уродливото управление започват да се виждат от гражданите. Не е само АРТЕКС, не са само тези лица, които са купували апартаменти на занижени цени - става дума за модел на управление\", това заяви народният представител от ПГ на \"БСП за България\" Пенчо Милков пред БНР. По думите му при по-задълбочена проверка, най-вероятно ще се установят и други хора от висшите ешалони на властта, които са се възползвали от положението. \"Пламен Георгиев с отпуската си се крие от проблема, а не подава оставка\", заяви Милков. Той припомни, че от левицата са възразявали срещу това- председателят на КОНПИ - комисията, която ще разследва политиците за корупция, да бъде избиран от политическото мнозинство от парламента, защото става зависим.По  предложението за нов министър на правосъдието- Данаил Кирилов, Милков коментира: \"Не става дума за очаквания, а за страхове. Данаил Кирилов използва правните си познания, за да забърка всеки скандал през изминалите месеци. Всеки път го изобличавахме от трибуната на Народното събрание, той  огъваше правото по такъв начин, че да изпълни указанията на правителството. Човекът казваше различни неща всеки ден-  с различни правни аргументи\". По повод отсъствието на БСП от пленарна зала, Милков заяви: \"С всяка изминала седмица, фактът, че от БСП не сме в парламента, дава възможността да се види още-по уродлива картина на управлението. Колкото повече тези хора седят в зала, виждате - те управляват заедно и това е вредно. Искаме картината да бъде ясно видяна от хората\". Народният представител коментира още, че парламентарната група на БСП ще внесе искане за отстраняване на Пламен Георгиев.  ", "date": "2019.04.04", "title": "Пенчо Милков: Скандалът с апартаментите - това е модел на управление"}
{"url": "http://www.cross.bg/zasnemane-pametnika-instityt-1600905.html", "text": "/КРОСС/  От 31 март до 6 април Музеят на хумора и сатирата организира триизмерно заснемане на Дом паметника на БКП на Бузлуджа, по-известен като „чинията\". Заснемането е с цел документация и изготвяне на триизмерен модел и се извършва от изследователи на Кипърския институт и визуални артисти от виенската организация W24 Programm в рамките на съвместния проект MAPS (Картографиране и архивиране на публични пространства), съфинансиран по Програма Творческа Европа на Европейския съюз.Заснемането чрез 360 °-VR-видео и 3D-сканиране се извършва съвместно от три лаборатории на Кипърския институт, изследователска организация с богат опит по документиране и визуализиране на културни наследство - лабораторията за виртуална среда, лабораторията за 2D и 3D документация и изследователския център за околната среда и водите.В резултат на зансменането, ще бъде изготвен и публикуван в интернет точен модел на паметника, който е от изключителна ценност предвид недостъпността на архитектурните чертежи на монумента. Работата на екипа е възможна благодарение на Областна управа Стара Загора, която осигури достъп и за интериорно заснемане.Едновременно с работата по изработка на модел, словенският партньор по проекта, МоТА заснема интервюта с хора от различни възрастови групи в Казанлък, Шейново, Габрово и София, чрез които да проследи доколко те познават историята на паметника и какво е мнението и сантиментите им към него.Откритият  на 23 август 1981 г. лично от партийния и държавен лидер Тодор Живков  паметник от години се руши. Проектът MAPS цели създаване на подробен архив от материали за паметника на Бузлуджа и над 80 други паметници в Европа, които са изоставени, забравени, занемарени (най-често по идеологически причини). Архивът, който все още е в процес на събиране и обработка може да бъде открит на адрес www.nonument.org и представя паметниците и публичните пространства чрез заснемане, но и с истории на архитекти, урбанисти, историци, строители, както и местни жители.В петък, 5 април, от 17:30 изследовател от Кипърския институт ще представи в Музея на хумора и сатирата работния процес на заснемането и използваните технологии.", "date": "2019.04.04", "title": "Кипърски изследователи правят триизмерно заснемане на \"Чинията\" на Бузлуджа"}
{"url": "http://www.cross.bg/vratza-sestri-tryd-1600906.html", "text": "/КРОСС/  Във Враца се провежда поредният протест на медицинските сестри с искания за по-високи заплати и достойни условия на труд. Пред сградата на врачанската болница са се събрали десетки медицински сестри от Враца, Козлодуй, Бяла Слатина, Видин и София.На плакатите на протестиращите пише: „Да на милосърдието, достойния труд и заплащане\", „Не на търговията със здраве\" и \"За самостоятелна съсловна организация\".Както в цялата страна и тук здравните специалисти настояват сестринското възнаграждение да е най-малко две минимални работни заплати и да е еднакво във всички болници у нас, независимо от собствеността им.На протеста присъства и омбудсманът Мая Манолова. ", "date": "2019.04.04", "title": "Пореден протест на медицинските сестри във Враца "}
{"url": "http://www.cross.bg/izrael-zayavi-pytin-1600903.html", "text": "/КРОСС/  Тялото на израелски войник, изчезнал безследно по време на Ливанската война през 1982 г., е било открито от руски и сирийски военнослужещи, заяви днес руският президент Владимир Путин на среща с израелския премиер Бенямин Нетаняху в Кремъл, предаде АФП.Нетаняху е на визита в Москва пет дни преди парламентарните избори в Израел, на които той се стреми към оспорван пети мандат.„Нашата армия заедно със сирийските партньори откри гроба\" на Захария Баумел, заяви Путин.Баумел, който е роден в САЩ през 1960 г., но по-късно емигрира в Израел, ще бъде погребан в Израел днес вечерта. Участвал е в битка в ливанско селище край границата със Сирия. За връщането на тялото му бе съобщено късно вчера. ", "date": "2019.04.04", "title": "Руски военни откриха тялото на израелски войник, изчезнал в Ливанската война "}
{"url": "http://www.cross.bg/iaaa-ranovski-mesetza-1600910.html", "text": "/КРОСС/  До 2 месеца в ИА „Автомобилна администрация\" (ИААА) ще бъдат направени структурни и организационни промени. Това заяви изпълнителният директор на ИААА Бойко Рановски на брифинг днес във връзка със задържаните служители от областен отдел Перник.Той съобщи, че е направен анализ на цялостната дейност на агенцията, който е идентифицирал слабите и рискови места, както и мерките, които трябва да бъдат предприети за тяхното преодоляване. „След промените, ИААА ще заработи по нов начин, различен от досегашния\" отбеляза още Рановски.Като най-рисков, той посочи контрола на пътя, затова и се работи по нов модел, които да бъде централизиран. По този начин ще се гарантира работата на агенцията и няма да се допускат несвойствени действия от служители.По отношение на провелата се акция на ГДБОП под ръководството на Специализираната прокуратура, Бойко Рановски посочи, че са задържани 6 служителя на областния отдел в Перник. Той подчерта още, че всички тези действия на компетентните органи, се извършват с пълното съдействие и подкрепа от страна Министерството на транспорта, информационните технологии и съобщенията, както и от ръководството на ИААА. ", "date": "2019.04.04", "title": "До 2 месеца ИА „Автомобилна администрация“ ще бъде с нова структура"}
{"url": "http://www.cross.bg/svetovnoto-evrofytbol-teodora-1600911.html", "text": "/КРОСС/  Спортният талант на „Еврофутбол\" Теодора Илиева завърши на 36-то място на Световното първенство за юноши по сноуборд крос, което се проведе от 31 март до 1-ви април в Ритералм (Австрия). 16-годишната столичанка се състезава едва от четири месеца във възрастова група от 15 до 19-годишни девойки, но въпреки това успя да покаже своите способности на Световното, където бяха представени 52 от най-добрите сноубордистки.Ден по-късно, на 02.04.2019 г. Теодора и Валентин Миладинов се класираха на 23-о място на Световното първенство за юноши по SBX Team. В момента тя е на 126-о място в ранглистата за жените в сноуборд кроса. На 6 и 7 април й предстоят последните състезания за сезона, които ще се проведат отново в Австрия. Друг Спортен талант на „Еврофутбол\" за 2019-та  - Биляна Чавдарова, взе два сребърни медала от състезанието „Маратон Пампорово\", което се проведе на 29.03.2019 г. 14-годишната състезателка от Стамболово грабна две 2-ри места на 10,5 км за момичета старша възраст свободен стил от надпреварата, която е и Държавен шампионат.Медийни партньори на програма „Спортни таланти\" са: сайтовете actualno.com, offnews.bg, sportlive.bg, blitz.bg, viasport.bg, bgsprint.com, bgathletic.com, ngobg.info, thestarstribune.bg, dir.bg; вестниците „Труд\" и „Еврофутбол\";  агенциите КРОСС, Пик и БГНЕС, както и радиата Дарик радио и БНР. За поредна година подкрепа ни оказва и Националната спортна академия „Васил Левски\".Програма „Спортни таланти\" е част от „Печелиш и помагаш\" - проектът на „Еврофутбол\" за корпоративна социална отговорност. Програмата се реализира от 2012 г. насам в партньорство с Фондация „Работилница за граждански инициативи\" и цели да подпомогне развитието на следващите поколения спортисти на България. До момента по програмата са подкрепени 186 спортисти, като някои от тях два или три пъти. Предоставените средства от 2012 година до края на 2018 г. са на стойност близо 800 000 лв. ", "date": "2019.04.04", "title": "„Еврофутбол\" - Теодора Илиева e 36-та на Световното първенство за юноши по сноуборд крос"}
{"url": "http://www.cross.bg/stroezha-zlaten-spirane-1600916.html", "text": "/КРОСС/ В писмо до медиите ДНСК уведомява, че спира строежа на небостъргача Златен век в жк. Лозенец. Ето и пълния текст на съобщението: Във връзка с извършени проверки на сградата „Златен век\" с възложител „Артекс Златен век\" ООД гр. София, проведени на 20.03. и 26.03.2019 г. по документи и на място се констатираха следните отклонения при строителството: Сградата е на етап груб строеж. Вместо предвидените с одобрения инвестиционен проект от главния архитект на Столична община две двойни асансьорни клетки в които ще бъдат монтирани по два подемника за автомобили, на място е изпълнена стоманобетона плоча, без да са реализирани отворите за монтаж на асансьорните уредби. В подземните три нива на строежа на коти - 4,53; -7,63 и -10,75, съгласно проекта по част „Конструкции\" са извършени строителни дейности, чрез които са закри конструктивни  елементи- ограждащи стоманобетонови стени, колони и шайби, което възпрепятства извършването на огледа им преди съставянето на акт образец 14 за приемане на конструкцията.В нарушение разпоредбите на законна (чл.154, ал. 1, т.5 от ЗУТ) без издадено разрешение за строеж, в съседния УПИ III-411, собственост на същия възложител, е изпълнен изкоп с неукрепени откоси, с дълбочина  около 15 м. Сградата не е обезопасена със строителни мрежи по цялата фасада, с което се създават предпоставки за възникване на инциденти. Съставен е констативен акт е основание за започване на административна производство по реда на чл. 224, ал. 1, т.1 и т.2 от ЗУТ за спиране на строителството на обекта. Съгласно изискванията на закона, след връчването на констативния акт и след изтичане на необходимия срок на възражение, ще бъде издадена заповед за цялостно спиране на строежа, до отстраняване на констатираните нарушения.", "date": "2019.04.04", "title": "ДНСК спира изпълнението на строежа „Златен век“"}
{"url": "http://www.cross.bg/dyma-vestnik-obratno-1600912.html", "text": "/КРОСС/  \"Докато има БСП, ще има и вестник \"Дума\" и обратно\". Това заяви лидерът на БСП Корнелия Нинова по повод 29-тия рожден ден на.вестник\" Дума\". \"Поздравявам екипа на  \"Дума\". За тези 29 години вестникът е преживял и трудни, и успешни моменти. Но се е съхранил, защото в него работят професионалисти, обективни и умни журналисти. Вие сте неговата сила. Пожелавам ви да бъдете здрави и все така активни\", каза още тя.", "date": "2019.04.04", "title": "Корнелия Нинова  за  рождения ден на в. Дума:  Докато има БСП, ще има  вестник \"Дума\" и обратно "}
{"url": "http://www.cross.bg/otpysk-roditelski-chlenki-1600913.html", "text": "/КРОСС/  Парламентът одобри правилата относно отпуска по бащинство и неподлежащото на прехвърляне право на родителски отпуск, в окончателно гласуване в четвъртък.Законодателството, договорено неофициално с министрите на ЕС, постановява минимални изисквания за всички държави членки, с цел да се насърчи представителството на жените на работното място и да се засили ролята на бащата или на съответния втори родител в семейството. Това ще се отрази положително върху децата и семейния живот, като същевременно по-точно се отразяват обществените промени и се насърчава равенството между половете.Отпуск по бащинство, за родители и лица полагащи грижиПравото на поне десет работни дни платен отпуск по бащинство за бащи или равностойни втори родители (където е признато от националното законодателство) е предоставено около времето на раждането и платено не по-малко от нивото на отпуск по болест.Евродепутатите също добавиха правото на два месеца неподлежащо на прехвърляне и платено право на родителски отпуск. Този отпуск следва да бъде индивидуално право, което създава подходящите условия за по-балансирано разпределение на отговорностите за полагане на грижи в семейството.Държавите членки ще осигурят адекватно заплащане или обезщетение за минималния, неподлежащ на прехвърляне период за родителски отпуск, което отчита, че използването на родителски отпуск често води до намаляване на семейния доход и по-високо платеният член на семейството (който често е мъж) трябва да може да се възползва от това право.Държавите членки трябва да могат да предлагат поне 5 дни годишно отпуск за лицата полагащи грижи, за работници, които се грижат за роднина или член на същото домакинство, който има сериозно здравословно състояние или влошено състояние, свързано с възрастта.Държавите членки, които вече гарантират заплащане или надбавка от поне 65% от нетната заплата на работника, в рамките на период от поне 6 месеца родителски отпуск за всеки родител, могат да решат да запазят тази система.Гъвкаво работно времеРаботещи родители или лица, полагащи грижи, ще могат да изискват корекция на работното време, което може да включва, когато е възможно, дистанционна работа или гъвкаво работно време. Когато се разглеждат молбите за гъвкаво работно време, работодателите може да вземат предвид не само собствените ресурси и оперативен капацитет, но и специалните нужди на родителите на деца с увреждания или продължителни заболявания и тези на самотни родители.Законодателството беше прието с 490 гласа „за\", 82 гласа „против\" и 48 гласа \"въздържал се\". ", "date": "2019.04.04", "title": "Евродепутатите приеха мерки за съчетаване на работата и семейния живот"}
{"url": "http://www.cross.bg/daneliya-georgiii-lekarite-1600917.html", "text": "/КРОСС/  Режисьорът Георгий Данелия почина в четвъртък на 88-годишна възраст от сърдечна недостатъчност. Това съобщи пред агенция ТАСС съпругата му Галина Данелия.\"Георгий Николаевич Данелия умря от сърдечна недостатъчност, лекарите се бориха за живота му\", каза тя. В последно време той беше сериозно болен: в края на февруари беше хоспитализиран за интензивно лечение с пневмония.За да се стабилизира дишането, лекарите умишлено поставиха Данелия в изкуствена кома и след това поставиха тръба в трахеята, за да улеснят достъпът на въздух в дихателните пътища.На 1 април съпругата на режисьора Галина Юркова-Данелия съобщи, че Георгий Николаевич се чувства по-добре, вече е започнал да диша сам, но лекарите все още не възнамеряват да го изпишат.Данелия е автор на култови и незабравими филми като \"Мимино\", \"Афоня\", \"Есенен маратон\", \" Аз крача из Москва\", \"Сережа\", \"Тридесет и три\", \"Кин-дза-дза\".Всеки един от неговите филми се превърна в събитие за милиони съветски зрители, а много от репликите във филмите се превърнаха в крилати фрази и се цитират непрекъснато.Георгиос Данелия е роден през 1930 г. в Тбилиси, Грузия, но скоро след раждането му семейството се премества в Москва. Бащата на бъдещия режисьор е главен инженер на Метрострой, а майка му Мери Аняпаридзе е продуцент. Именно тя, както и чичо му и леля му- Михаил Чиаурели и Верико Анджапаридзе - възпитават у бъдещия известен режисьор любов към киното.Поклон пред паметта му!\n\t\t\t\t\t", "date": "2019.04.04", "title": "Почина хуманистът на руското кино - режисьорът Георгий Данелия (видео)"}
{"url": "http://www.cross.bg/bulgariya-oznachava-selskostopanska-1600892.html", "text": "/КРОСС/  „Ключови аспекти за България, като например изравнявания на субсидиите за всички фермери в ЕС в рамките на периода 2021-2027, бяха отхвърлени. Това означава, че и след 20 години членство, родните фермери ще бъдат в неизгодна позиция спрямо колеги в другите държави членки\". Това коментира българският евродепутат Момчил Неков във връзка с провелото се по-рано тази седмица гласуване на ОСП в Комисията по земеделие на Европейския парламент.„Таванът от 60 000 евро с прогресивно намаляване до 100 000 евро, който предложиха от Еврокомисията, беше по-добър за страни като България, в която има голяма концентрация на земя и субсидии. За съжаление, той също беше завишен с възможност за изключване от изчислението му на част от заплатите и на схемите за млади земеделски производители и еко-схемите. По същество, това означава, че вместо да има по-справедлив подход към малките и средни земеделски производители, има реален риск да се повтори ефектът в сегашния програмен период.\", допълни още той.Всички предложения за конкретна финансова помощ за България, както и за всички останали държави членки по различните финансови пера са занулени в приетото предложение. Това означава, че има реална опасност да се отвори Кутията на Пандора и всъщност субсидиите за земеделието да бъдат дори още по-занижени, имайки предвид новите ангажименти на ЕС в сферата на отбраната, миграцията и т.н.Добра новина е, че опрашването като услуга за първи път намира място в стратегическия документ на ЕС за Общата селскостопанска политика. Тъй-като ЕК все още не е готова с необходимите начини на измерване, обаче и то е под въпрос.Комисията по земеделие прие своя доклад с 27 гласа „за\", 17 „против\" и 1 „въздържал се\". Той обаче няма да може да бъде гласуван в пленарна зала в рамките на този мандат, което означава, че в рамките на следващия мандат, може да бъде ревизиран и прегласуван преди да се започнат междуинституционалните преговори по бъдещата Обща селскостопанска политика. ", "date": "2019.04.04", "title": "Приетата в ЕП обща селскостопанска политика ще влоши състоянието на земеделието в България"}
{"url": "http://www.cross.bg/mbal-godina-varna-1600893.html", "text": "/КРОСС/  При огромен интерес пациенти от цялата страна определиха топ 5 на най-уважаваните медици в Национална кампания „Достойните лекари\" 2019. Инициативата се проведе чрез онлайн гласуване в периода 18 март - 3 април.   Проектът цели да инвестира в доверието и уважението към хората с бели престилки, които имат нужда от заслужено обществено признание. Кампанията се организира за трета поредна година от националния доставчик на лекарства и консумативи „Фаркол\"АД.  Настоящето издание събра рекорден брой гласове. Общо в онлайн платформата са отчетени над 10 000 гласа за медици и лечебни заведения от страната. Номинации получиха над 500 здравни работници с различни медицински профили. За приз „Болница на 2019 година\" пък се състезаваха над 200 от водещите лечебни заведения у нас.  С най-много номинации в петицата на любимите медици попаднаха акушер-гинеколог, общопрактикуващ лекар, педиатър и двама кардиолози. С най-висок вот е: Д-р Светослав Славчев - специалист акушер-гинеколог в МБАЛ „Св. Анна\" - ВарнаСлед 11 години стаж като спешен медик, от 2009 година до момента д-р Славчев работи към Клиника по Гинекология в МБАЛ ''Св. Анна''- Варна. Асистент е към Катедрата по Акушерство и гинекология в Медицински университет - Варна.  В топ 5 влизат още: Д-р Даниела Красимирова - обща медицина, Разград Д-р Красимирова започва работа като лекар в Центъра за спешна медицинска помощ в Разград. От 2017 г. е общопрактикуващ лекар в Разград. Същата година е избрана за \"Млад лекар на 2017\". Д-р Борче Николовски - кардиолог в МБАЛ „Бургасмед\" БургасЛекарят с македонски корени е част от екипа на Отделението по кардиология на МБАЛ „Бургасмед\".  Д-р Севдалина Стойкова - специалист педиатър в МБАЛ Шумен Дългогодишен началник на Неонатологичното отделение на шуменската болница. Носител на наградата „Лекар на годината\" за 2014 година на Българския лекарски съюз.  Д-р Пламен Пенчев - специалист кардиолог в УМБАЛ „Дева Мария\" - Бургас  През 2008 г. въвежда за пръв път във Варна и Източна България използването на компютърен томограф за диагностика на коронарните артерии. Университетски преподавател по вътрешни болести и кардиология. Член на дружеството по инвазивна кардиология в България.  За първи път в рамките на кампания „Достойните лекари\" се връчва и приз за болница, ползваща се с най-голямо доверие от страна на пациентите.  Убедително за „Болница на 2019 година\" бе избрана МБАЛ „Св. Анна\" - Варна. Многобройните номинации говорят за високата оценка на пациентите по отношение качеството на медицинско обслужване и професионализма на лекарския екип.  Много добра оценка получи също  УМБАЛ „Дева Мария\" - Бургас, която се нарежда веднага след победителя.  Награждаването на отличените лекари и болница ще се състои в навечерието на Професионалния празник на здравните работници - 7 април.", "date": "2019.04.04", "title": "Болница на 2019 година стана МБАЛ „Св. Анна“ - Варна"}
{"url": "http://www.cross.bg/poleta-nikolaii-vreme-1600894.html", "text": "/КРОСС/  40 години от полета в космоса на първия български космонавт Георги Иванов. За честването у нас пристигат космонавти от цяла Европа, а годишнината ще бъде отбелязана с различни събития между 10 и 13 април.На 1 март 1978 г. Георги Иванов e избран за космонавт във втората група от програмата Интеркосмос.  Обучава се в Центъра за подготовка на космонавти „Юрий Гагарин\". На 10 април 1979 г., в 20 часа и 34 минути московско време е изстрелян в орбита около Земята космическият кораб „Союз-33\" с международен екипаж Командир на полета е Николай Рукавишников.Поради техническа неизправност корабът не успява да се скачи с орбиталната станция „Салют-6\": сближаването на кораба и орбиталната станция протича със скорост, по-висока от предвидената, поради което системата за управление включва коригиране на скоростта. По време на корекцията прогаря едната страна на горивната камера на основния двигател. Скачването се оказва невъзможно.Космическият кораб е приземен от двамата космонавти на 320 км югоизточно от Джезказган след 31 пълни обиколки около Земята. Те прекарват в космоса 1 денонощие, 23 часа и 1 минута.Слуховете, че Рукавишников е припаднал по време на полета и корабът е приземен самостоятелно от Георги Иванов, не отговарят на истината. Самият Иванов категорично ги опровергава: \"Искам наистина веднъж завинаги да се спре с тези спекулации. Успях да си изясня причините за това недоразумение едва когато имах възможност да гледам пълния запис от първата пресконференция след приземяването ни. На нея някой от журналистите попита Николай как сме тренирали за полета в Звездното градче. И той започна надълго и нашироко да обяснява една от най-сложните наши тренировки. Става дума за отиграване на една от всичките около 250-260 извънредни ситуации, които могат да възникнат по време на полета, за всяка от които трябваше да сме тренирани как точно да реагираме. Една от тях беше именно отказ на основния двигател, което и ни се случи. Друга ситуация беше \"Командирът е загубил съзнание, действа само бордният инженер\" - в случая аз. Това също сме го тренирали многократно, а Николай взе да обяснява с най-големи подробности как е била проведена тази тренировка. И в един момент явно журналистите забравиха, че въпросът е за нашите тренировки и свързаха обясненията на Николай с полета. В резултат на което тръгнаха спекулации, че Николай е изгубил съзнание и че аз съм спасявал полета, което няма нищо общо с реалността. Никой не е губил съзнание по време на целия полет, и двамата с Николай действахме в пълен синхрон точно според инструкциите.\"Анализирайки този сложен и извънреден полет, държавната комисия на СССР стига до извода, че той е дал много важни данни за по-нататъшното развитие на космическите полети.Спускаемият апарат на космическия кораб „Союз-33\" се пази в Музея на авиацията в авиобазата „Крумово\" край Пловдив. ", "date": "2019.04.04", "title": "40 години от полета на Георги Иванов в Космоса"}
{"url": "http://www.cross.bg/chetene-plenarna-vtoro-1600900.html", "text": "/КРОСС/  Европейският парламент одобри на първо четене и трите промени в пакета \"Мобилност\", на които се противопоставят българските превозвачи.Според одобрените текстове, шофьорите трябва да почиват извън кабината на камиона, да се връщат на всеки четири седмици в България, а размерът на командировъчните да бъде според държавата, в която са изпратени.Българските евродепутати вече заявиха, че ще се опитат да предотвратят гласуването на пакета на второ четене от сегашния състав на ЕП.Той стигна до пленарна зала, след като бе връщан няколко пъти в транспортната комисия, а българските превозвачи организираха протест срещу него два пъти - в началото на януари в Брюксел и миналата седмица в Страсбург.На последното заседание в транспортната комисия нейните членове гласуваха над 1000 поправки, като 90 на сто от тях бяха приети. Вчера евродепутатът Андрей Новаков заяви, че едва ли при днешния вот ще бъдат приети благоприятни текстове за страната ни, но увери, че каквото и да се случи, предстоят преговори в Съвета, а после внасяне на второ четене в пленарна зала, което едва ли ще стане в рамките на мандата на този Европейски парламент. ", "date": "2019.04.04", "title": "ЕП одобри 3-те промени в пакет \"Мобилност\" на първо четене "}
{"url": "http://www.cross.bg/igra-samoybiiistvo-mentor-1600896.html", "text": "/КРОСС/  Петнайсетгодишен ученик се е самоубил в Измир, вероятно под въздействие на играта \"Син кит\", съобщава турската частна телевизия НТВ.Младежът Т.М. се е обесил снощи. Подозира се, че неговото самоубийство има връзка с опасната онлайн игра. Прокуратурата е предприела разследване по случая.Руската игра \"Син кит\" има 50 нива и предполага изпълнение от участника на задачи, които получава от \"надзорник\" или \"ментор\". Този ментор дава поръченията, а участникът трябва да докаже, че ги е изпълнил, като изпрати снимка или клип.Поръченията, които се изпълняват в течение на 50 дни, се отнасят до самонараняване, слушане на песни със самоубийствени послания, систематично будене в 4.20 ч., гледане на филми или видеоклипове с ужаси, изкачване на високи сгради, мостове, изолация от обществото. Според психолози крайната цел е играчът да изгуби вяра в себе си и да стигне до самоубийство. ", "date": "2019.04.04", "title": "15-годишен се самоуби в Измир под въздействие на играта \"Син кит\" "}
{"url": "http://www.cross.bg/godina-akabg-leva-1600897.html", "text": "/КРОСС/  Около 50% е спадът в броя възложени за събиране случаи на необслужвани дългове - те са 1 221 227 за 2018 година при 2 633 192 през 2017 г. Това сочи проучването на Асоциация на колекторските агенции в България (АКАБГ). Данните са част от анализа на компанията за пазарни проучвания „ИПСОС България\" по поръчка на АКАБГ и обхваща обработваните дългове от всички компании, членове на Асоциацията, които представляват над 80% от сектора.Райна Миткова, председател на АКАБГ, казва:„Спадът в необслужваните задължения у нас на практика е функция  на благоприятната икономическа обстановка. Потребителите се радват на стабилни и растящи доходи и съответно могат да обслужват по-добре задълженията си. От друга страна кредитиращите институции изградиха вътрешен ресурс за събиране на задължения или започнаха да продават на един по-ранен етап. В резултат при нас стигат по-малко и по-трудни за разрешаване случаи\".По данни на АКАБГ, през 2018 г. средният размер на дълга е 1 161 лева на фона на 775 лева през 2017 година. С това стойността му се доближава до средната брутна работна заплата за изминалата година. Според Миткова, ръстът в средния размер се дължи на нарастващите доходи, както и на факта, че потребителите се чувстват по-спокойни за бъдещето си и са готови да ползват по-големи кредити.Въпреки покачването на средния размер, намалява броят възложени случаи, спада и обемът нововъзложен дълг - при 2.040 млрд. лева през 2017 г. за 2018 г. той е 1.418 млрд. лева.В разпределението на кредиторите от АКАБГ отчитат ръст в дела на банковите продукти. При близо 42% от всички необслужвани дългове през 2017 г. през изминалата година банките заемат 51%. Тенденцията е в унисон с повишената кредитна активност на сектора.„Ръстът се обяснява с факта, че в момента банките активно възлагат необслужваните си заеми за събиране. След стрес тестовете тези институции подхождат много по-внимателно към темата с некоректните си платци. Те възлагат необслужваните кредити на значително по-ранен етап - между 30 и 90 дни след датата на забавяне\", казва Лилия Димитрова.В същото време, делът на бързите кредити намалява от малко над 30% до 19% през 2018 година. Небанковите финансови институции предпочитат да продават на по-ранен етап, вместо да събират задълженията си.Следващият по обем дял в разпредeлението на кредиторите за периода заемат телекомуникационните компании с 15% от дълговете, обработвани от колекторските агенции в Асоциацията. През 2017 г. телекомите са представлявали малко над 21% от общия брой кредитори. Расте процентът на застрахователните продукти - 9% през изминалата година при по-малко от процент за 2017 г.Телекомуникационните компании са традиционно активни при събиране на задълженията си. Добрата новина е, че все повече застрахователи също се доверяват на външни услуги за събиране на дълговете си.След понижението през 2017 година, обемът на изкупените дългове значително нараства. През 2018 г. общата им стойност е 1.905 млрд. лева при 772 млн. лева година по-рано. „Причините за този повече от двоен ръст са рекордни по обема си сделки за фирмени и обезпечени портфейли. Тази тенденция от останалите европейски пазари е вече факт и в България\", казва Димитър Бончев, член на АКАБГ.Профилът на клиента в просрочие остава устойчив по отношение на възрастовите показатели. Най-често срещаният некоректен платец е млад мъж на около 30 години, който не съумява да прецени правилно приходите и разходите си, а същевременно живее динамичен живот, който го кара да взема спонтанни решения.Най-голям е броят на клиентите в просрочие в Пловдив, както и в Бургас и Стара Загора, с което двата града продължават да са начело за втора поредна година. Най-съвестно покриват вноските си в София, Русе и Враца, която само преди няколко години беше устойчив първенец по дял некоректни платци.Лилия Димитрова, член на УС на АКАБГ, казва:„С растежа в устойчивостта на доходите расте и потреблението, както и нуждата на много клиенти да подобрят стандарта си на живот, да ползват повече и по-висококачествени стоки и услуги. Не всички обаче имат достатъчно добра финансова култура и тази стъпка понякога ги превръща в некоректни платци. Младите хора в големите градове, разбира се, са най-честите субекти на тази тенденция\".За да подкрепи младите хора при взимането на финансови решения и да помогне за повишаването на финансовата им грамотност, АКАБГ продължава  инициативата си „Мисия платено\" чрез лекции сред гимназисти от цялата страна, които се радват на голям интерес. На страницата на „Мисия платено\" е актуализиран и Наръчникът на длъжника в съответствие с последните законодателни промени. Потребителите могат да почерпят актуална информация и съвети как да постъпят, ако закъсняват с плащане на задължение.При междуфирмените вземания от АКАБГ регистрират допълнителен спад спрямо предходната година. Обемът на възложените за събиране вземания през 2018 г. е 60 млн. лева, а през 2017 г. - 71.5 млн. лева.През 2018 г. българските компании отчитат най-добрите си показатели по редовност на плащанията за последните 5 години. В икономически възход бизнесът е ориентиран приоритетно към продажби, като събирането на вземания за съжаление остава без фокус.Миткова обобщава 2018-а като година на намаляващи задължения и бум на продажбата на дълг от страна на финансовия сектор. През 2019 г. експертите очакват да продължи тенденцията за спад на задлъжнялостта, като в същото време банковият сектор да продължи да изчиства натрупаните лоши задължения както от потребители, така и от фирми, чрез масирани продажби. ", "date": "2019.04.04", "title": "Възложените за събиране дългове намаляват близо 2 пъти"}
{"url": "http://www.cross.bg/bulgarite-kachestva-ezitzi-1600895.html", "text": "/КРОСС/  Българите искат от бъдещите евродепутати преди всичко да са честни, да са последователни и да владеят чужди езици. Най-важните им задачи според българите ще са: да се борят с двойните стандарти в продуктите и да защитават националните интереси.В контекста на представянето на партийни листи за предстоящите избори за Европейски парламент, решихме да тестваме мнението на българите за това какви качества според тях трябва да притежават българските евродепутати и кои са важните теми, които искаме те да защитават в Брюксел.В челните места се открояват морални, а не толкова прагматични качества. За три четвърти от българите честността е много важна, а близо две трети са на мнение, че от особена важност е българският евродепутат трябва да е последователен в своите позиции, като за 27% от всички интервюирани това е по-скоро важно. С по-малки натрупвания като проценти, но отново с открояващ се дял, е владеенето на различни езици. Опитът като евродепутат и партията, която подкрепя дадения кандидат, не са от толкова сериозно значение в сравнение с другите изброени качества. Въпреки това, в разбивката по партийна принадлежност, за привържениците на ГЕРБ и БСП, партията от чиято листа е кандидата е от по-сериозно значение в сравнение с общата картина.Отчетливо личи, че интеграционните стъпки като влизането на България в Шенгенското пространство и въвеждането на еврото като валута, отстъпват място като приоритет за българите от борбата с двойните стандарти в продуктите и защитата на националните интереси. Прави впечатление, че европейските фондове като важност са напълно съизмерими като процент с абстрактните на пръв поглед защита на демократичните ценности и върховенството на правото.Потвърждение на данни от други изследвания на „Тренд\", регистрираме на въпроса за външните граници на ЕС. Близо две трети (65%) от всички български граждани са на мнение, че външните граници на ЕС трябва да са затворени, а 17% споделят обратното. ", "date": "2019.04.04", "title": "Тренд: Българите искат честни евродепутати, владеещи езици"}
{"url": "http://www.cross.bg/fizicheska-kandidatite-ma-1600898.html", "text": "/КРОСС/  Със заповед на министъра на отбраната в 68-ма бригада „Специални сили\" е разкрита процедура за 42 войнишки длъжности за приемане на военна служба на завършили граждански, средни или висши училища в страната и чужбина. Вакантните длъжности са във военни формирования в гарнизон Пловдив. Търсят се радиотелеграфисти, сапьори, санитари, шофьори и други. До 18 юни 2019 г. кандидатите могат да подадат заявление до командира на 68-ма бригада „Специални сили\" чрез структурите на Централно военно окръжие (ЦВО).Конкурсът ще се проведе на 25 и 26 юли 2019 г. Включва изпит по физическа подготовка, изпит-тест за обща култура (100 въпроса) и събеседване с кандидата. Изпитът по физическа подготовка цели да тества качества като сила и издръжливост и включва лицеви опори, коремни преси, бягане совалка 10х10 м и крос 1000 м, по нормативи. Балът за класиране на кандидатите се формира от точките на изпита по физическа подготовка и теста за обща култура, оценката от дипломата, като се добавят точки, ако кандидатът има висше образование, ако е бил на военна служба, ако притежава военноотчетна специалност, ако владее английски език и т.н.Условията, на които трябва да отговарят кандидатите за войници в 68-ма бригада, необходимите документи, списък на вакантните длъжности и нормативите за физическа подготовка са посочени в обявата за конкурса, публикувана на 2 април 2019 година в интернет страницата на Министерството на отбраната, рубрика „Документи\" - секция „Обяви и конкурси\".   ", "date": "2019.04.04", "title": "Обявен е конкурс за 42 войнишки длъжности в 68-ма бригада „Специални сили“"}
{"url": "http://www.cross.bg/nap-razprashta-zaplashitelni-pisma-sledim-te-1600901.html", "text": "/КРОСС/ Разтревожени потребители и изрядни данъкоплатци споделят, че са получили от НАП застрашително писмо, в което наред с искането да се платят в срок данъците се съдържа и недвусмислено предупреждение, че са следени: \"Уведомяваме Ви, че ще осъществяваме постоянно наблюдение върху поведението на лицата, за които има данни за получени доходи.\"Упълномощена ли е НАП от конституцията и закона да следи поведението ни и как точно го прави, с агенти, камери, подслушване или други електронни средства? - питат данъкоплатците. А също наблюдава ли НАП поведението на своя министър Горанов, живеещ безвъзмездно в огромен апартамент, на Цветан Цветанов или Пламен Георгиев, пазаруващи апартаменти на изгодни цени без доказани доходи?", "date": "2019.04.04", "title": "НАП разпраща заплашителни писма: Следим те!"}
{"url": "http://www.cross.bg/tochki-gora-cherna-1600899.html", "text": "/КРОСС/  Националният отбор на България изпадна от топ 50 в априлското издание на световната ранглиста на ФИФА след старта на европейските квалификации през миналия месец.Съставът на селекционера Петър Хубчев загуби три позиции и вече дели 51-ата в подреждането, след като стартира пресявките на континенталния шампионат с равенства 1:1 срещу Черна гора в София и срещу Косово в Прищина.Фаворитът в групата на \"трикольорите\" Англия, който започна с две убедителни победи с 5:0 над Чехия на \"Уембли\" и с 5:1 над Черна гора в Подгорица, се изкачва на на четвъртото място в класацията с 1647 точки.От другите съперниците на националния отбор в евроквалификациите Чехия е на 48-а позиция с 1424 точки, Черна гора също заема 51-ото място с 1419 точки, а Косово е 127-и с 1124 точки.Начело в класацията остава Белгия с 1737 точки, следван от световния шампион Франция със 1734 и Бразилия с 1676 точки. ", "date": "2019.04.04", "title": "Отборът на България изпадна от топ 50 на ранглистата на ФИФА "}
{"url": "http://www.cross.bg/godini-dvamata-romite-1600882.html", "text": "/КРОСС/  Братята Борис и Асен Пакетови получиха минимални присъди за побоя над командоса Валентин Димов. Районен съд-Пловдив даде една година условно и 3 години изпитателен срок за по-малкия брат Борис и 3 години условно с 5 години изпитателен срок за по-големия Асен Пакетов.Двамата сключиха споразумение с прокуратурата, което съдът одобри, защото двамата имат чисто съдебно минало. Присъдата влиза в сила веднага и двамата ще бъдат освободени от ареста днес.На Богоявление двамата братя пребиха жестоко и без причина командоса Димов, който дълго време беше в болница и претърпя редица операции. След инцидента хората от Войводиново се вдигнаха на масови протести.С решение на кмета на община Марица Димитър Иванов и с решение на съда къщите на ромите бяха бутнати.Както е известно, военният министър Красимир Каракачанов посети Войводиново след инцидента и каза, че \"ромите в България са станали изключително нагли и търпимостта на българското общество се изчерпа\".Министърът обсъди с кмета и с областния директор на МВР мерките, които ще вземат във връзка с конкретния случай и обясни, че трябва да се направи цялостна програма за решаване на ромския въпрос.\"Хората не са длъжни да търпят част от населението, което има само права и не иска да разбере, че има и задължения и трябва да спазва закона\", каза тогава Каракачанов и допълни, че мерките трябва да са буквално обвързване на социалните помощи с образованието и труда. ", "date": "2019.04.04", "title": "Сделка и условни присъди за ромите, пребили командоса във Войводиново"}
{"url": "http://www.cross.bg/sustoyanie-zhivota-gravity-1600883.html", "text": "/КРОСС/  Вокалистът на Gravity Co Явор Захариев е  в \"Пирогов\". От лечебното заведение съобщиха за NOVA, че той е в изключително тежко състояние и се борят за живота му.По непотвърдена информация той е бил открит в безпомощно състояние със счупен нос. Дали става въпрос за побой или пък употреба на наркотици тепърва ще се изяснява. Разследването продължава. ", "date": "2019.04.04", "title": "Битка за живота на вокалиста на Gravity Co "}
{"url": "http://www.cross.bg/simeonov-praktika-masova-1600885.html", "text": "/КРОСС/  За още един член на кабинета с апартамент, закупен на фрапиращо ниска цена, намекна вицепремиерът Валери Симеонов пред журналисти в кулоарите на НС.\"Добре е Борисов още малко да си огледа министрите\", каза Симеонов по повод призива на премиера от тази сутрин за оставки на проверяваните от прокуратурата за имотните скандали.Симеонов отказа да назове име, но заяви, че сред министрите от кабинета има собственик на апартамент в \"Овча купел\" - 142 кв. м., закупен за 61 хил. лв. Вицепремиерът добави, че не говори \"измишльотини\", но отказа да каже дали е подал сигнал до разследващите по случая.„Това, което се установи за „Артекс\" е масова практика в строителството в България. Масова практика е укриването на данъци, впоследствие намаляване на данък сгради към общините. Значи втори вид данък се укрива. И всичко това, трябва да ви кажа, няма как да не е било известно на конкретните регионални служители на НАП. Но това е една масова практика. Всъщност няколко човека станаха жертви на политическа кампания, която показа пред обществото една масова практика на злоупотреби в строителството\", каза Симеонов.По-рано през деня стана ясно, че главният прокурор Сотир Цацаров е разпоредил проверки на Пламен Георгиев, сина на Борислав Сарафов и съпругата на Лозан Панов заради публикации в медиите за придобити недвижими имоти. В отговор шефът на КПКОНПИ Пламен Георгиев заяви, че излиза в отпуск докато трае проверката на прокуратурата.Междувременно премиерът Борисов предложи председателя на правосъдната комисия Данаил Кирилов да заеме мястото на Цецка Цачева като правосъден министър. Самата Цачева подаде оставка също заради скандала с евтините апартаменти. ", "date": "2019.04.04", "title": "Валери Симеонов: Борисов да си огледа министрите, има още такива с имоти "}
{"url": "http://www.cross.bg/manastir-svetiya-sinod-1600884.html", "text": "/КРОСС/  Светият Синод освободи изненадващо игумена на Бачковския манастир архимандрит Самуил. На негово място е назначен игуменът на Троянския манастир Величкият епископ Сионий. Решението за освобождаването на архимандрит Самуил е взето единодушно на заседание на синода вчера, съобщиха от БПЦ.Въдворяването на Сионий ще бъде на 7 април след литургията в манастира край Бачково. От Светия Синод се оповестиха мотивите за решението си.От приятели и познати научих за решението на Светия Синод за освобождаването ми от длъжността игумен на Бачковския манастир, което после видях и на сайта на Българската патриаршия, заяви пред журналисти архимандрит Самуил.Той каза още, че не е получил официален документ и че не е имал разногласия със Светия синод на БПЦ.\" тъй като навсякъде има хора, всички се нуждаят от молитва\", навсякъде може да се служи Света литургия, каза още дядо Самуил. Той добави, че ако ръководството на църквата нямат нищо конкретно за бъдещето му, той ще се върне във Видинската епархия, откъдето дойде в Бачковския манастир.Бачковският манастир \"Успение на Пресвета Богородица\" е основан през 1083 г., по времето на византийския император Алексий І Комнин.  Той е вторият по големина български манастир след Рилския и е на пряко подчинение на патриарха и Светия Синод, а не на митрополита, в чиято епархия се намира. ", "date": "2019.04.04", "title": "Светият Синод освободи без обяснение игумена на Бачковския манастир "}
{"url": "http://www.cross.bg/plovdiv-mobilnost-protest-1600886.html", "text": "/КРОСС/  Българският съюз на международните превозвачи изгори по обед тежкотоварен камион в Пловдив, като крайна мярка на протест срещу пакета \"Мобилност\". Тир лумна като на клада в Пловдив, а пламъците станаха символ на съпротивителните сили на българския превозвачески бизнес. Точно в 12 часа возилото беше запалено в знак на протест на българските транспортни фирми срещу одобряването на спорния пакет \"Мобилност\" в Европейския парламент.Протестът с ритуалното палене на камиона бе подкрепени от над 200 души от бранша, които разпънаха транспаранти с апели \"ЕС, не убивай транспорта в България!, \"Има ли място за БГ бизнеса в ЕС\", \"Не на дискриминацията!\" \"Европа на две скорости - заден ход за България\". С протестни лозунги против европейските регулации бе облепен и подпаленият тир.Решението за „палежа\" бе взето късно снощи от Управителния съвет (УС) на СМП и е част от протеста им срещу всички дискриминационни мерки и техническите похвати за тяхното прокарване в отиващия си вече Европейски парламент.Взети са крупни мерки за сигурност - пожарни, полицейски коли и линейка са на мястото на палежа до Кукленско шосе в Пловдив. ", "date": "2019.04.04", "title": "Превозвачи изгориха камион в Пловдив в знак на протест срещу пакет \"Мобилност\" "}
{"url": "http://www.cross.bg/turgovetzut-sistemata-registratziya-1600889.html", "text": "/КРОСС/  От 20 май 2019 г. в целия ЕС влиза в сила новата система за наблюдение и проследяване на цигари и тютюн за пушене. Всяка потребителска опаковка на цигари и тютюн за пушене, произведена след 20 май 2019 г. ще бъде маркирана с уникален код. Системата изисква всички търговци на едро и на дребно да се регистрират, за да получат свои кодове за търговското си дружество, за всеки свой магазин и/или склад.  Съгласно чл.35ф от Закона за тютюна, тютюневите и свързаните с тях изделия издател на уникални идентификатори е Печатница на БНБ АД .Регистрацията на търговците ще се извършва само по електронен път от 15.04.2019 г. на адрес:  Всеки търговец трябва да подаде онлайн заявление на адрес: , за да получи по един идентификационен код за икономически оператор и за обект(и), който (които) той управлява. Системата за регистрация ще бъде достъпна от  15.04.2019 г.!Например, ако дружеството Х има два магазина (обекта), е необходимо той да заяви три  идентификационни кода: Код „1\" за самото търговско дружество Х (код за икономически оператор като търговец) Код „2\" за магазин (код за обект 1, който търговецът управлява)Код „3\" за магазин (код за обект 2, който търговецът управлява)За да се регистрира в системата и да получи кодовете си всеки търговец е необходимо задължително да притежава:Валидно разрешително за търговия с тютюневи изделия, регистрирано в публичния Регистър, поддържан от Агенция \"Митници\";Валиден квалифициран електронен подпис по Закона за електронния документ и електронните удостоверителни услуги, издаден на юридическото лице-заявител, което може да е търговецът или упълномощено от него лице (в случай, че търговецът не притежава електронен подпис); Валиден и-мейл адрес, на който ще бъде изпратено потвърждение от Печатницата на БНБ за успешна регистрация в системата, както и самите кодове;Телефон за връзкаПодробни указания за регистрацията и получаването на кодовете в най-кратък срок ще бъдат публикувани на сайта на Печатницата на БНБ , на посочения по-горе адрес на системата за регистрация: , както и на сайта на Агенция Митници Българска асоциация на тютюневата индустрия отправя покана към всички търговци на дребно на тютюневи изделия да се регистрират максимално бързо с цел безпрепятствено преминаване към прилагане на новите изисквания на системата за проследяване от 20 май 2019 г. ", "date": "2019.04.04", "title": "Търговците на цигари с електронна регистрация от 15 април"}
{"url": "http://www.cross.bg/shtaiinmaiier-bulgariya-frank-valter-1600887.html", "text": "/КРОСС/  Президентът на Федерална република Германия Франк-Валтер Щайнмайер пристигна на официално посещение у нас по покана на българския държавен глава Румен Радев. Увеличаването на германските инвестиции в България, засилването на търговския обмен, сътрудничеството в образованието и науката ще са сред акцентите на разговорите. Щайнмайер ще се срещне с председателя на Народното събрание Цвета Караянчева и с премиера Бойко Борисов.", "date": "2019.04.04", "title": " Германският президент Франк-Валтер Щайнмайер пристигна в България "}
{"url": "http://www.cross.bg/ptitzite-razpredelenie-stulbove-1600890.html", "text": "/КРОСС/  ЧЕЗ Разпределение България и Българско дружество за защита на птиците /БДЗП/ стартират художествен конкурс на тема „Електрическите стълбове - дом на дивите птици\". Инициативата е насочена към художници и street art артисти, които биха искали да преобразят електроразпределителните табла по централни градски улици в Западна България.Срокът за подаване на художествените проекти е от 05 април до 30 април 2019 г. на имейл адрес communications@cez.bg. Всеки артист с одобрен проект ще получи възможност  да претвори своята идея в по-голям мащаб - върху разпределително табло в един от градовете - Перник, Пирдоп, Враца и Благоевград.  ЧЕЗ Разпределение ще поеме разходите за материали, необходими за изрисуване на съоръженията.Повече за темата на конкурса и правилата за участие може да бъде намерена на сайта на проекта www.lifebirds.eu.Всички разпределителни касети, върху които ще се реализира инициативата, ще бъдат проверени, за да се потвърди изрядното им техническо състояние, а участниците ще преминат през инструктаж за работа върху тях. Непълнолетните участници трябва да притежават съответното разрешение от своите настойници за рисуване върху съоръженията на дружеството.Целта на настоящата инициатива е да популяризира проекта „Живот за птиците\",  който включва теренни проучвания, създаване на прототип за безопасни за птиците стълбове, осигуряване на възможности за безопасно гнездене, монтиране на защитни и маркиращи съоръжения и други дейности за опазване на живота на птиците, уязвими при досега с електроразпределителната мрежа. ", "date": "2019.04.04", "title": " ЧЕЗ Разпределение стартира художествен конкурс на тема „Електрическите стълбове - дом на дивите птици\""}
{"url": "http://www.cross.bg/bili-pomeshtenie-barokamera-1600888.html", "text": "/КРОСС/  Девет надзиратели от затвора във Варна са били приети в Клиниката по токсикология във Военноморската болница. Те са били обгазени по време на пожара, станал във вторник, съобщи началникът на лечебното заведение проф. Ивайло Въжаров.Осем от служителите са били прегледани и приети за лечение в болницата още в следобедните часове на 2 април, а вчера е приет и още един от надзирателите.Пострадалите са били лекувани в барокамера. В момента всички са в добро състояние и утре ще бъдат изписани.От Областната дирекция на МВР съобщиха, че огънят е избухнал около 14.20 часа във вторник. Пожарът възникнал в приземно помещение. Предполагаемата причина за инцидента е късо съединение след възникнала ВиК авария. Става въпрос за тлеене на ПВЦ колектор на отходната канализация, което е довело и до деформация на няколко тръби от питейната вода, намиращи се в сервизно помещение до общата баня на затворниците. ", "date": "2019.04.04", "title": "9 надзиратели в барокамера след пожара във варненския затвор"}
{"url": "http://www.cross.bg/georgiev-plamen-ninova-1600891.html", "text": "/КРОСС/  \"Премиерът Бойко Борисов спаси от отговорност Пламен Георгиев, като му остави вратичка за измъкване, казвайки му или да си подаде оставката, или да излезе в дълъг отпуск. Разбира се, Пламен Георгиев се възползва и излезе в отпуск до приключване на проверката.\" Това заяви на пресконференция лидерът на БСП Корнелия Нинова.  По думите й, от опит се знае, че тези проверки продължават месеци, дори години. \"Това е начин да се замете случаят, да се забрави от обществото и той да се върне на бял кон някой ден. Ние категорично не приемаме това решение\", отсече Нинова. \"Преди дни поискахме оставката на председателя на КПКОНПИ Пламен Георгиев. Той не я подава. Затова днес събрахме ръководството на ПГ на \"БСП за България\", разговаряхме с нашите депутати и внасяме подписи в парламента с искане за отстраняване на Пламен Георгиев като председател на КПКОНПИ\", каза Корнелия Нинова. Тя поясни, че БСП иска и  отстраняване на заместника му, за когото също излязоха данни за имотни неуредици в декларациите.  Нинова припомни, че Пламен Георгиев беше избран от новата управляваща коалиция ГЕРБ, ДПС, ОП и ВОЛЯ. \"Ние бяхме против неговия избор, както и против закона и начина, по който беше създадена комисията\", каза председателят на БСП. Тя припомни, че левицата внесе свой закон с различна философия, но той беше отхвърлен. \"Отстраняването на ръководството на КПКОНПИ няма да реши по същество проблема, защото няма как управляващите, които и да са те, да си избират тези, които ще ги проверяват. Резултатът от такова решение е ясен - никога няма да има докрай борба с корупцията по високите етажи на властта, защото са взаимно зависими и обвързани\", категорична бе Нинова. По думите й на КСНС при държавния глава тя ще предложи 3 - 4 конкретни и различни мерки за истинска борба с корупцията по високите етажи на властта. \"Там, по реакцията на другите партийни лидери ще разберем-  има ли воля наистина да се справим с този проблем или ще продължат да имитират борба с корупцията. Защото е странно, че човекът, който предложи Пламен Георгиев в парламента, днес става министър на правосъдието\", заключи Нинова.  ", "date": "2019.04.04", "title": "Нинова: Внасяме подписи в НС за отстраняване на Пламен Георгиев и заместника му"}
{"url": "http://www.cross.bg/bryuksel-simeon-makar-1600931.html", "text": "/КРОСС/  Запазване на задължението на общинските съветници да декларират имуществото си е кауза на ПП МИР, която в мое лице, от позицията ми на общински съветник, поддържахме още след приемането на спорните поправки в Закона за противодействие на корупцията и за отнемане на незаконно придобитото имущество. Позицията ни, най-после, бе чута, макар и като ехо от Брюксел. Това каза Симеон Славчев, председател на ПП МИР и общински съветник в Столичния общински съвет по повод препоръката на премиера към новия правосъден министър общинските съветници да бъдат включени в Антикорупционния закон. „Радваме се, че тази политика ще бъде приета и ще се превърне в част от стандартите за борба с корупцията. Правото възтържествува, макар и по нареждане от Брюксел\", подчерта още Симеон Славчев.Промяната в Закона за противодействие на корупцията и за отнемане на незаконно придобитото имущество бе приета през декември 2018 г. с гласовете на ГЕРБ и ДПС. Още в началото на годината от партия МИР определиха този ход като отваряне на вратата на мръсните пари в местните избори с помощта на закона и настояха да се запази изискването общинските съветници да информират за имотното си състояние. Партията организира допитване по темата до членовете на местните парламенти в цялата страна. Въпреки резултатите властта остана глуха до днес. „За нас от ПП МИР изказването на Борисов е победа, макар и дошла след натиск и дърпане на ушите на премиера от Брюксел\", допълни още Симеон Славчев и заяви: \"ПП МИР ще продължи да защитава правото на българите да знаят, кой и как ги управлява.\"", "date": "2019.04.04", "title": "Симеон Славчев: Правото възтържествува, макар и по нареждане от Брюксел"}
{"url": "http://www.cross.bg/bagazh-mozhete-razmerite-1600908.html", "text": "/КРОСС/  Ръчният багаж, когато летите със самолет е нещото, без което никой не тръгва на път. Възможно е да пътувате за кратко и да нямате нужда от регистриран багаж, но ръчният си остава необходимост дори и при еднодневно пътешествие. Колко багаж можете да носите, какво следва, ако размерите или килограмите надвишават изискванията и какво можете да сложите в багажа си, разясняват експертите в самолетните пътувания - онлайн туристическа агенция eSky.Всяка авиокомпания има своите изисквания за размери и килограми, но обикновено разрешеният, безплатен ръчен багаж е около 10 кг. Относно размерите - те варират и е добре винаги да проверявате какви са изискванията на авиокомпанията, с която летите.Ако ползвате редовна авиокомпания, със сигурност ще имате по-голяма свобода от гледна точка на размерите и броя багаж, който можете да качите на борда. Тези компании разрешават да пътувате освен с ръчен куфар с приблизителни размери 55x40x20 см, също и с чанта с лични вещи, необходими по време на полета.Нискотарифните компании са по-рестриктивни и често ограничават ръчния багаж до по-малки като размери чанти. От няколко месеца двете най-популярни в България нискобюджетни авиокомпании въведоха и заплащане за по-голям ръчен багаж, както и възможност той да бъде чекиран, наред с регистрирания. При тях позволеният безплатен багаж на борда е с размери около 40x30x20 см.Стига да отговаря на размерите, можете да ползвате всякакъв тип чанта. Важно е да знаете, че куфарът се мери заедно с колелата и дръжката. От тази гледна точка раницата и сакът ви дават по-голяма гъвкавост. Не забравяйте, че теглото на багажа включва тежестта както на вещите, така и на самия куфар.На всяко гише за чек-ин на летището има така наречените „кошници\", в които всеки пътник може да постави багажа си и да провери дали чантата му отговаря на размерите или ги надвишава. Ако разликата е минимална, е много вероятно да нямате проблеми със служителите. Ако все пак разминаването се окаже проблем, то е възможно да се наложи да заплатите допълнително. Именно затова е добре винаги да се придържате към изискванията.От съображения за сигурност са създадени международни правила, определящи позволените и забранените вещи за превоз в самолета. Има неща, които могат да бъдат превозвани само в регистрирания багаж - напр. остри предмети като нож, ножица, пила, тирбушон. Същото важи за сешоар, преса за коса, оръжие и патрони.Мит е, че течностите на борда са забранени. Позволените течности в ръчния багаж са максимум литър, в опаковки не по-големи от 100 мл. От eSky препоръчват всички те да бъдат отделени в специално затварящо се пликче, за да можете да ги извадите лесно, ако се наложи да ги покажете при проверката.В ръчния си багаж можете да имате лекарства за грип и настинка, а ако приемате по-специфични медикаменти, носете ги в оригиналната им опаковка, заедно с рецептата. Храна на борда се допуска в разумни количества и оригинална опаковка, но ако имате вода, ще бъдете помолени да я изхвърлите, освен, ако не сте я закупили от безмитната зона преди да се качите в самолета.Не забравяйте да проверявате изискванията на авиокомпанията, с която летите, и се придържайте към установените правила за ръчен багаж, за да имате безпроблемно и приятно пътуване. ", "date": "2019.04.04", "title": "Всичко, което трябва да знаете за ръчния багаж при полет"}
{"url": "http://www.cross.bg/gabriel-venders-mariya-1600876.html", "text": "/КРОСС/  Световно признатият кинорежисьор, фотограф, писател и сценарист Вим Вендерс пристига утре у нас по покана на българския комисар по цифровата икономика и цифровото общество Мария Габриел.Като посланик на кампанията #SaferInternet4EU на Европейската комисия Вендерс ще посети столичната Втора английска езикова гимназия „Томас Джеферсън\", където заедно с комисар Габриел дискутира с учениците опасностите и сигурността в интернет пространството.Срещата ще бъде на 5 април (петък), от 14:00 ч.  на адрес ж.к. Стрелбище, ул. Траяновa врата, № 26. Дискусията с учениците е отворена за снимки, а след нея Вим Мендерс и Мария Габриел могат да дадат кратки изявления за представителите на медиите. Молим журналистите, желаещи да отразят събитието, да се идентифицират на охраната с лична и журналистическа карта не по-късно от 13:45 ч.От 18:00 ч. българският еврокомисар и германският режисьор ще бъдат специални гости на Дома на киното за извънредна прожекция на филма „Хотел за милион долара\". Непосредствено след прожекцията, в 20:15 ч Мария Габриел и Вим Вендерс ще влязат в диалог с публиката в киносалона на тема „Европа създава: нови възможности за европейските творци\". В дискусията ще вземе участие и министърът на културата Боил Банов.", "date": "2019.04.04", "title": "Вим Вендерс и Мария Габриел говорят в София за безопасността в интернет"}
{"url": "http://www.cross.bg/obyad-oblachnostta-predimno-1600873.html", "text": "/КРОСС/  В четвъртък след обяд над Западна и Централна България облачността ще е предимно значителна и на отделни места в планинските райони ще превали краткотраен дъжд. На изток ще има разкъсана висока облачност. Максималните температури ще са между 14 и 19 градуса по Целзий, съобщиха от Националния институт по метеорология и хидрология към Българската академия на науките. Атмосферното налягане ще се понижава и ще е по-ниско от средното за месеца. Вятърът ще е слаб до умерен от изток-югоизток, но в сутрешните часове за кратко ще стихне.Над Черноморието ще е предимно слънчево. Ще духа до умерен вятър от изток-североизток. Максималните температури ще бъдат 10-12 градуса, близки до температурата на морската вода. Вълнението на морето ще бъде 2-3 бала. Над планините в западната половина на страната облачността ще е предимно значителна и около обяд на отделни места ще превали краткотраен дъжд, над около 2000 метра - сняг. След обяд облачността ще се разкъсва и намалява, най-късно над Рило-Родопската област. ", "date": "2019.04.04", "title": "Предимно облачно ще е времето в четвъртък "}
{"url": "http://www.cross.bg/makedoniya-vreme-zayavi-1600875.html", "text": "/КРОСС/  Лошо време е основната хипотеза за самолетната катастрофа в Македония, в която загина четиричленно българско семейство. Разследването продължава. Един от важните въпроси е, защо, ако атмосферните условия са били неподходящи, пилотът е решил да излети.Водещата хипотеза е лошото време, обясни Ангел Ангелов, посланик на България в Република Северна Македония.   Вероятно е имал разрешение за излитане. Щом има разрешение някой трябва да понесе тази отговорност, че е пуснал самолет в това време? Това ще се уточни, заяви Ангелов.Вариантите са много, твърде много. Ако сега, в момента, кажем някое от предположенията, съм почти убеден, че ще бъде грешно\" заяви Владимир Лешев, ГД, „Гражданска въздухоплавателна администрация\".Тече процес на идентификация , той няма да е бърз, защото засега не сме открили документи, заяви още Ангел Ангелов.Може да се наложи близките да пътуват до Северна Македония, за да дадат ДНК проба за разпознаване. ", "date": "2019.04.04", "title": "Лошото време - основна версия за трагедията с българското семейство в Македония"}
{"url": "http://www.cross.bg/kyveiit-al-atiiki-bulgariya-1600877.html", "text": "/КРОСС/  Председателят на ПП АБВ Румен Петков и експертът на партията по арабските въпроси Анастас Терзобалиев проведоха среща с  Н. Пр. Якуб Юсеф Ал-Атиики, посланик на държавата Кувейт в Република България. В рамките на срещата бяха обсъдени перспективи и възможности за инвестиционни проекти от страна на Кувейт. Н. Пр. Якуб Юсеф Ал-Атиики посочи, че във фокуса на неговата работа е привличането на туристи от неговата държава към България не само през летния сезон. В момента 1200 жители на Кувейт притежават имоти в страната ни и посланикът изрази изключително задоволство, че от юни започват да се извършват директни полети от Кувейт за Варна.Румен Петков пое ангажимент за срещи с министерствата на туризма и образованието за оформяне на цялостна стратегия относно маркетинга и представянето на България като туристическа дестинация и за признаване на дипломите от български ВУЗ-ове в Кувейт. Стремежите са за възможност кувейтски младежи да се обучават в български висши учебни заведения. Н. Пр. каза, че очаква активност от българското правителство по необходимостта от признаване на дипломите за висше образование на младите жители на Кувейт, които са се обучавали в България. Председателят на ПП АБВ покани посланика на Кувейт в Медицинския университет в Плевен в близките дни и през юни ще се организира среща и във Варна.Н. Пр. Якуб Юсеф Ал-Атиики каза по време на срещата, че работи по увеличаване на салдото между двете държави - подобно на традицията през годините. Амбициите са дългогодишните традиции в отношенията между двете държави да бъдат трайно възстановени.  ", "date": "2019.04.04", "title": "Румен Петков се срещна с кувейтския посланик Н. Пр. Якуб Юсеф Ал-Атиики"}
{"url": "http://www.cross.bg/mehyr-detskata-ekstrofiya-1600868.html", "text": "/КРОСС/  Лекари от \"Пирогов\" спасиха дете с много рядка аномалия. Шефът на детската урология д-р Стоян Пеев и шефът на травматологията проф. Диян Енчев извършиха сложна интервенция на момче в неонатална възраст, което се ражда с екстрофия на пикочен мехур. По време на операцията лекарите изградиха нов пикучен мехур и извършиха сложна реконструкция на тазовите кости. Сложната интервенция продължи над 12 часа.Целта на операцията е да постигне континентност (задържане) на урината и да се осигури стабилност на таза за бъдещите движения в тази област.1 на 100 000 деца у нас се ражда с екстрофия на пикочен мехур, което е една от най-тежките малформации в детската урология. Това е комбинирана малформация, при която липсват предна стена на пикочния мехур, част от коремната стена, а тазовият прустен не е затворен. Детето не може да извършва по нормален начин физиологичните си нужди. В следствие на тази аномалия урината се излива на кожата на корема му. При екстрофия на пикочен мехур се налагат поредица от последващи операции с цел постигане на нормален здравен и социален статус.В момента детето се възстановява в детската урология на \"Пирогов\". Майката подчерта, че в навечерието на Световния ден на здравето - 7 април, изказва огромни блаогдарности към целия екип, който се грижи за детето й и по-специално към лекарите, които са извършили сложната операция. Тя им пожела да са здрави, за да могат да даряват здраве на пациентите си. ", "date": "2019.04.04", "title": "Лекари от \"Пирогов\" спасиха дете с много рядка аномалия"}
{"url": "http://www.cross.bg/bulgariya-sudebnata-borbata-1600881.html", "text": "/КРОСС/  Отличният двустранен диалог, стратегическото партньорство в редица сфери, интензивните отношения на всички нива в администрацията и в политическия спектър, както и двустранните отношения в областта на международното правно сътрудничество - това бяха само част от темите, които бяха обсъдени на среща между заместник-министър председателя Екатерина Захариева и главния прокурор на САЩ и министър на правосъдието Уилям Бар във Вашингтон, съобщи пресцентърът на МВнР.\"Благодаря за вашата подкрепа по време на прехода за осъществяването на съдебната реформа в България. Имаме изключително близко сътрудничество с вашите служби, благодаря за обученията, които редовно организирате от години за нашите прокурори и следователи. Реализирали сме редица общи операции, свързани с трафик на наркотици и хора, валутни престъпления и пране на пари. Благодаря и за решаването на казуса с Желяз Андреев\", каза българският вицепремиер.\"Работим отлично и се надявам да продължим още да засилим нашето сътрудничество\", изтъкна главният прокурор Бар. Той изтъкна и задоволството си от работата на представителя на своето министерство към посолството на САЩ в България.По време на срещата беше разгледано и сътрудничеството по отношение на сигурността и съдебната система в киберпространството, трансграничният достъп до електронни доказателства, транснационалната организирана престъпност, както и борбата с изпирането на пари.Министър Захариева запозна домакина си със стъпките на българското правителство по отношение на борбата с престъпността, корупцията, отличните резултати в борбата с контрабандата, реформите в съдебната система, както и по опазването на външната граница на ЕС. Екатерина Захариева изтъкна още, че българското правителство продължава да демонстрира твърда политическа воля и решимост за осъществяване на реформите и за пълното изпълнение на всички препоръки на Европейската комисия от януари 2017 г. Резултатите в съдебната система, борбата с корупцията и организираната престъпност са видими и реформите са необратими.Уилям Бар даде висока оценка и на филмовата индустрия в България, която познава като бивш член на борда на компанията \"Тайм Уорнър\". Той изрази желание да посети страната ни в рамките на свое бъдещо пътуване в Европа. ", "date": "2019.04.04", "title": "Главният прокурор на САЩ: Работим отлично с България "}
{"url": "http://www.cross.bg/pylev-syshi-povedenie-1600918.html", "text": "/КРОСС/ Близо 10 дни вече скандалът около целувката, която Кубрат Пулев, наричан Кобрата лепна на журналистката Джени Суши, не стихва. На моменти шумът около него надминаваше с пъти дори корупционната и рекетьорска драма „Апартаментгейт\", което беше повече от абсурдно. Кой ли не се изказа по темата, кой ли не даде експертно мнение по въпроса. След като димната завеса от удивителни малко се поразсея вече можем да видим, че мненията категорично бяха в полза на Пулев. Той беше изографисан като някакъв мъченик на новите подли времена, като замерван с камъни неправедливо осквернен спортен светец, като жертва политическата коректност и мултикултурализма. Българското общество откри новата си икона и пример за подражание. В морето от подкрепа имаше и няколко различни гласове, но те като че ли бяха заглушени от шумния вой на подръжниците, които кресливо настояваха Пулев да бъде обявен за патриарх моментално, да бъде изчистен от всички обвинения и да получи пожизненото право да целува, която жена пожелае. Отдавна ми се искаше да кажа няколко думи по темата, но умишлено изчаках да мине малко време, защото в окото на бурята трезвите размишления моментално биват заклеймявани като капитуланство. Но след като се наслушах на тиради за това какъв светец е Кубрат Пулев, колко невинен е той и как е обвинен несправедливо, мисля, че е крайно време да кажем няколко думи. И понеже се чуха много позиции, дайте да изясним няколко важни неща, защото трябва да уточним мненията си тях:1. Целувката не е престъпление за което се лежи в затвор. Но нежеланата целувка си е вид насилие. При това изтънчено и гадно, точно, защото няма криминални норми, които да го ловят. И обясненията, че адреналинът на Кобрата бушувал като хормоните на разбеснял се тийнейджър, че бил въодушевен от победата, че се намирал в особено състояние на ума са глупави и позорни. Защото с подобна стилистика адвокатите по криминално право обикновено се опитват да измъкнат по-ниски присъди за своите клиенти. Всяко убийство от страст се прави в особено състояние на ума и емоционална буря. Това просто не е оправдание. Понякога може да е смекчаващо вината обстоятелство, но вината винаги е безспорна. Една жена има върховното право да избере от кого да бъде целувана и от кого - не. Престъпването на това право е автентично насилие, независимо дали ви харесва.2. Кубрат Пулев премина границите не само с нежеланата целувка, но и с перверзния опит за защитата си. На страницата на боксьора във фейсбук бе пуснато видео как въпросната дама Джени Суши танцува в скута на мъж. Внушението беше очевидно - вижте я каква разпоретина е тази, закача се постоянно с мъжете, дразни ги еротично, а сега се прави на жертва, пфууу. Точно тук на Пулев, а и на екипа му, им се губи не само логическата връзка, но и централния проблем на скандала. Дамата никога и никъде не е претендирала, че е някаква девственица непознала страст към мъжете. Обвинението към Пулев е конкретно - че е целунал жена без нейното съгласие. С кого и как танцува госпожа Суши има пълното право да си избира сама. Всякакви самозвани защитници на Пулев, които тръгнаха публично да демонизират Джени Суши е добре да се озаптят малко, защото с тази адреналинова патетика те не само не помагат да своя кумир, а е възможно допълнително да го нахъсат да потъне в блатото.  Описанията на деколтето на журналистката, на свободното й поведение, обвиненията, че тя е едва ли не някаква курва, която е решила да печели пари са изключително тъжни и нещастни, а най-болното е, че част от тях идват от жени. „Защо редакцията на „Вегас спорт дейли\" не санкционира Суши заради освободеното й поведение?\", гласеше един от най-често задаваните въпроси. Това е средновековен мрак. Защото, ако продължим логиката на подобно питане то очевидно журналистката трябва да се носи с роба до глезените и да не изразява публично никакви чувства. Виновна се оказва жертвата, а не този, който е извършил насилието. Жената е предизвикателна и значи сама си е виновна за всичко, което й се е случило. А Пулев е невинен, чист, морален, осквернен чист ангел, попаднал в конспиративна мрежа. Много се надявам не всички герои на българската шумна общественост да са такива. Тук ми се струва, че в отговора на Пулев можем да разкрием целия мрак, който се крие в мачистката балканска психика, която е склонна да вижда в освободената жена моментално сексуален обект и то на всяка цена. Защото преведена на хулигански език  защитата на Пулев буквално гласи: „Тая се пуска на всички, а точно на мен ли ще ми се преви на недостъпна\".  Между другото много от днешните защитници на българина постоянно мърморят и стенат в социалните мрежи как емигрантите не се вписвали в нашата свободна европейска култура и виждали във всеки минижуп покана за секс. А с какво точно е различен Кубрат Пулев? Как точно да разграничим неговото поведение от тези, които опипваха немкини на гарата в Кьолн? Този опит за защита не само не е от полза на Пулев, но и дава допълнителни аргументи за неговата вина. Той не чисти своя образ, а се опитва да омърси Джени Суши. Аман от евтини тариктлъци и долнопробна бабаитщина.3. Пулев изгоря, защото се опита да се държи като софийски тарикат в едно общество, което отдавна се опитва да се пребори с проявите на подобно сексуално насилие, което доскоро се смяташе едва ли не за културна норма. Ясно осъзнавам, че тази битка има своите брутални и нелепи крайности, но това съвсем не означава, че нейните цели са глупави. Напротив - третирането на жените по подобен просташки начин трябва да бъде санкционирано. Има граници, които не трябва да бъдат престъпвани, защото тяхното преминаване легализира стил на поведение, който няма нищо общо с моралните норми и правила. И заради това проблемът не е, че Пулев ще бъде преследван със строгост в САЩ, проблемът е, че в България той трябва да бъде третиран по абсолютно същия начин, ако наистина твърдим, че сме цивилизовано общество. В противен случай ние просто даваме алиби на агресивната комплексарщина, на мътните и зловещи страсти на примитивната мачовщина, която смята, че всяка жена моментално трябва да скача в леглото на мъжа и да му благодари цяла вечност за това какъв полов атлет е и какъв фонтан от тестостерон блика от него. Много хора с основание се шегуват с крайностите на движението #metoo, но извращенията му няма как да оправдават абсолютната моралност на неговото възникване. В крайна сметка безкомпромисно беше доказано, че токсични екземпляри като Харви Уайнстайн наистина са изнасилвали актриси и са се възползвали от своето положение да ги изнудват за секс. Приемем ли поведението на Пулев трябва да дадем опрощение и на Уайнстайн, а точно това ще е самоубийствено.В крайна сметка (това вече ще го дадем без отделна точка) Пулев е демонстрация на най-дразнещите черти на българския мачистки характер - тотално незачитане на отсрещната страна, агресивно погазване на всякакви норми на приличие, шумно и налудничаво обществено поведение, защото това се счита едва ли не за някакъв вид бунт срещу условностите. В кладата на такива пороци всяка жена е незабележима и служи единствено като инструмент за подчертаване на мускули и тестостеронна пот. Жената не е човек, а се възприема единствено като ходеща фабрика за удоволствие. Между другото - съвсем същото поведение от години ни демонстрира и властта на ГЕРБ у нас и нейния върховен жрец и вожд Бойко Борисов. Не напразно Борисов и Пулев са първи приятели. Не напразно пропагандната фабрика на ГЕРБ, когато търсеше кой успешно може да се противопостави на Елена Йончева настояваше и изискваше партията да обмисли дали именно Пулев да не води евролистата им вместо Мария Габриел. Какъв по-добър водач от човек, който системно е показвал дребно хулиганство, медийно възхвалявано като поведение на „истински българин\"? Човек за който всички знаем, че е шамарил не веднъж и дваж своята приятелка фолкпевицата Андреа? Ако толерираме подобно поведение значи напълно заслужаваме съдбата си като държава и усещането, че сме попаднали в някаква паяжина на безвремие и морален вакуум.  Не напразно точно Борисов се възторгваше от Пулев с фразата: „Ето един истински българин!\". Връзките между двамата далеч надминават само възхищението им един от друг. Приятелството им е скрепено и с бизнес-проекти. Публична тайна е, че заведението на Кобрата на входа на Южния парк съвсем неправомерно беше разширено много отвъд законовите граници, но всичко това ставаше с благосклонното затваряне на очите на властта. Това също е вид насилие срещу което не роптаем. Слава богу не съм чул някой да го поощрява с развихрени текстове, но това, което Борисов от години прави с България, Кобрата го приложи върху една американска журналистка. Разликата е, че Джени Суши ще получие възмездие, а дали ние ще дочакаме такова е въпрос с твърде много неизвестни...Александър Симов  ", "date": "2019.04.04", "title": "Пулев направи на Джени Суши това, което Бойко Борисов от години прави с България"}
{"url": "http://www.cross.bg/work-provede-tryda-1600880.html", "text": "В петък, 5 април 2019 година, президентът на КНСБ Пламен Димитров ще проведе поредната лекция от цикъла MASTЕRCLASS WORK 4.0 пред студенти от Пловдив.Тя ще се проведе в Пловдивския университет „Пайсий Хилендарски\" от 11 часа в 6-та аудитория в Ректората. В лекцията ще се включи и образователният министър Красимир Вълчев и социалният министър Бисер Петков.Това е втората лекция от цикъла MASTЕRCLASS WORK 4.0. Първата се проведе през 2018 година в СУ „Св. Климент Охридски\" и в нея участваха министрите на труда Бисер Петков и на образованието Красимир Вълчев.Целта  на тези лекции е да бъдат обсъдени предизвикателствата, които поставя дигитализацията пред пазара на труда.  Цели професии изчезват и се появяват нови. В същото време всички млади хора преживяват прехода от студентската скамейка до работното си място. Този преход може да се бъде фатален на фона на бързо променящите се технологии, които са напът да изместят човека в някои сфери на пазара на труда, са част от темите, които ще бъдат обсъдени на лекцията.Участници в MASTRCLASS WORK 4.0 ще бъдат студенти, университетски преподаватели, представители на синдикални и работодателски организации, неправителствени организации и граждани", "date": "2019.04.04", "title": "Социалният министър и президентът на КНСБ изнасят лекция пред студенти от ПУ"}
{"url": "http://www.cross.bg/vecher-borislav-chychkov-1600879.html", "text": "/КРОСС/  Един от най-успешните кино продуценти в България, Борислав Чучков, ще видим като актьор в поредния епизод на „Господин Х и морето\" утре вечер. Въпреки, че е завършил актьорско майсторство, Борислав избира пътя на продуцента и заедно с брат си Виктор, създават „Чучков Брадърс\".„Рядко заставам пред камера и го правя само за проекти, които харесвам. Това е и първото ми участие в сериал и се надявам на зрителите да им хареса и да ги усмихна. Приех поканата на Димитър Гочев веднага, защото харесах идеята, сценария, а и няколко дни във Варна лятото не са за изпускане\", разказва Борислав Чучков, който е и продуцент на най-новия български филм - „Снимка с Юки\", тръгващ по кината от 05 април.Освен появата на новия герой, утре вечер зрителите ще видят как г-н Христов ще трябва да се измъкне от неловката ситуация с трите майки в апартамента му. Ще успее ли да ги скрие една от друга или тайната му ще излезе наяве? И още, Абаджиев ще организира изненадващ открит урок, за да злепостави „финландската система\", но най-неочаквано Хамелеонът ще получи изненадваща подкрепа. Кой ще се застъпи за учителя и защо в крайна сметка Абаджиев ще напусне поста си в училището, ще стане явно в новия епизод на криминалната комедия „Господин Х и морето\" утре вечер в 20.00 ч. по NOVA. ", "date": "2019.04.04", "title": " Борко Чучков влиза в сериала „Господин Х и морето“"}
{"url": "http://www.cross.bg/kirilov-rabotata-zadacha-1600866.html", "text": "/КРОСС/  „За правосъден министър предлагам Данаил Кирилов. Общинските съветници трябва да бъдат включени в Антикорупционния закон. Това ще бъде неговата първа задача, която му поставям, за да бъдем изрядни пред Европа\", заяви премиерът Бойко Борисов. Към момента Кирилов е председател на правосъдната комисия. „Утре или други ден ще предложа Данаил Кирилов. Давам му задача и общинските съветници да бъдат включени в Атикорупционния закон, за да можем да сме напълно изрядни\", заяви Борисов. Той посочи, че все още не е ясно кой ще заеме мястото на Кирилов в ПГ на ГЕРБ.В работата си като правосъден министър ще продължа мерките, разписани в доклада на ЕК за напредъка по механизма за сътрудничество и проверка, каза народният представител от ГЕРБ.„Това е много сериозно предизвикателство, приемам го като голямо доверие и като много сериозна задача с оглед необходимостта до няколко месеца успешно да се довърши работата по мониторинговия механизъм. Премиерът е поставил конкретна задача в тази връзка и смятам, че с общи усилия ще се борим, за да постигнем добър резултат. Много направихме досега, признава се работата от нашите партньори от ЕК. Надявам се да стигнем до положителен резултат\", коментира Кирилов.Той посочи, че номинацията е сериозно предизвикателство, защото министерството е тежко. На въпрос как ще се отрази на ПГ на ГЕРБ напускането му на парламента, Кирилов отговори, че групата е достатъчно силна и не би трябвало това да се отрази негативно. „В работата си ще следвам Механизма за сътрудничество и оценка - продължаваме по мерките така, както са разписани в доклада\", обясни той. ", "date": "2019.04.04", "title": "Борисов предложи Данаил Кирилов за правосъден министър "}
{"url": "http://www.cross.bg/skandali-chyvstvitelni-zamesenite-1600863.html", "text": "/КРОСС/  Ние в ГЕРБ сме създали стандарт. Когато има такива скандали, дали е депутат, председател на парламентарна група, министър или заместник-министър, се подава оставка. Същото бих препоръчал на замесените в тези скандали сега. Понеже има и хора от съдебната система, а те не обичат да бъдат слагани под общ знаменател или са много чувствителни, а аршинът трябва да бъде еднакъв за всички, или да излязат в дълъг отпуск, докато различни от техните институции направят проверки. Това мога да кажа за замесените в тези скандали, и в КПКОНПИ, и във ВКС, и в следствието\", заяви Борисов. \"Не споменавам имена, защото са много чувствителни\".Минути преди това от Главната прокуратура съобщиха, че са разпоредени проверки по публикации в медиите за придобити недвижими имоти от Пламен Георгиев - Председател на КПКОНПИ, от сина на Борислав Сарафов - директор на Националната следствена служба и от съпругата на Лозан Панов - председател на Върховния касационен съд. ", "date": "2019.04.04", "title": "Борисов: Замесените в имотните скандали да излязат в отпуск"}
{"url": "http://www.cross.bg/turgovtzite-mesetza-poveche-1600862.html", "text": "/КРОСС/  Търговци се заканват да съдят Столична община. Готвеният иск е за пропуснати ползи и материални щети по време на ремонта на улица \"Граф Игнатиев\". Ремонтът трябваше да продължи 10 месеца. Той обаче закъснява с повече от два месеца заради поправките, които трябваше да бъдат направени. Така голям част от търговците изнемогват и се налага да затворят магазините си.В сутрешния блок на БТВ „Тази сутрин\" те обясниха, че влизат в съда с четири обвинения. Едно от тях е, че ремонтът е планиран щадящо за фирмата изпълнител и убийствено за гражданите, които живеят там и бизнесът по улицата. А друго - че общината през цялото време е давала нереалистични срокове. По думите на потърпевшите повече от 70% са засегнатите търговци, като колективният иск е най-вече от по-малките от тях.Общински съветници от ГЕРБ обясниха, че подобен ремонт е изключително тежък. Приоритетно се е работило по трамвайното трасе, а цитираните неспазени срокове от търговците всъщност касаят именно него. От общината заявиха, че са в постоянна комуникация с бизнеса. Общинският гаранционен фонд е дал възможност чрез три програми търговците да бъдат подпомогнати. Едната е напълно безвъзмездна. Търговците обаче заявиха, че става въпрос за нисколихвени кредити, а не за безвъзмездна помощ. ", "date": "2019.04.04", "title": "Търговците от „Графа” подават колективен иск срещу  Столична Община"}
{"url": "http://www.cross.bg/podpomagane-kevr-firmi-1600861.html", "text": "/КРОСС/  Съюзът на Европейските Производители на Зелена Енергия (СЕПЗЕ) алармира за скандал, относно неправилното прилагане на разпоредбите на Закона за Енергетиката, облагодетелствало голям брой големи фирми. Откакто е приет §18 от ПРЗ на ЗИД на ЗЕ от 24.07.2015 г. той се прилага неправилно и избирателно от КЕВР чрез ЕРП-тата, като тази разпоредба засяга единствено 274 малки фирми, подпомогнати по мерките от Програма за развитие на селските райони (ПРСР), с капацитет от нищожните 23.47MW, от общо 4187MW ВЕИ мощности в България. Според данни на КЕВР те произвеждат едва 0.0008% от общото енергийно производство.Проблемът се разкри при рутинен въпрос от Народен представител до КЕВР, когато се разбра, че точният брой засегнати от убийствения параграф §18 от ПРЗ на ЗИД на ЗЕ реално се прилага и съвпада с броя на 274 ВЕИ, подпомогнати по мерките от ПРСР. Скандалното е, че законът, създаден за премахване на двойното финансиране в „схемите за подпомагане\" в Енергетиката не се e прилагал към нито една „схема за подпомагане\". Съюзът на Европейските Производители на Зелена Енергия получи официален и изчерпателен списък на „схемите за подпомагане\" по реда на ЗЕВИ от Министерство на енергетиката, в който не фигурират мерките по ПРСР, които по същество са подпомагане за разкриване на нови работни места в селските райони, а не за изграждане на ВЕИ, както пише в целите им. За сметка на това сред списъка на схемите за подпомагане са изброени схеми, по които са получили финансиране голяма част от големите ВЕИ съоръжения. Тези схеми включват ПУДООС, КЛЕЕВИ, ЕБВР, Фонд Козлодуй, Програма „Енергийна Ефективност\" на ЕИБ, програма „Феникс\", ЕФРР, ФЕЕВИ и програма BG04 \"Енергийна ефективност и възобновяеми източници\". От СЕПЗЕ потърсиха отговор от АУЕР какъв е точния брой на подпомогнатите по изброените „схеми за подпомагане\", но получиха уклончив отговор, че тъй като подпомагането се декларира на доброволен принцип, АУЕР нямат изчерпателна информация. Непопълването в коректен вид на исканията за издаване на Гаранции за Произход е престъпление по чл. 313 от НК.В писмо от EVN се изтъква, че ПРСР не представлява „схема за подпомагане\" по дефиницията на регламент 2009/28/ЕО, но и до момента се прилага неправилно §18 от ПРЗ на ЗИД на ЗЕ към 274-те мини ВЕИ, вместо към стотиците едромащабни съоръжения подпомогнати по деветте изброени „схеми за подпомагане\". В резултат от неправилното прилагане на законодателството 274 фирми са в неплатежоспособност и фалит.В резултат от неправилното прилагане на законодателството 274 фирми са в неплатежоспособност и фалит.Съюзът на Европейските Производители на Зелена Енергия с писма сезира всички отговорни институции за тази несправедливост, довела до четири години плащане на значително по-скъп ток от обикновените граждани. От КЕВР засега няма коментар. Членове на СЕПЗЕ водят няколко дела за „мълчалив отказ\" от даване на информация по различни поводи, като някои са вече спечелени на първа инстанция.Засегнатите 274 фирми са в протестна готовност от това, че са дискриминирани от държавните институции. Това несправедливо заплащане на по-високи преференциални цени на ВЕИ съоръженията, изградени с пари от „схеми за подпомагане\", е щета с хиляди левове на гражданството и фирмите от 07.2015г. насам. Според  Сдружението цената на такса „задължение на обществото\" трябва да е значително по-ниска от сегашната при правилно прилагане на закона!  ", "date": "2019.04.04", "title": "Решение на КЕВР фалира 274 малки ВЕИ производители"}
{"url": "http://www.cross.bg/tzurkva-antoniii-frantzisk-1600867.html", "text": "/КРОСС/  Според каноните са Светата православна църква не може да имаме обща молитва с католическата църква, нито да участваме в съвместни каквито и да е било богослужения, с богослужебни одежди. Това е в самия устав в самата ми БПЦ. Що се отнася до предстоящата визита на папа Франциск, бих искал ясно да подчертая, че Светия синод на БПЦ и българския патриарх оказват нужното гостоприемство на папа Франциск. На 5 май по програма има среща с българския патриарх, Светя синод, където ще бъде приветстван и папа Франциск от името на Светия синод от негово светейшество.  Това каза в сутрешния блок на БТВ „Тази сутрин\" Антоний, западно и средноевропейски митрополит. По програма има посещение на патриаршеската катедрала, където изрично искам да подчертая, че папа Франциск е подчертал да има мълчалива молитва пред олтара на светите братя Кирил и Методий, тъй като както знаете, те са покровители на Европа и тяхното дело е общозначимо и за католическата, и за православната църква, добави той. Митрополит Антоний коментира още, че от страна на представители на католическата църква не е имало предложения за някакви обща служба заедно с Българската православна църква. Той уточни, че от БПЦ са направили уточнението, за да няма спекулации по темата.По темата, че БПЦ застава зад идеята за Национална стратегия за детето, но настоява за защита на правата на родителите, митрополит Антоний коментира, че от църквата настояват от една страна за запазването на традиционното християнско, българско семейство и възпитанието на децата изцяло да бъде в прерогативите на техните родители. Що се отнася до информацията, че църквата застава зад това да бъдат оставени шамарите като възпитателно средство, той заяви, че тази информация е била извадена от контекста на становището на Светия синод, защото синода настоява да не бъдат изземвани правата на родителите, тъй като настоящата стратегия за детето касае бъдещите две поколения български деца. Много е важно, както се казва в Светото писание - каквото посеем, такова ще пожънем, каза още митрополит Антоний. Най-притеснителното в стратегията е, че се омаловажава ролята на родителите в семейството, тъй като прекалено се институционализира семейството и едва ли не някак си държавата иска да изземе тези функции. Пак казвам, изключвам случаите на домашно насилие, на агресия и всички други прояви, които се санкционират по настоящите закони от една страна, каза още  западно и средноевропейския митрополит Антоний. ", "date": "2019.04.04", "title": "Митрополит Антоний:  Според каноните не можем да правим съвместно богослужение с католическата църква"}
{"url": "http://www.cross.bg/kraiistchurch-ybiiistvo-obvineniya-1600874.html", "text": "/КРОСС/  Човекът, обвинен в извършването на нападенията в джамии в Крайстчърч миналия месец, ще бъде изправен пред 50 обвинения в убийство, когато се появи в съда тази седмица, съобщиха от полицията в Нова Зеландия.\"Във връзка с терористичните атаки в Крайстчърч, арестуваният ще бъде изправен пред обвинения за 50 убийства и 39 опита за убийство, когато се появи във Върховния съд в Крайстчърч в петък\", се казва в изявление на полицията.На 15 март, точно преди седмица, 28-годишният австралиец Брентън Тарант разстреля 50 души в две джамии в Крайстчърч. Неговият акт беше осъден остро от цялата новозеландска и световна общественост. Водеща роля в тези тежки за островната страна дни изигра премиерът Джасинда Арънд, с което най-вероятно си е навлякла омразата на крайните екстремистки елементи. ", "date": "2019.04.04", "title": "Нападателят от Крайстчърч се изправя пред съда с 50 обвинения в убийство "}
{"url": "http://www.cross.bg/nov-palezh-na-sklad-na-golyama-veriga-za-turgoviya-s-alkohol-i-tzigari-1600872.html", "text": "/КРОСС/  Палеж като на кино. Неизвестни разбиха и подпалиха магазин в столичния квартал „Люлин\". Пожарът е заснет от охранителни камери в района.На кадрите се виждат двама мъже с качулки, които разбиват витрината на магазина с прашка, след това хвърлят шише със запалителна течност. Палежът е станал малко след 02:30 часа през нощта. Нанесените щети са за десетки хиляди, а мотивът за престъплението все още не е ясен. Това не е първият случай с пожар в тази верига магазини. На 4 май миналата година техен склад в красна поляна изгоря. Наложи се да бъдат местени пациенти от съседна болница. Тогава бяха нужни 17 противопожарни автомобила и близо 100 пожарникари за потушаването на пламъците.Това е удар по марката. Крайно време е МВР и институциите да се задействат, заявяват от компанията. И отказаха да коментират повече. ", "date": "2019.04.04", "title": "Нов палеж на склад на голяма верига за търговия с алкохол и цигари "}
{"url": "http://www.cross.bg/deiinostta-firmite-godishnite-1600871.html", "text": "/КРОСС/    Утре, 5 април, изтича крайният срок, в който фирмите са длъжни да представят в Националния статистически институт годишните отчети за дейността си. Компаниите, които са данъчно задължени по Закона за корпоративното подоходно облагане, трябва да подадат отчетите си в информационната система „Бизнес статистика\", като номерата на документите се изпращат на НАП служебно.НСИ напомня, че срокът за отчетите на едноличните търговци и всички лица, които нямат задължение за подаване на годишна данъчна декларация за 2018 г., но са длъжни да представят годишен отчет за дейността си за 2018г., съгласно чл.20 от Закона за статистиката, е 30 април.По данни на НАП само около 3% от фирмите, които са подали годишните си данъчни декларации по ЗКПО, нямат входящ номер на годишния отчет за дейността си от НСИ. След като отчетът постъпи в НСИ, неговият входящ номер се подава служебно в Националната агенция по приходите. ", "date": "2019.04.04", "title": "Срокът за годишните отчети на фирмите изтича утре"}
{"url": "http://www.cross.bg/haskovo-regionalnoto-razvitie-1600870.html", "text": "/КРОСС/  Днес, 4 април, министърът на регионалното развитие и благоустройството Петя Аврамова ще посети Хасково. В града тя ще участва в дискусия за регионалното развитие и европейската солидарност. Форумът ще се проведе от 16.00 часа в пленарната зала на Научно-технически съюзи - Хасково.", "date": "2019.04.04", "title": "Министър Петя Аврамова ще посети Хасково"}
{"url": "http://www.cross.bg/ogun-pravoslavna-tzurkva-1600853.html", "text": "/КРОСС/  Министър-председателят Бойко Борисов се срещна със старозагорския митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия (МПЦ), съобщи БГНЕС.Комисията беше създадена в края на 2017 г. след искане на МПЦ Българската православна църква да съдейства за уреждане на статута й.По време на срещата беше уточнен начинът, по който ще бъде предаден донесения от Йерусалим великденски благодатен огън от българска страна на представител на македонската църква. За първи път Северна Македония получи благодатния огън от България миналата година.Тази година старозагорският владика Киприан ще донесе благодатния огън от Йерусалим у нас. В правителствения самолет с българската делегация ще пътува македонски епископ, което се осъществява по изричната молба на Македонската православна църква\"Благодаря от сърце, от името на всички православни и вярващи в Македония. Благодаря за любовта на българското правителство, премиер и държава, с която се отнасят към нас\", каза главата на Македонската православна църква архиепископ Стефан за БГНЕС по повод решението на българския премиер. Това е проява на голяма любов, повтори на няколко пъти архиепископ Стефан. ", "date": "2019.04.04", "title": " Старозагорският владика Киприан ще донесе благодатния огън от Йерусалим"}
{"url": "http://www.cross.bg/bulgariya-edno-dnes-1600852.html", "text": "/КРОСС/\"Българските евродепутати губят битката срещу плана \"Макрон\", пише вестник \"Сега\".Въпреки процедурните трикове за отлагане на пакета той ще бъде гласуван и най-вероятно приет до края на април. Възраженията на българските собственици на превозвачески фирми са срещу задължителното връщане на камионите в страната на регистрация на фирмата след определен период, както и срещу ограничаване на превозите по море.Още актуални заглавия във вестник \"Сега\": \"Проектът на Порожанов за данък \"Градушка\" срещна депутатски отпор\" - земеделската комисия спешно ще търси ново решение, така че и фермери, и застрахователи да правят вноски. \"Заради грешка в софтуера болниците не могат да се отчитат към Здравната каса - предстои среща за решаване на проблема, са казали от Касата за вестника.Догодина пак ще се повиши заплатата на чиновниците, информира \"Телеграф\". Вестникът цитира тригодишната бюджетна програма на Министерството на финансите. Според документа през 2021 година минималната заплата ще е 650 лева.\"Вдигат с 8 % парите за бюджетни заплати\" пише и \"Труд\". Увеличават пенсиите с 5,3 на сто през 2020 година. Според прогнозите на финансовото министерство икономиката ще се забави заради слаб ръст на доходите и заетостта.Според \"Монитор\" има глад за български пилоти. Нискотарифни компании ги примамват със заплата от 4 хил. евро. У нас няма дори и достатъчно инструктори за обучение на пилоти, допълва изданието.Колонката за позицията на \"Труд\" е озаглавена: \"Плащаме на зърнари да се возят на \"Бентли\". Министерството на земеделието предпочита да финансира зърнопроизводителите за сметка на производителите на плодове и като резултат по-евтината вносна продукция затрива нашенската.Вестник \"Земя\" публикува анализ на експерти, според които \"Апартаментгейт\" отвори кутията на Пандора, но катарзис във властта няма. ГЕРБ се изправи пред най-голямото изпитание от създаването си до днес, категорични са специалистите от Института за стратегии и анализи. Още едно заключение от анализа - оказа се, че БСП не е причина за скандалите в парламента, защото в изминалия без опозиция месец институцията продължи да ги продуцира.Върховният административен съд отхвърли окончателно жалбите срещу нови мощности в АЕЦ \"Козлодуй\", информира \"Дума\". Жалбите бяха срещу решението на екоминистреството, с което беше одобрена оценка на въздействието на околната среда за тяхното изграждане.\"Обичам да чета български писатели\", споделя в интервю за \"24 часа\" президентът на Германия Франк-Валтер Щайнмайер, който пристига днес на официално посещение у нас по покана на президента Румен Радев. Щайнмайер уверява, че гласът на България се чува в Европейския съюз. \"Нашата обща цел трябва да е България да стане пълноправен член на шенгенското пространство\" казва още германският президент.\"24 часа\" предлага още едно интервю с голямата българска оперна певица Анна Томова - Синтова. По нейните думи тя продължава да пее всеки ден. 77-годишната прима живее в Мюнхен. Синтова пристига в София, за да подготви вокално изпълнителите в операта на Моцарт \"Дон Жуан\". ", "date": "2019.04.04", "title": "Преглед на вестниците "}
{"url": "http://www.cross.bg/vratza-meditzinski-sestri-1600858.html", "text": "/КРОСС/  Във Враца за пореден път медицински сестри ще протестират с искане за по-добро заплащане и условия на труд. Протестът ще бъде подкрепен от здравни специалисти от региона и столицата и от омбудсмана Мая Манолова.Заради оказан натиск да не протестират медицинските специалисти от Враца организират два протеста - единия по обед пред многопрофилната болница, а другия - в ранния следобед пред Общината. Това беше съобщено от Пресслужбата на омбудсмана Мая Манолова, която ще присъства на протеста по покана на медицински сестри от Враца. В тяхна подкрепа ще се присъединят и здравни работници от областта и столицата.В цялата страна медици настояват за подобряване на заплащането и условията на труд. Основно искане е стартовото възнаграждение на специалистите по здравни грижи да бъде поне две минимални работни заплати и еднакво за всички болници у нас. ", "date": "2019.04.04", "title": " Пореден протест на медицински сестри във Враца "}
{"url": "http://www.cross.bg/parlament-edva-bulgarskite-1600857.html", "text": "/КРОСС/  Европейският парламент ще гласува спорния пакет \"Мобилност\" на пленарното си заседание в Брюксел. Вчера евродепутатите отхвърлиха предложението на българските си колеги пакетът да не бъде гласуван на тази сесия. Той стигна до пленарна зала, след като бе връщан няколко пъти в транспортната комисия, а българските превозвачи организираха протест срещу него два пъти - в началото на януари в Брюксел и миналата седмица в Страсбург.На последното заседание в транспортната комисия нейните членове гласуваха над 1000 поправки, като 90 на сто от тях бяха приети. Вчера евродепутатът Андрей Новаков заяви, че едва ли при днешния вот ще бъдат приети благоприятни текстове за страната ни, но увери, че каквото и да се случи, предстоят преговори в Съвета, а после внасяне на второ четене в пленарна зала, което едва ли ще стане в рамките на мандата на този Европейски парламент. ", "date": "2019.04.04", "title": "Пакетът \"Мобилност\"влиза за гласуване в Европейския парламент "}
{"url": "http://www.cross.bg/gerb-zemedeltzi-obedineni-1600865.html", "text": "/КРОСС/  ГЕРБ и „Обединени земеделци\" подписаха коалиционно споразумение за евроизборите.„Вслушахме се в призива на председателя на ЕНП за обединение на силите и взехме решение да подкрепим листата на ПП ГЕРБ\". Това заяви Петя Ставрева, председател на „Обединени земеделци\", на обща пресконференция с Бойко Борисов и представители на ГЕРБ. „За нас е изключително важно ЕНП да победи в България. Смятаме, че кандидатите на ГЕРБ ще бъдат силен глас в ЕС и ЕП\".„Работата ни с „Обединени земеделци\" винаги е била на показ с взаимно уважение, зачитане, разбиране. Това е една добра репетиция за местните избори да работим заедно\", допълни премиерът. ", "date": "2019.04.04", "title": "ГЕРБ и „Обединени земеделци” подписаха коалиционно споразумение"}
{"url": "http://www.cross.bg/vsichki-vladimirov-horata-1600859.html", "text": "/КРОСС/  „Темата за с. Дивотино стана национална и виждаме пълната абдикация на институциите\". Това заяви народният представител от ПГ на „БСП за България\" Станислав Владимиров в студиото на  Bulgaria on Air. Той обясни, че този проблем се поставя доста отдавна от жителите на няколко села в Пернишко и звучи странно обяснението на Министерството на енергетиката, че не са знаели за този случай и прехвърлят отговорността на Министерството на земеделието. „Те от своя страна казват, че общината има роля в този казус, защото не били преобразували земите. Вината се прехвърля между институциите. Проблем има във всички концесии в България, в една или друга посока\", допълни той. Владимиров подчерта, че очаква ГЕРБ поне веднъж да поемат отговорност за нещо и да признаят, че са сбъркали. „Очаквах днес министърът на енергетиката да излезе с конкретика, а не с прехвърляне на вината на един или друг, назад във времето. Надявам се г-жа Петкова да даде конкретни отговори на всички онези въпроси, които по официален път сме задали. Няколко декара земеделска земя за нея може да са незначителен проблем, но за хората - това е целият им живот\", подчерта народният представител. По неговите думи, когато няма адекватно отношение на държавата в един или друг казус, хората се обезверяват. „Когато Нинова отиде в Перник, изведнъж всички институции се задействаха и казаха, че това е техен приоритет. Очаквах много по-рано да се сезират и да решат проблема, защото той е от години. Управляващите имат целия инструментариум да решат този казус, както и други\", категоричен е Владимиров. „Работата на народните представители е на терен, при хората. Не сме в Народното събрание, но не сме преставали да работим\", каза още той. „Защо е толкова важна Истанбулската конвенция да влезе на края на този европарламент? Това ли е най-големият приоритет пред ЕС, вместо да говорим за икономическите дисбаланси, доходите и проблемите, които вълнуват хората?\", попита депутатът от левицата. Според него резолюцията, която може бъде приета утре, ще предизвика задължаващи последствия за всички държави членки. Като друг спорен момент, който би могъл да се отложи за следващия парламент, той посочи и пакета „Макрон\".", "date": "2019.04.04", "title": "Станислав Владимиров: Пълна абдикация на институциите  за с. Дивотино"}
{"url": "http://www.cross.bg/obshtini-partiyata-broene-1600855.html", "text": "/КРОСС/  В общо 46 области в Турция различни партии оспорват частично или изцяло резултатите от местните избори в страната. В 18 общини на Истанбул продължава повторното броене на бюлетините. По-рано председателят на висшия избирателен съвет Сади Гювен заяви, че ще бъдат обявени победителите в градовете, където няма жалби, но не посочи когаВ Анкара наново се броят гласовете в 11 общини. В столицата кандидатът на опозицията Мансур Яваш води с 4%.В 15 общини в Истанбул се провежда броене само на невалидните бюлетини, в 3 общини - Чаталджа, Силиври и 1 район - Картал - отново се отчитат всички гласове.Заместник-председателят на Партията на справедливостта и развитието Махир Юнал попита в Туитър кандидата на опозицията в мегаполиса Екрем Имамоглу защо е притеснен от правния процес на повторно броене. Той го обвини в неуважение към волята на народа и правовата държава.Народният представител от Народнорепубликанската партия Юксел Йозкан коментира за БНР изказванията на представители на Партията на справедливостта и развитието:\"Защо да се страхуваме! Резултатите са ясни и няма да се променят много. Управляващите не очаквах резултати. Които гласуват за тази партия трябва да кажат защо се случи такова нещо и търсят оправдание\".Депутати от формацията дежурят при повторното преброяване и край местата, където се съхраняват чувалите с бюлетини във всички 39 общини на Истанбул. Юксел Йозкан допълни, че в район Бакъркьой, в който се намира, при повторното броене на невалидните бюлетини са били отчетени гласове и за двамата кандидати, но общият резултат на Екрем Имамоглу не само не е намалял, а дори е нараснал с 259 гласа.По рано днес кандидатът на Партията на справедливостта и развитието Бинали Йълдъръм осъди действията на съперника си Екрем Имамоглу, който при посещение в Анкара се е подписал като \"кмет на Истанбулската голяма община\". Йълдъръм напомни, че текат проверки на резултата, а Имамоглу не е бил официално обявен за победител. На журналистически въпрос защо в града се окачват плакати, в които той благодари на жителите за победата, бившият премиер отговори, че Партията на справедливостта и развитието е спечелила 181 места в общински съвети, а Народнорепубликанската партия - 130. Той допълни, че партията му заедно с Партията на националистическото действие печели 25 общини в града, а опозицията - 14. ", "date": "2019.04.04", "title": "В 46 области на Турция оспорват резултати от местните избори "}
{"url": "http://www.cross.bg/lozan-suprygata-sarafov-1600860.html", "text": "/КРОСС/  Главният прокурор Сотир Цацаров  разпореди на Върховна касационна прокуратура извършване на проверки по публикации в медиите за придобити недвижими имоти от Пламен Георгиев - Председател на КПКОНПИ, от сина на Борислав Сарафов - директор на Националната следствена служба и от съпругата на Лозан Панов - председател на Върховния касационен съд", "date": "2019.04.04", "title": "Прокуратурата разпореди проверки на Пламен Георгиев, сина на Борислав Сарафов и съпругата на Лозан Панов"}
{"url": "http://www.cross.bg/ford-kuga-modela-1600854.html", "text": "/КРОСС/  Д а, Ford Европа отнесе няколко шамара от лошата американска мащеха (под формата на съкращаване на няколко хиляди работни места), но визията за бъдещето изглежда повече от обещаваща. Тя бе представена вчера в т. нар. Sugar City край Амстердам, а наш екип бе на мястото, за да се убеди лично в потенциала, с който разполага Ford.Основната посока в бъдещото развитие на марката в Европа се нарича „Електрификация\". Ще ви разкажем и за нея в по-общ план, но сега темата е изцяло новата Kuga, която е част от този план, тъй като автомобилът идва в цели три електрифицирани модификации. При това е кросоувър, а това е основният акцент в моделната офанзива на Ford, който представи два напълно нови SUV модела (другият е Explorer).Kuga е най-продаваният SUV на Ford в Европа, от който през миналата година са реализирани 153 800 бройки, което представлява ръст от 19% спрямо предходната година. Но това не е достатъчно за марката, която иска още по-голям пазарен дял с този модел, затова и започва именно с пълното му обновяване.Новият Ford Kuga е качен на модулната платформа C2, която се използва и за новия Focus. Освен механичните прилики, Kuga е изключително близка и като дизайн с „фокусника\" в семейство Ford, което ще рече много по-изразителна визия и модерен интериор. Теглото на модела е снижено с около 90 кг спрямо предходния модел, макар той да е нараснал на дължина с 89 мм. Височината е снижена с 20 мм, а междуосието е нараснало с 23 мм. Тези параметри и новата платформа са позволили драстично нарастване на вътрешния обем, в която се убедихме лично в машина, а преди това и с 3D очила, показващи интериорната разлика между двете поколения на Kuga.За задвижването на модела ще се предлагат един 1,5-литрот турбо бензинов мотор във версии със 120 и 150 к.с., както и два дизелови: 1,5-литров със 120 к.с. и 2,0-литров със 190 к.с.Но акцентът по време на цялото събитие бе електрификацията. Затова не е изненада, че Kuga ще има три електрифицирани версии.Kuga EcoBlue Hybrid подобрява представянето на 2,0-литровия дизелов EcoBlue мотор със 150 к.с., подпомагайки го с вграден ремъчен стартер генератор (BISG), заменящ стандартния алтернатор, позволяващ възстановяване и съхранение на енергия по време на движение.Kuga Hybrid комбинира 2,5-литров бензинов двигател, работещ на принципа на Аткинсън, с електромотор, генератор, литиево-йонна батерия (10,3 квт/ч) и разработена от Ford автоматична трансмисия. Средният разход на гориво е 5,6 л/100 км, като версията ще е достъпна на пазара от 2020 г. с предно или задвижване на четирите колела, както и с 6-степенна механична или новата 8-степенна автоматична кутия.Kuga Plug-In Hybrid ще е налична от пазарния дебют на модела, като отново комбинира 2,5-литров бензинов двигател, работещ на принципа на Аткинсън, с електромотор, генератор и литиево-йонна батерия (14,4 квт/ч), за да предложи мощност от 225 к.с. Първият плъг-ин хибрид на Ford в Европа ще предлага до 50 км пробег само на ток, като се очаква да даде среден разход от 1,2 км/100 км и 29 г/км емисии CO2. Пълното зареждане на батерията от 230-волтов източник ще отнема около 4 часа. Водачът ще може да избира между режимите EV Auto, EV Now, EV Later и EV Charge„Значително нарасналият като обем интериор предлага много приятна среда и богата оборудване, като тук може да се разчита на FordPass Connect с WiFi, Head-up с проекционен дисплей, индуктивно зареждане за смартфон, 12,3-инчово приборно табло, SYNC 3 с 8-инчов сензорен дисплей, B&O Sound System, система за предотвратяване на челен сблъсък, асистент за движение на заден ход и париране, както и функция за отваряне на багажника без ръце. И това е само малка част от възможното оборудване на модела, който ще се предлага в традиционните Trend, Titanium, ST-Line и Vignale нива. ", "date": "2019.04.04", "title": "Новият Ford Kuga идва в три електрифицирани версии"}
{"url": "http://www.cross.bg/lynata-mars-nasa-1600856.html", "text": "/КРОСС/  НАСА ясно е посочила, че иска да върне астронавти на Луната до 2024 г. и вече гледа към покоряване на Червената планета - американската космическа агенция потвърди, че иска да изпрати хора на Марс до 2033 г., предаде АФП. Шефът ѝ Джим Брайденстайн заяви, че за постигането на тази цел трябва да бъдат ускорени други компоненти от програмата, включително кацане на Луната.„Искаме да постигнем кацане на Марс през 2033 г.\", каза Брайденстайн пред Конгреса във Вашингтон.НАСA бърза да осъществи плановете на Доналд Тръмп, който упълномощи вицепрезидента си Майк Пенс да обяви, че срокът за повторно покоряване на Луната е съкратен с четири години до 2024 г.Новата дата е политически натоварена - това ще бъде последната година от евентуален втори мандат на Тръмп.Много експерти обаче са притеснени, че НАСА няма да успее с новия срок. Всяка мисия до Марс пък би отнела поне две години, предвид разстоянието, което трябва да бъде преодоляно. Само стигането до Червената планета ще продължи шест месеца в сравнение с трите дни, нужни за изминаване на разстоянието до Луната.  ", "date": "2019.04.04", "title": "НАСА се стреми към покоряване на Марс до 2033 г."}
{"url": "http://www.cross.bg/tema-kolko-georgi-1600846.html", "text": "/КРОСС/ Тема: Българската православна църква и Стратегията за детето - гост митрополит АнтонийТема След инцидента: как се придобива право за управление на малки самолети?Тема: НАТО и ние - коментар на Соломон ПасиТема Тъмната страна на Вселената - проф. Леандър ЛитовАлергиите започнаха - има ли спасение?Тема: Директно от Скопие - за издирвателната акция на разбилия се самолет, в който загина българско семейство.  И още - какви са причините за тежкия инцидент? Гост в студиото - Христо Христов - ръководител на специализираното звено за разследване на авиокатастрофиТема: Ограничава ли  Стратегията за детето правата на родителите? Гост - западно и средноевропейски митрополит АнтонийТема: На живо - Търговците от „Графа\" подават колективен иск срещу  Столична Община. Съсипан ли е бизнесът им?Тема: Ще промени ли политиката си Ердоган след като загуби ключови градове на местните избори? В студиото - Петър ВоденскиТема: Правилата или абсолютната свобода - каква е рецептата за семейно щастие?Тема: „Нов палеж на склад на голяма верига за търговия с алкохол и цигари в София. Кой стои зад него?\". Гледайте на живо.Тема: 10 години след отвличането на Киро Киров  - синът му Иван пита: Защо не са осъдени всички задържани от групата на „Наглите\" и защо лицата им остават скрити?Тема: Кои са причините, довели до падането на самолета с българско семейство в Северна Македония?Тема: Колко са задлъжнели българите? И за какво най-често теглят заеми?Тема: Щети за хиляди заради дупките по пътищата. Колко струва ремонтът на автомобила, ако попаднем в яма? И как да покрием разходите при инцидент, причинен от лош път? Проверка в „На твоя страна\" с Георги Георгиев.Тема: Как кметът на родопското село Смилян реши да се качи на валяка и сам да запълва дупките по улиците?Тема: Трябва ли да бъдат спирани детските надбавки при повече от 5 неизвинени отсъствия в училище. И насочено ли е това решение срещу ромската общност?Тема: 40 години от полета на първия български космонавт - говори Георги Иванов.Тема: И още - среща с един астроном от Шумен, който вдъхва нов живот на старите велосипеди.  ", "date": "2019.04.04", "title": "Теми и гости в сутрешните блокове на телевизиите"}
{"url": "http://www.cross.bg/voiina-vestnik-communications-1600845.html", "text": "/КРОСС/ 1581 г. - След околосветско плаване Франсис Дрейк е обявен в Лондон за рицар.1818 г. - Конгресът на САЩ приема Националното знаме на САЩ, което има 13 бели и червени линии и по една звезда за всеки щат (20 звезди).1818 г. - Силно земетресение нанася щети в София.1850 г. - Лос Анджелис е учреден като град.1877 г. - Русия и Румъния подписват конвенция за свободен преход на руските войски за започване на Руско-турската война от 1877 година.1887 г. - В Аргония, щата Канзас, Сузана Салтер става първата в света жена, избрана за кмет.1905 г. - Земетресение с магнитуд 8,7 бала по Скалата на Рихтер разрушава напълно индийския град Кангри, загиват 370 хиляди жители.1909 г. - В Порто Алегре е основан бразилския фуболен клуб Спорт Клуб Интернасионал.1918 г. - Първата световна война: С цената на 150 000 жертви Германия успява да спечели втората Битка при Сома и да придвижи фронта с 60 км на запад.1923 г. - Цар Борис III утвърждава Закон за попълване на войската.1945 г. - Втората световна война: Съветската армия освобождава Унгария.1949 г. - Във Вашингтон е подписан договор за създаване на НАТО от 10 западноевропейски държави, САЩ и Канада.1960 г. - На 32-та церемония по връчване на наградите Оскар 11 статуетки са присъдени на филма Бен-Хур.1968 г. - Борецът за права на цветнокожите в САЩ Мартин Лутър Кинг е убит в мотел в Мемфис (Тенеси).1968 г. - Проект Аполо: НАСА изстрелва Аполо 6.1972 г. - Съветският съюз отказва виза на секретаря на Шведската академия, който трябва да връчи Нобеловата награда за литература на Александър Солженицин.1981 г. - Тодор Живков е избран за генерален секретар на ЦК на БКП, след като дотогава е бил първи секретар.1983 г. - Космическата совалка Чалънджър прави първия си полет в космоса.1984 г. - Президентът на САЩ Роналд Рейгън призовава за международна забрана за използване на химическо оръжие.1990 г. - Печатният орган на БКП вестник Работническо дело се преименува на вестник Дума.1991 г. - Основан е Атлантически клуб за България по инициатива на депутата от СДС Соломон Паси, който става негов председател.1994 г. - Учредена е Netscape Communications Corporation под името „Mosaic Communications Corporation\".2000 г. - Бившият български цар Симеон II пристига в България и обявява, че ще остане в страната.2004 г. - Български автобус пада в 40-метров каньон на границата между Сърбия и Черна гора на гора в река Лим, при което загиват 12 деца от град Свищов.", "date": "2019.04.04", "title": "4 април в историята"}
{"url": "http://www.cross.bg/edinstvenoto-zhivota-shtastie-1600843.html", "text": "/КРОСС/  Единственото щастие в живота - това е постоянното стремление напред.ЕМИЛ ЗОЛА", "date": "2019.04.04", "title": "Единственото щастие в живота"}
{"url": "http://www.cross.bg/nikita-manastir-tyaloto-1600844.html", "text": "/КРОСС/  Блаженият Никита бил българин, родом от Албания, където от векове, а и днес съществува българско население. Не е известно кога и как е попаднал на Света гора Атонска. Най-напред бил свещеник в руския манастир „Св. Пантелеймон\". После потърсил уединение и безмълвие в скита „Св. Анна\", накрая бал разпален от гореща любов към Христос и решил да пролее кръвта си за Него. За да се подготви по-добре за мъченическия си подвиг, той отишъл в Серския манастир „Св. Йоан Предтеча\" („Продром\").Когато се почувствал готов, отец Никита се явява пред областния турски управител и мъжествено изповядал Христа като истински Бог, а пророк Мохамед и неговата религия проклел. Тогава бали събрани членовете на съда, които се опитали да вкарат мъченика в тяхната права вяра. Той презрял ласкателствата им и е голяма твърдост понесъл наложените му мъчения и изтезания - главата му стягали в менгеме, забивали спици под ноктите на ръцете и краката му. окачвали го да виси с главата надолу, с огън горили всички части на тялото му, а след всяко изтезание го затваряли в мръсна килия без храна и вода. След като разбрали, че няма да сломят твърдостта му, осъдили го на смърт чрез обесване. Присъдата била изпълнена на 4 април 1808 г. Три дни след обесването му християни откупили тялото му и го погребали при църквата „Св. Николай\" до градската странноприемница.", "date": "2019.04.04", "title": "Преп. Йосиф Песнописец и Георги в Малея. Св. свщмчк Никита Серски"}
{"url": "http://www.cross.bg/bivsh-plamen-depytat-1600847.html", "text": "/КРОСС/ Христо Мутафчиев, актьор, председател на Съюза на артистите в БългарияСветослав Пеев, актьорБорис Вангелов, депутат в 44-ото НС,Георги Неделчев, журналистДесислава Кирова (Дейзи Ланг), трикратна световна шампионка по боксДимитър Ходжев (Митьо Крика), многократен шампион по силови спортовеИна Лулчева, адвокатИнж. Кирил Цочев, бивш вицепремиер и министър на търговиятаПламен Йорданов, бивш депутатПроф. Пламен Легкоступ, художник, бивш ректор на ВТУ \"Св. св. Кирил и Методий\"Пламен Стоилов, кмет на РусеСтанислав Даскалов, дипломат и политикЦветелина Малджанска, оперна певица  ", "date": "2019.04.04", "title": "Рождениците на 4 април"}
{"url": "http://www.cross.bg/chasa-sofiyaot-zala-1600848.html", "text": "/КРОСС/***София.От 11.00 часа на площад „Св. Александър Невски\" ще се състои церемонията по официалното посрещане на президента на Федерална република Германия Франк-Валтер Щайнмайер в България. В 11.30 часа двамата президенти ще проведат среща „на четири очи\" на „Дондуков\" 2. В 11.45 часа ще започнат пленарните разговори на официалните делегации на България и Германия, след което в 12.35 часа президентите Румен Радев и Франк-Валтер Щайнмайер ще дадат съвместна пресконференция в Гербова зала. В 17.30 часа президентите на България и Германия ще проведат среща с представители на български и германски компании в зала „Опера\" на хотел „InterContinental\" в София.***София.Премиерът Бойко Борисов в резиденция „Лозенец\" ще даде работен обяд в чест на президента на Германия Франк-Валтер Щайнмайер.***София.От 08.00 часа в Централата на ПП ГЕРБ ще бъде подписано споразумение с ПП „Обединени Земеделци\" за подкрепа на кандидатите от листата на ГЕРБ за членове на Европейския парламент.***София.От 09.00 часа ще започне редовното заседание на Народното събрание.***София.От 09.30 часа в заседателната зала на ВСС ще се проведе заседание на Пленума на Висшия съдебен съвет.***София.От 09.30 часа в сградата на КНСБ в конгресен център „Глобус\", зала „Европа\" ще се проведе конференция „Европейският стълб за социални права - стълбът на бъдещето на Европа\".***София.В 10.00 часа в хотел „Интерконтинентал\" ще започне Регионална среща с участието на съдебните обучителни институции от Западните Балкани на тема „Насърчаване на съдебното обучение по данъчно право в съдебните системи на Западните Балкани\".***София.От 10.00 часа в Националния пресклуб на БТА Асоциацията на колекторските агенции в България ще представи годишните данни за задълженията на домакинствата и бизнеса през 2018 г.***София.От 11.00 часа в централата на ПП АБВ ръководството на партията ще даде пресконференция.***София.От 11.00 часа във ВМА ще се състои официалното откриване на новия ядрено-магнитен резонанс, а тържественият водосвет ще бъде отслужен от Тивериополския епископ Тихон, патриаршески викарий на Негово Светейшество Неофит Митрополит Софийски и Патриарх Български. На събитието са поканени да присъстват министър-председателят Бойко Борисов, заместник министър-председателят и министър на отбраната  Красимир Каракачанов, министърът на финансите Владислав Горанов и други официални гости.***София.От 18.00 часа в зала на Градския съвет на БСП-София на ул. „Леге\" 10 ще бъде представена книгата на Петър Волгин „Политически НЕкоректно\".***Благоевград.От 14.30 в Окръжен съд - Благоевград да бъде гледано обжалване на наложената мярка  спрямо задържаният полицай Розалина Кьосева при спецакция в ОДМВР.***Варна.От 14.00 часа в офиса на ПП ГЕРБ на ул. „Георги Бенковски\" №1 Даниела Димова, председател на постоянната комисия „Култура и духовно развитие\" към ОбС ще приема граждани.***Велико Търново/с. Балван.От 10.30 часа в Център за превенция и спорт - с. Балван, ще се проведе областна работна среща на тема „Устойчиви инициативи и партньорства - превенция за сигурност\", в която ще вземе участие и министърът на вътрешните работи Младен Маринов.***Видин.От 11.00 часа заместник-кметът Венци Пасков ще посети Детска градина \"Синчец\" (в ж.к. \"Крум Бъчваров\"), където ще бъдат засадени иглолстни дръвчета във връзка със Седмицата на гората.***Видин.От 15.30 часа в Регионалния пресклуб на БТА във Видин пресконференция ще дадат представители на „Технологичен център София\" на тема: „Северозападна България - регион с много голям потенциал за развитие\".***Враца.От 12.00 часа пред сградата на МБАЛ „Христо Ботев\" и от 15.00 часа пред сградата на Община Враца медицинските специалисти от града ще излязат на два протеста. Омбудсманът Мая Манолова ще присъства на техния протест. В подкрепа на медицинските специалисти ще сеприсъединят и колегите им от областта и от столицата.***Пазарджик.От 11.00 часа в пресклуба на БТА ще се състои пресконференция на ПП „Европейска народна партия - България\".***Плевен.В 18.00 часа посланикът на Израел Н. Пр. Ирит Лилиан ще открие изложбата „Израелски открития и разработки, променили света\" в Регионалния исторически музей. В 20.00 часа тя ще присъства на осветяването в синьо на символа на Плевен - Параклисът мавзолей „Св. ГеоргиПобедоносец\", в знак на съпричастност страдащите от аутизъм.***Разград.От 10.30 часа в сградата на ОДМВР-Разград ще се проведе месечният брифинг на директора старши комисар Ивайло Йовчев.***Русе.От 13.30 часа в зала „Свети Георги\" на Областна администрация Русе ще се проведе извънредно заседание на Областния обществен съвет за превенция и противодействие на корупцията.***Русе.От 15.00 часа вътрешният министър Младен Маринов ще се срещне с местната власт на Русенска област.***Смолян./с. Хасовица.От 10.00 часа на площада в село Хасовица ще бъдат връчени традиционните награди „Лесовъд на годината\", след което участниците ще имат възможност да се включат в залесяване на горски площи, освободени в резултат на възникнал преди 3 години пожар в района на селото.***Смолян.От 13.00 часа в Сесийна зала на община Смолян ще се проведе заседание на Общински съвет - Смолян.***Стара Загора.От 12.00 часа в пресклуба на БТА ще се състои пресконференция на КНСБ.***Стара Загора.От 13.30 часа в хотел „Верея\" ще бъде открита международната енергийна конференция „Пакет „чиста енергия\" и инвестиции в енергетиката - реалности и предизвикателства\". Сред говорителите ще бъде и министърът на енергетиката Теменужка Петкова, ръководителят наПредставителството на ЕК в България Огнян Златев, кметът на Община Стара Загора Живко Тодоров и др.  ", "date": "2019.04.04", "title": "Предстоящи събития на 4 април"}
{"url": "http://www.cross.bg/sinod-frantzisk-papa-1600849.html", "text": "/КРОСС/  Патриарх Неофит ще се срещне с папа Франциск в Синодалната палата на 5 май, така както предвижда проекто-програмата за апостолическата визита, но общо богослужебно в храм-паметника „Александър Невски\" няма как да има. Това става ясно от взетото единодушно решение на Светия Синод.Светият Синод ще подготви и изпрати отговор до Анселмо Гуидо Пекорари, в което да се подчертае, че поканата за гостуването на папа Франциск в България идва от държавните власти, затова е редно основните мероприятия, свързани с посещението, да бъдат съгласувани с държавните институции.Що се отнася до онази част на предложената проекто-програма, която включва участието на представители на БПЦ-БП, Негово Светейшество Българският патриарх, заедно с членове на Св. Синод са готови да приемат папа Франциск за среща в Синодалната палата на 5 май 2019 г., както е предвидено в изпратената проекто-програма.Посещение на патриаршеската катедрала „Св. Александър Невски\" е възможно, но бихме искали да подчертаем, че каквато и да е форма на отслужване на общо богослужебно или молитвено последование, както и поставянето на богослужебни одежди, за нас е неприемливо, тъй като Светите Канони не допускат това. В тази връзка участието на патриаршеския хор също се явява невъзможно, гласи решението на Светия Синод.По всички останали точки от представената проекто-програма участието на представители на БПЦ-БП е невъзможно. Относно предложението дякон Иван Иванов да бъде преводач по време на визитата на папа Франциск у нас, Св. Синод не дава благословение за това, освен за посещенията в сградата на Св. Синод и Патриаршеската катедрала „Св. Александър Невски\".Не се благославя на клирици на БПЦ-БП да участват във всички останали събития от програмата на посещението на папа Франциск у нас, става ясно от решението на Светия Синод. ", "date": "2019.04.04", "title": "Светият синод: Обща литургия с папата е невъзможна "}
{"url": "http://www.cross.bg/korab-i-plochi-1600850.html", "text": "/КРОСС/  Останки на кораб от 16-и век бяха открити случайно в Холандия по време на операция за установяване местонахождението на изгубени през месец януари контейнери в Северно море, оповести холандското министерство на образованието, културата и науката, цитирано от Франс прес.\"Става въпрос за най-древните отломки от кораб, откривани някога в холандски води\", се уточнява в комюнике на министерството. \"В рамките на свързаната с търсенето на контейнерите операция бяха открити бронзови плочи и дървени греди и това доведе до незабавно започване на археологическо изследване.\"Било заключено, че дървените греди са от кораб с гладък корпус, който вероятно е бил дълъг 30 метра и е пренасял бронзови плочи. Резултатите от изследването показали, че дървеният материал е отрязан през 1536 г. и че корабът е бил построен около 1540 г. на днешната територия на Холандия, която навремето била в пределите на империята на Карл Пети. Бронзовите плочи датират от същата епоха.\"Особеното е, че плочите носят отличителния знак на семейство Фугер. През 16-и век то притежавало монопола върху производството на бронз. Находката има голяма културна и археологическа стойност\", отбелязаха от министерството.Установилото се в Аугсбург, Бавария, и притежаващо огромно богатство семейство търговци и банкери Фугер е имало ключова роля за избирането на Карл Пети за император през 1519 г., за сметка на Франсоа Първи. ", "date": "2019.04.04", "title": "Изследователи откриха отломки на кораб от 16-и век "}
{"url": "http://www.cross.bg/vegas-albym-hotel-1600851.html", "text": "/КРОСС/  Американската рок група \"Игълс\" ще изпълни знаковия си албум \"Hotel California\" в неговата цялост на живо за първи път през есента в Лас Вегас, пише сп. \"Ролинг стоун\".Промоутърите от \"Лайв нейшън\" съобщават, че специалните шоута на \"Игълс\" ще бъдат на 27 и 28 септември в \"Ем Джи Ем Гранд гардън арена\" в Лас Вегас. Това ще бъдат единствените концерти в Северна Америка през 2019 г. на групата в състав Дон Хенли, Джо Уолш, Тимъти Б. Шмит, към които ще се присъединят Винс Гил и Дийкън Фрей, синът на починалия през 2016 г. основател на групата Глен Фрей. \"Hotel California\" на \"Игълс\", издаден през 1976 г., е третият най-продаван албум в музикалната история на САЩ, припомня изданието.\n\t\t\t\t\t", "date": "2019.04.04", "title": "„Игълс“ изпълняват знаковия албум „Hotel California“ на живо в Лас Вегас "}
{"url": "http://www.cross.bg/greshki-ystroiistvoto-april-1600869.html", "text": "/КРОСС/  Проблеми с GPS системите по целия свят са възможни на 6 април. Причината - броячът на седмиците във всички по-стари GPS-устройства ще се занули. Според експерти това няма да блокира работата на устройствата, нито способността им да определят локацията. Възможни са обаче различни грешки във всички системи, които разчитат на GPS-информация.При по-старите модели зануляването се случва на всеки 1024 седмици, като последното такова беше през 1999-а година. Производителите съобщават, че въпросните стари модели в световен мащаб са незначителен брой и призовават потребителите да актуализират софтуера им, за да избегнат евентуални проблеми.GPS или Global Positioning System най-грубо представлява радионавигационна система от 24 сателита в орбита около Земята. Сателитите имат точни атомни часовници, които се синхронизират един с друг, както и с часовниците на Земята. Всеки от сателитите излъчва постоянно радиосигнал, който съдържа информация за времето и координатите му и се приема от GPS устройствата на Земята. По този начин на база на точните координати на сателитите, може да се определят и точните координати на GPS устройството. Именно затова и всяко отклонение в часовника на GPS устройството може да доведе до грешки в определянето на локацията.В програмния си код обаче по-старите джипиес устройства отброяват седмиците с 10-битов параметър. Това поставя лимит в отброяването от максимум 1023. На 1024-ата седмица броячът се занулява, а устройството започва да твърди, че актуалната дата е с близо 20 години по-стара. Според експерти, това няма да счупи устройството и да му попречи да определя локацията, но може да предизвика грешки в много системи, които разчитат на GPS данни.  Например - система, която следи в реално време движението на търговски кораби, може да даде грешки, ако информацията, която започне да получава твърди, че е с дата отпреди 20 години.Въпросните периоди от 1024 седмици са познати още като GPS епохи. Първата такава започва отброяването от  6 януари 1980 година и приключва на 21 август 1999 г. Съответно втората епоха приключва след 3 дни - на 6 април 2019-а. Проблемът се усложнява допълнително от това, че някои производители не се съобразяват с т.нар. епохи и настройват устройствата си да започват да отброяват седмиците от деня на производство. Т.е. проблеми с по-старите устройства могат да се очакват не само на 6 април, а и на други дати в бъдеще. ", "date": "2019.04.04", "title": "Възможни са проблеми с GPS системите на 6 април "}
{"url": "http://www.cross.bg/voiiski-formirovaniya-syhoputnite-1600878.html", "text": "/КРОСС/  На 18 април 2019 г.  журналисти от национални и регионални медии ще имат възможност да наблюдават тренировката по стрелба и управление на огъня на артилерийските формирования от състава на Сухопътните войски на учебен полигон „Корен\".Полевото лагерно обучение на артилерията на Сухопътните войски се провежда от 1 до 19 април. В него участват над 400 военнослужещи с бойна и специална техника от военните формирования в Асеновград, Ямбол, Карлово, Смолян, Благоевград, Враца, Казанлък и Свобода. ", "date": "2019.04.04", "title": "Започват учения на Сухопътни войски на полигона  „Корен”, Хасковско"}
{"url": "http://www.cross.bg/prokyratyrata-deiinost-otpysk-1600864.html", "text": "/КРОСС/  „Във връзка с информация на сайта на прокуратурата на Република България за разпоредена от Главния прокурор Сотир Цацаров проверка на мен и семейството ми декларирам готовност за пълно съдействие\". Това се казва в изявление на председателя на КПКОНПИ Пламен Георгиев, съобщава БГНЕС.\"С настоящото заявявам, че винаги съм спазвал законите и в моята дейност съм се ръководил от високи морални принципи и професионални стандарти.Образуваната проверка е повод да се установи, че аз никога не съм извършвал каквито и да е противоправни действия. Работата на Комисията за противодействие на корупцията и отнемане на незаконно придобитото имущество беше високо оценена в докладите на Европейската комисия от нашите европейски партньори. Постигнатите резултати неминуемо доведоха до реакция на засегнатите лица, чиято дейност Комисията е проверявала и е запорирала имуществото им. Именно те са в основата на организираната срещу мен компроматна кампания.С оглед нормалното протичане на проверката и нейната безпристрастност излизам в отпуск, за да няма никакво съмнение, че по какъвто и да е начин бих повлиял на резултатите от същата\". ", "date": "2019.04.04", "title": "Шефът на антикорупционната комисия излиза в отпуск, прокуратурата го проверява"}
