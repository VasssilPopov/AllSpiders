{"url": "http://www.cross.bg/maps-bulgariya-dostupna-1587572.html", "text": "/КРОСС/ Една от малкото функционалности на Google Maps, която не е налична за България, е навигация за велосипедисти. Феновете на вело транспорта обаче може скоро да бъдат приятно изненадани, предава Mobile Bulgaria.В страницата, където е описано покритието на услугите на Maps за всяка една държава, е видно, че статусът на България и Румъния е променен от \"Функцията не е достъпна в района, или е достъпна с ниско качество\" към \"Функцията е достъпна в района с приблизително верни данни\".В сайта на Maps и мобилното приложение тези функции не са достъпни нито за България, нито за Румъния, но e много вероятно те да станат достъпни за потребителите.", "date": "2018.10.29", "title": "Google Maps скоро ще поддържа вело навигация за България "}
{"url": "http://www.cross.bg/strani-konferentziya-neobvurzanite-1587552.html", "text": "/КРОСС/ Във вторник, ,  вицепрезидентът Илияна Йотова ще открие международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“.В създадената през 1961 г. организация участват 120 държави, които не са членки на военни блокове. Те представляват почти 2/3 от членовете на ООН и 55% от световното население.", "date": "2018.10.29", "title": "Вицепрезидентът ще открие в Софийския университет международна конференция, посветена на Движението на необвързаните страни"}
{"url": "http://www.cross.bg/naii-rano-geshev-prokyror-1587577.html", "text": "/КРОСС/ Председателят наПетър Харалампиев, главният секретар Красимир Томов и още около 20 лица са били задържани в хода на разследване за длъжностни и документни престъпления и корупция. Това потвърдиха пред журналисти зам.-главният прокурор Иван Гешев и зам.-председателят на антикорупционната комисия Антон Славчев.", "date": "2018.10.29", "title": "Официално: Над 20 задържани в ДАБЧ, включително председателят"}
{"url": "http://www.cross.bg/fytbolisti-vidimost-stop-1587576.html", "text": "/КРОСС/ Редица грешки са причина за тежката катастрофа на  Това става ясно от изследване на Института по пътна безопасностЕдна от причината за катастрофата е сгрешената организация на движението. Грешно е поставен и знак \"Стоп\" с неправилни технически характеристики. Липсата на видимост и крайпътни съоръжения и знаци са объркали шофьорите.Катастрофата стана между кола и камион.", "date": "2018.10.29", "title": "Грешен \"Стоп\" и липса на видимост довели до гибелта на четиримата футболисти"}
{"url": "http://www.cross.bg/yavorov-otzenka-sofiya-1587574.html", "text": "/КРОСС/ Къщата-музей на Пейо Яворов се обследва за скрити тежести и й се прави нова оценка. Това каза пред БГНЕС зам.-кметът по културата на София Тодор Чобанов. Точно 104 години след смъртта на поета, нуждаещият се от сериозен ремонт имот в центъра на София може да бъде продаден от ЧСИ.Чобанов посочи, че общината се подготвя да придобие обекта чрез публична продан: „Извършва се обследване за тежести и се извършва нова оценка. Поискахме от трима международни оценители оценка на имота като стойност, за да бъдем сигурни, че това, което правим отговаря на обществения интерес”.Според кмета на София Йорданка Фандъкова или общината, или държавата трябва да придобие къщата, в която поетът и революционер Пейо Яворов e прекарал последните години от живота си.Обявата за търга за къщата на Яворов бе публикувана на 11 октомври 2018 г., а имотът, който се намира на ул. „Г. С. Раковски“ в столицата, е оценен на стойност 1 628 758 лева. От обявата стана ясно, че търгът трябва да приключи на 16 ноември т.г.", "date": "2018.10.29", "title": "Трима международни оценители казват колко струва къщата на Яворов"}
{"url": "http://www.cross.bg/tynis-tzentura-dyshi-1587578.html", "text": "/КРОСС/ Девет души бяха ранени при експлозия в центъра на Тунис днес, съобщи туниското министерство на вътрешните работи, цитирано от Франс прес.Жена камикадзе се е взривила на централния булевард \"Хабиб Бургиба\", близо до полицейски автомобили, в столицата на Тунис. Осем от ранените са полицаи.", "date": "2018.10.29", "title": "Девет души са ранени при атентат в центъра на Тунис"}
{"url": "http://www.cross.bg/yanakiev-byrgas-suda-1587575.html", "text": "/КРОСС/ Задържан е 33-годишния Румен Янакиев, запалил входнатаРайонната прокуратура вече е внесла в съда искане за налагане на мярка за неотклонение \"задържане под стража\" спрямо задържания.На 14 октомври около 03.25 часа същият е поставил запалена автомобилна гума пред дома на фоторепротера. Пожарът е засегнал и електрическото табло в жилищния вход с 27 броя електромери и прекъсвачи.Преди три дни в Бургас бе задържан и поръчителят на палежа - 37 годишният Петър Биберов, известен с прозвището Кюфтето.Румен Янакиев е арестуван в Поморие. В ранния следобед днес се очаква да бъде доведен в съда, където ще се гледа мярката му за неотклонение. За разлика от Биберов, Янакиев не е известно лице сред криминалните средите в региона.", "date": "2018.10.29", "title": "Заловиха подпалвача в блока на фоторепортера в Бургас"}
{"url": "http://www.cross.bg/onerlu-qualsomm-cmaptfoni-1587570.html", "text": "/КРОСС/ Πeтгoдишнa ĸитaйcĸa ĸoмпaния зa cмapтфoни, чиитo пpoдyĸти oт виcoĸ ĸлac ca мaлĸo извecтни извън тexнoлoгичнaтa oбщнocт, нaвлизa нa пaзapa в CAЩ c пoдĸpeпaтa нa двaмa ĸлючoви мecтни cъюзници: гигaнтcĸият пpoизвoдитeл нa чипoвe Quаlсоmm и мoбилният oпepaтop Т-Моbіlе, paзĸaзвa Rеutеrѕ, цитиран от money.bg.Aмбициoзният xoд нa бaзиpaнaтa в Шeнжeн ОnеРluѕ ce cлyчвa cлeд ĸaтo вoдeщитe aмepиĸaнcĸи мoбилни oпepaтopи АТ&Т и Vеrіzоn ce oтĸaзaxa дa paбoтят c Нuаwеі зa cмapтфoни oт виcoĸ ĸлac cлeд нaтиcĸ oт пpaвитeлcтвoтo нa CAЩ, ĸoйтo cчитa ĸитaйcĸия пpoизвoдитeл зa зaплaxa зa нaциoнaлнaтa cигypнocт.Ho aлиaнcът нa ОnеРluѕ, ĸoйтo щe бъдe oбявeн днec в Hю Йopĸ, пoĸaзвa ĸoлĸo мнoгo бизнec oтнoшeния мeждy CAЩ и Kитaй, вĸлючитeлнo тeзи, вĸлючвaщи нaй-мoдepнитe тexнoлoгии, нaпpeдвaт въпpeĸи тъpгoвcĸaтa вoйнa мeждy двeтe дъpжaви.Kитaйcĸaтa ĸoмпaния тиxo ce пpeвъpнa в тpeтия нaй-гoлям ĸyпyвaч нa нaй-cĸъпитe чипoвe зa мoбилни тeлeфoни нa Quаlсоmm, cлeд Ѕаmѕung и LG Еlесtrоnісѕ, cпopeд дaннитe нa мapĸeтингoвия изcлeдoвaтeл Саnаlуѕ.Πpeзидeнтът нa Quаlсоmm Kpиcтиaнo Aмoн дaдe ocнoвнa poля нa 29-гoдишния ocнoвaтeл нa ОnеРluѕ Kapл Πeй нa гoдишнaтa cpeщa нa Quаlсоmm и пapтньopитe й в Xoнĸoнг. Πeй oбяви, чe ĸoмпaниятa мy щe бъдe cpeд пъpвитe, ĸoятo щe paзпoлaгa c тeлeфoн, пoддъpжaщ мoбилнaтa тexнoлoгия 5G, изпoлзвaйĸи чипoвeтe нa Quаlсоmm.Maĸap зaceгa Πeй дa нe ĸoмeнтиpa oтнoшeниятa мoбилнитe oпepaтopи в CAЩ, шeфoвeтe нa Т-Моbіlе щe yчacтвaт в cъбитиeтo нa ОnеРluѕ и щe пpoдaвaт тeлeфoни нa ĸитaйcĸaтa ĸoмпaния.Πapтньopcтвoтo c мoбилeн oпepaтop e дoминиpaщият ĸaнaл зa пpoдaжби в CAЩ и имa peшaвaщo знaчeниe зa ycпexa нa вceĸи пpoизвoдитeл нa aмepиĸaнcĸия пaзap нa cмapтфoни. \"He знaм дaли e пoдxoдящoтo вpeмe зa няĸoй дpyг. Зa нac мoмeнтът e дoбъp\", зaяви Πeй, цитиpaн oт Rеutеrѕ.Cмapтфoнът нa ОnеРluѕ, нapeчeн 6Т, щe ce пpoдaвa зa пoд 500 дoлapa в CAЩ, нo пoддъpжa фyнĸции типични зa ycтpoйcтвaтa oт нaй-виcoĸ ĸлac. Koнĸypeнтът Хіаоmі, ĸoйтo cъщo ce фoĸycиpa въpxy тeлeфoни cъc cпeциaлни фyнĸции нa изгoдни цeни, вeчe плaнoвe дa зaпoчнe в CAЩ дoгoдинa, нo нe e яcнo нa ĸaĸъв eтaп ca тe.ОnеРluѕ дeйcтвa нeoбичaйнo зa ĸитaйcĸитe тexнoлoгични ĸoмпaнии, ĸoитo oбиĸнoвeнo ce фoĸycиpaт въpxy пpoдyĸти нa мacoвия пaзap зa мecтни ĸлиeнти. Koмпaниятa нa Πeй пpoдaвa caмo пpeмиyм тeлeфoни, ĸoитo cтpyвaт 400 дoлapa или пoвeчe, пoчти изцялo oнлaйн (ocвeн в Индия), и пoлyчaвa 2/3 oт пpиxoдитe cи oт чyжбинa.Kитaйcĸaтa фиpмa ce пpeвъpнa в нaй-гoлeмия пpoдaвaч нa cмapтфoни в Индия c 40% пaзapeн дял, чyвcтвитeлeн ĸъм цeнитe пaзap, ĸъдeтo нaй-дoбpитe тeлeфoни нa Аррlе и Ѕаmѕung нe пpeдизвиĸвaт гoлям интepec, cпopeд дaнни oт Соuntеrроіnt.B cвeтoвeн мaщaб Аррlе дoминиpa виcoĸия ceгмeнт oт пaзapa нa cмapтфoни c 43% пaзapeн дял, cлeдвaн oт Ѕаmѕung (24%), Орро (10%), Нuаwеі (9%), Хіаоmі (3%) и ОnеРluѕ (2%), твъpди Соuntеrроіnt.ОnеРluѕ имa oĸoлo 1000 cлyжитeли, ĸaтo пo-мaлĸo oт 100 ce зaнимaвaт c пpoдaжбитe, a пoвeчe oт пoлoвинaтa ca aнгaжиpaни в пpoyчвaнe и paзpaбoтĸa нa пpoдyĸти.B cвeтoвeн мaщaб Аррlе дoминиpa виcoĸия ceгмeнт oт пaзapa нa cмapтфoни c 43% пaзapeн дял, cлeдвaн oт Ѕаmѕung (24%), Орро (10%), Нuаwеі (9%), Хіаоmі (3%) и ОnеРluѕ (2%), твъpди Соuntеrроіnt.ОnеРluѕ имa oĸoлo 1000 cлyжитeли, ĸaтo пo-мaлĸo oт 100 ce зaнимaвaт c пpoдaжбитe, a пoвeчe oт пoлoвинaтa ca aнгaжиpaни в пpoyчвaнe и paзpaбoтĸa нa пpoдyĸти.Koмпaниятa e дъщepнa нa ĸитaйcĸия пpoизвoдитeл нa cмapтфoни Орро, ĸoйтo e мнoгo ycпeшeн в cpeдния ĸлac тeлeфoни. Heгoвитe ycтpoйcтвa ce пpoдaвaт пo цял cвят и cтpyвaт oĸoлo 300 дoлapa.Cпopeд aнaлизaтopa нa Саnаlуѕ Mo Джиa тaзи вpъзĸaтa e oт peшaвaщo знaчeниe, пoмaгaйĸи нa ОnеРluѕ дa зaпaзи ниcĸитe cи paзxoди. ОnеРluѕ cпoдeля ĸaнaли зa дocтaвĸи и вepигa зa дocтaвĸи c Орро, ĸoитo мy пoзвoлявaт дa пpoизвeждa в Kитaй и Индия нa пo-ниcĸи цeни oт ocтaнaлитe.Двeтe ĸoмпaнии имaт oбщи aĸциoнepи, ĸaтo пeнcиoниpaния ĸитaйcĸи eлeĸтpoнeн мaгнaт Дyaн Йoнгпинг, ĸoйтo имa дял и във Vіvо, дpyг гoлям ĸитaйcĸи пpoизвoдитeл нa cмapтфoни.Kaĸтo Орро, тaĸa и Vіvо ca извecтни c aгpecивния oфлaйн мapĸeтинг и oгpoмнитe ĸaнaли зa пpoдaжбa, дocтигaйĸи дo ĸлиeнтитe в мaлĸитe гpaдoвe в Kитaй, Индия и дpyги paзвивaщи ce пaзapи.Poлятa нa QuаlсоmmQuаlсоmm e нeтъpпeлив дa пoдĸpeпи ОnеРluѕ, тъй ĸaтo ce cтpeми дa зaпaзи вoдeщaтa cи пoзиция в пpeмиyм пaзapa нa мoбилни чипoвe.\"Πoвeчeтo пpeмиyм игpaчи пpи cмapтфoнитe, вĸлючитeлнo Аррlе, Ѕаmѕung и Нuаwеі, вeчe имaт cвoи coбcтвeни чипoвe и дo гoлямa cтeпeн изпoлзвaт тoвa зa cмapтфoнитe cи oт виcoĸ ĸлac\", ĸaзa Kиpaнджийт Kayp, cтapши мeниджъp нa изcлeдвaниятa в ІDС.Quаlсоmm, ĸoйтo e пиoнep в ĸлючoви мoбилни тexнoлoгии, e въвлeчeн в гopчив cъдeбeн cпop c Аррlе зapaди тaĸcи зa пaтeнти. Koмпaниятa oт Kyпepтинo нaпpeдвa в cъздaвaнeтo нa cвoи coбcтвeни пpoцecopи.Нuаwеі, ĸoйтo измecти Аррlе ĸaтo втopият нaй-гoлeминa пpoизвoдитeл нa cмapтфoни в cвeтa (cлeд Ѕаmѕung) пpeз втopoтo тpимeceчиe, пpoдaвa тeлeфoни oт виcoĸ ĸлac cъc coбcтвeни чипoвe нa Кіrіn, a caмo няĸoи мoдeли oт пo-ниcъĸ ĸлac изпoлзвaт чипoвeтe нa Quаlсоmm.Maĸap чe Нuаwеі зaяви, чe нямa плaнoвe дa пpoдaвa чипoвeтe cи нa външни фиpми, ĸoмпaниятa вce пoвeчe ce пpeвpъщa oт ĸлиeнт в ĸoнĸypeнт нa Quаlсоmm, тъй ĸaтo e eдин oт нaй-гoлeмитe пpoизвoдитeли нa тeлeĸoмyниĸaциoннo oбopyдвaнe зa пpeдcтoящия пpexoд ĸъм тexнoлoгиятa 5G.ОnеРluѕ, ĸoятo твъpди, чe e изпpaтилa пъpвoтo в cвeтa 5G cъoбщeниe в Тwіttеr в пeтъĸ, зaяви, чe щe пycнe 5G тeлeфoн пpeз cлeдвaщaтa гoдинa.Πeй oтxвъpли oпaceниятa, чe пoтpeбитeлcĸитe нaглacи в CAЩ щe бъдaт зaceгнaти oт тъpгoвcĸия ĸoнфлиĸт мeждy Baшингтoн и Πeĸин. \"B ĸpaйнa cмeтĸa вcичĸo, ĸoeтo мoжeтe дa ĸoнтpoлиpaтe, e coбcтвeният cи пpoдyĸт\", oтбeлязa тoй.Pъĸoвoдитeлят, ĸoйтo e poдeн в Kитaй и изpacнaл в Швeция, твъpди, чe мapĸaтa e мeждyĸyлтypнa и мeждyнapoднa. \"Koгaтo зaпoчнaxмe, видяxмe, чe чpeз coциaлнитe мeдии мoжeтe дa гoвopитe c вcичĸи пo цeлия cвят, cтигa дa гoвopитe тexния eзиĸ\", oбяcни Πeй. ", "date": "2018.10.29", "title": "Китайската OnePlus пуска първия си смартфон в САЩ"}
{"url": "http://www.cross.bg/signal-nadezhda-zhena-1587579.html", "text": "/КРОСС/ Млада жена е убита в столичния кв. \"Надежда 4\", съобщават от МВР. Сигнал е подаден в 18.30 часа. Жертвата е на 24 години. Тя е намерена с две огнестрелни рани. Предполагаемият извършител е мъжът, с когото е живяла. Двамата имат дете на 1 годинка, което се издирва. Сигнал в полицията е подала бабата на детенцето.Мъжът не е криминално проявен. По информация на NOVA е служител на СОТ. Заподозреният е обявен за издирване.", "date": "2018.10.29", "title": "Убиха млада жена в столичния кв. \"Надежда\", издирват детето й "}
{"url": "http://www.cross.bg/tovar-iztrebitelya-provedeni-1587558.html", "text": "/КРОСС/ „Грипен Е” успешно приключи първите тестове, доказващи способността на изтребителя да пуска и изстрелва външен товар. Те бяха проведени на полигона „Видсел” в Швеция, съобщават от Сааб.По време на изпитванията беше проверено изхвърлянето на един допълнителен резервоар с гориво и едно изстрелване на ракетата въздух-въздух „IRIS-T”. ", "date": "2018.10.29", "title": "„Грипен Е” изстреля първата си ракета"}
{"url": "http://www.cross.bg/bashta-prebi-zhestoko-godishniya-si-sin-1587571.html", "text": "/КРОСС/ 2-годишно момченце е било прието в болницата в Петрич с комоцио и с травми по главата и тялото вледствие на побой, съобщиха от МВР.", "date": "2018.10.29", "title": "Баща преби жестоко 2-годишния си син "}
{"url": "http://www.cross.bg/evropeiiskite-tzennosti-natzizma-1587564.html", "text": "/КРОСС/ \"Освен в България, вече и в Европейския парламент се усеща, че идват избори\", написа във фейсбук президентът на ПЕС Сергей Станишев в остра публикация срещу опитите на десницата да изкара фашизма и нацизма леви идеологии, съобщава Епицентър.", "date": "2018.10.29", "title": "Станишев: Само гласът за левите ще бъде глас за защита на европейските ценности и демокрацията!"}
{"url": "http://www.cross.bg/otdavna-izbori-vlastta-1587565.html", "text": "/КРОСС/ Арабаджиеви, Баневи, Прокопиев, Славова...Общото между тези бизнесмени е: първо, участвали са в приватизацията; второ, напоследък имат проблеми с прокуратурата,пише .Показните акции срещу тях се разгръщат на фона на криза във властта и искане на предсрочни избори.При това поредният трус в управлението дойде от самото управление - вицепремиерът Валери Симеонов нарече майките на деца с увреждане \"кресливи жени\" и упорито не желаеше да се извини. Направи го с половин уста и то след намесата на премиера Бойко Борисов.Лидерът на БСП отдавна говори за предсрочни избори, стяга и предизборната си програма - \"Визия за България\". В края на миналата седмица обаче и председателят на ДПС Мустафа Карадайъ предрече: \"Предсрочните избори са неизбежни\".А протестите на майките на деца с увреждания с искане Валери Симеонов да бъде отстранен от властта, не утихват.Това е средата, в която идва възмездието за някогашната приватизация.Социологическите проучвания отдавна отчитат масово недоволство от резултатите от прехода, народната приказка нарича приватизацята „бандитска“. На това обърна внимание вчера и зам.-главният прокурор Иван Гешев. Обяснявайки действията на държавното обвинение спрямо Баневи, той каза, че те са обезкостили предприятието „Полимери“ и са оставили хиляди работници без препитание. И не само „Полимери“ са обезкостили.Прав е шефът на специализираната прокуратура. Край всеки български град стърчат руините от някоя бивша гордост на социалистическата индустрия. Край Враца – на „Химко“, край Видин – на „Видахим“. А от един завод на входа на Бяла Слатина отдавна нищо не е останало, „оглозгано“ е дори желязото от железобетона, само парчета цимент са останали.И хората, строили някога всичко това, дали десетилетия от живота си, трудейки се в тези бивши предприятия, ги боли. Те чакат отговори. Защо стана така?Искат възмездие.И може би сега е ударил часът на възмездието. Ето, МВР показа луксозните палати на Баневи и Арабаджиеви – да е ясно на средния труженик къде са отишли плодовете от труда му.Юристи обаче обръщат внимание, че всички давностни срокове по приватизационните сделки отдавна са изтекли. С други думи – когато е могла, държавата не се е задействала. Сега е късно. И резултат от шумните акции като нищо може да бъде някое осъдително дело за България в Страсбург, глобите по което ще платим всички ние. Но това няма да стане скоро, изборите, които се задават, отдавна ще са минали и заминали. Догодина, поне засега, те ще са два – първо за българските представители в Европейския парламент (през май), после – за кметове и общински съветници (през есента). Общественото мнение явно се подготвя. Да има време недоволството да се натрупа и да избуи във формата на подкрепа на този, който е развъртял сопата на справедливостта. И на възмущение към основната опозиционна партия БСП, бившите комунисти, от чиито редици са се пръкнали споменатите милионери – ако не те самите, то техните родители. В репортажите за споменатите олигарси почти задължително се припомня, че Банев е работил в комсомола, а бащата на Прокопиев е бил от ДС. Ето така властта с един куршум се опитва да убие два заека. А може би и трети. Не е тайна, че повечето от новите клиенти на Темида в миналото предизборно са спонсорирали и левицата, и десницата. По правило управляващите не могат да се оплачат от липса на внимание от страна на бизнеса (които и да са управляващите). Последното доказателство го дадоха онзи ден вкупом представителите на работодателските организации, които застанаха твърдо зад вицепремиера Валери Симеонов, независимо от отношението към протестиращите майки на деца с увреждания, което демонстрира той.На този фон е резонно съмнението, че властта иска да издърпа предварително спонсорското килимче изпод конкуренцията. Да я остави на сухо. А що се отнася до прехода, лидерът на БСП Корнелия Нинова отдавна настоява за „ревизия на масовата приватизация, концесиите и на участието на силовите групировки в прехода“. С акциите срещу крупните бизнесмени властта иска да избие този коз от ръцете на опозицията, като демонстрира воля и решимост да извади скелетите от гардероба. С бюджета за 2019 г. пък ѝ избива (или иска да го направи) още един коз – социалния. ГЕРБ изостави \"постната пица на Дянков\". Партията се опитва да изкара този свой мандат, трети поред, докрай. И затова развързва кесията.Остава да видим дали ходът ще се окаже успешен.Не идват ли късно 10-те процента върху заплатите на държавните служители, 20-те процента повече за учителите и 5,7% повече за пенсионерите (за тях – от 1 юли, те са свикнали да търпят и чакат)? Ще се окажат ли достатъчни, за да „спечелят“ задаващите се избори за ГЕРБ на фона на възмущението от качеството и вида на ремонтите в София и въобще от качеството на строителството?На фона на слуховете за корупция, за „връщане“ на пари от обществени поръчки? На фона на несекващите скандали, които тресат третия кабинет на Бойко Борисов. Той е само на година и половина, но непрекъснато създава усещането, че всеки момент ще падне.Представяйки бюджет'2019 Борисов използва любимия си подход, който покрай международната си активност бе поизоставил, – комбинация от самохвалство и заплаха. „Бюджетът за 2019 г. е един от най-амбициозните бюджети, които са правени от началото на прехода. Държавата никога не е била в по-добра кондиция от сега“, каза той. И веднага добави: „Тези, които са срещу сегашното управление, на практика са и срещу устойчивото развитие на икономиката и обществото в България.“С това изказване на извънредното заседание на правителството в неделя Борисов напомни стария си образ – на излъчващият сила, на мачкащия наред.Въпросът е дали още е такъв. Дали, Генерала, говорещ за Възмездие, който в навечерието на парламентарните избори през 2009 г. изрече по адрес на БСП: „И на куц крак ще ги бия”, днес може да докуцука до края на мандата. Може би е дошло времето ГЕРБ да довърши поне един от трите си мандата. И да поеме отговорността за всичките.", "date": "2018.10.29", "title": "Арестът на бизнесмени – закъсняло възмездие? Не, просто идат избори!"}
{"url": "http://www.cross.bg/tzvetanov-komentira-dabch-1587567.html", "text": "/КРОСС/ Винаги много се е говорило с възможности за някакви корупционни схеми, свързани с получаване на гражданство. Това е тема, която се коментира в обществото от дълго време. Така зам.-председателят на ГЕРБ Цветан Цветанов коментира акцията в Държавната агенция за българите в чужбина, в хода на която по неофициална информация има десетки арестувани.Структурата често през годините често е намесвана в скандали, а управлението й е свързвано с националистите във властта. Днес от ВМРО се дистанцираха от председателя на ДАБЧ, като подчертаха, че той не е техен член, а само лидер на гражданското движение „БГ патриот”.ДАБЧ е на подчинение на вицепремиера Валери Симеонов, който е лидер на друга част от „Обединени патриоти” – НФСБ.„Доколкото имам информация, за тази агенция „Обединени патриоти” имаха свой кандидат, те не са предложили да бъде закрилян или да му се осъществява някакъв политически чадър”, коментира Цветанов.Той все пак подчерта, че по темата ще може да се каже повече след като прокуратурата обяви повече факти около разследването: „Нека видим какви са документите и доказателствата и тогава да се мине към следващата стъпка – кадрова промяна”.Цветанов беше категоричен, че напрежението в коалицията е „на база нарушена комуникация, не толкова от това, че имаме разминавания по секторните политики”.Във връзка със сблъсъците в Мъглиж той подчерта: „Държавата е много по-силна от всеки, който иска да я разклати”.", "date": "2018.10.29", "title": "Цветанов за ДАБЧ: Отдавна се говори за корупционни схеми"}
{"url": "http://www.cross.bg/rymen-prezidenta-radev-1587569.html", "text": "/КРОСС/ Държавният глава Румен Радев изпрати съболезнователно писмо до президента на САЩ Доналд Тръмп по повод кървавото нападение срещу синагогата „Дървото на живота“ в Питсбърг, при което загинаха и бяха ранени много хора.В писмото си Румен Радев изразява своите и на българския народ най-искрени съболезнования на близките на жертвите и пожелания за възстановяване на ранените.„Грубото покушаване срещу свободата на вероизповедание води до опустошителни последици през вековете. Уроците от миналото са най-добрите съветници как да избегнем неговото повторение“, се казва още в писмото на президента Румен Радев до президента Доналд Тръмп. ", "date": "2018.10.29", "title": " Румен Радев изпрати съболезнователно писмо до президента на САЩ Доналд Тръмп по повод нападението срещу синагога в Питсбърг"}
{"url": "http://www.cross.bg/avtomobili-nikolov-nyama-1587562.html", "text": "/КРОСС/ По-добри табели, за да заобикаля центъра на София тежкотоварният трафик, по-добра инфраструктура и по-добре обмислени данъци и контрол - това може да подобри качеството на въздуха в големите градове. В момента това, което се прави, не е добре обмислено и на практика ще ощети повече хората, отколкото да подпомогне качеството на живо, съобщава News.bg.Такова мнение изрази Емил Николов, изпълнителен директор на асоциация \"Активни потребители\". От Асоциацията предлагат да се обсъдят конкретни дългосрочни и краткосрочни мерки за траен ефект, като очакват по темата също така и разработка на Световната банка.На кръгла маса в БТА Николов разкритикува увеличението на данъка върху по-старите автомобили, като неефективна мярка, тъй като в него не се отчита горивото, което реално се използва. Така най-незамърсяващите околната среда автомобили - тези с газови уредби - също ще заплащат данък като за бензинови или дизелови.Този данък няма да промени много автопарка в страната, който е изключително стар, средно 19-годишен, а според Николов и ще продължи да старееДанъците се повишават като процентна стойност около 15% при старите автомобили. Намаление на данъка се отчита при ползването на нови и мощни автомобили.От Асоциацията правят предложение в новия закон за местните данъци и такси с 50% да намалее данъкът на коли, които фабрично са категоризирани като бензин или дизел, а фактически са на метан или пропанбутан, което в градска среда намалява отрицателния ефект върху въздуха и гражданите.Като неефективни Емил Николов посочи и електромобилите, тъй като само след 7-8 години се изравняват по разходи с обикновените автомобили.Национален доверителен екофонд прилага в административни звена инвестиционна програма за климата, в която обикновените граждани не са включени. По нея се получават премии в размер от 3 000 до 20 000лв, обясниха от Асоциацията.Общата субсидия в Румъния е над 11 000 евро, а във Франция отстъпката от покупната цена за електромобили е до 6 300 евро. Във Великобритания субсидията достига 4 500 паунда. В Норвегия електромобилите са освободени от мита и ДДС.Замърсителят плаща - това според Николов трябва да е основна част от политиката.Според Николов има три пропуснати фактора в подготовката на закона. Това са газовите автомобили, които замърсяват най-малко, а ще плащат наравно с дизеловите превозни средства. Отстъплението, свързано с катализаторите. В този случай автомобилите разполагат с необходимите европейски сертификати, но се движат без катализатор.Николов постави акцент и върху мощността на хибридните автомобили - два двигателя, електрически и двигател с вътрешно горене. Реално замърсяването е само от един от тях, но ще се облага и електрическият двигател, който не създава емисии. Освен субсидии е възможно да бъдат въведени привилегии като каране в бусленти и улеснение при паркиране.Годишните технически прегледи, според Емил Николов, също не са ефективни, като броят на върнатите автомобили заради емисии е нищожен.Той коментира, че излязла кола от пункт да ГТП, видимо замърсяваща въздуха, не може да бъде санкционирана от КАТ.Емил Николов заяви и че за подобряване на качеството на въздуха в страната и големите градове са необходими мерки за извеждане на трафика от най-проблемните зони. Чрез изграждането на инфраструктура може да бъде решен този проблем, но могат да се направят и малки стъпки в краткосрочен план. \"Липсата на тангента моментално връща трафика в града и в неговия център\", подчерта Николов. По думите му, тангентата трябва да има пет или шест възела.Освен това табелите на входа на столицата би следвало да бъдат по-ясни, за да не се налага транзитното преминаване на чужди автомобили през центъра на София. Електоралните последици от евентуални рестрикции ще бъдат големи, коментира Храбрин Иванчев от Асоциация на автомобилните производители. Средната възраст на автопарка в Европа е 10 години. \"В София има регистрирани 800 000 автомобила, вследствие на което всички градинки са заети от автомобили\", допълни той. Според него компонентът за възраст на автомобилите трябва да отпадне. Такъв за автобуси и камиони не съществува, обясни той.Понеже няма пазар, никой няма да строи зарядни станции, а няма станции, защото в масата си потребителите не се насочват към електромобили.От асоциацията отбелязаха, че липсва политическа воля за контрол и управление на автопарка чрез данъците.", "date": "2018.10.29", "title": "Мерките за чист въздух са неефективни, критикуват „Активни потребители“"}
{"url": "http://www.cross.bg/dimitrov-grisho-fonini-1587573.html", "text": "/КРОСС/ Григор Димитров и партньорът му на двойки Фабио Фонини от Италия отпаднаха в първия кръг на Мастърса в Париж. Те отстъпиха на Жан-Жулиен Ройер (Холандия) и Хориа Текъу (Румъния) с 6:7(3). 4:6.В първата част двата тандема си размениха по два пробива. Димитров и Фонини направиха трети брейк за 5:4. След това Гришо сервираше за спечелване на сета, но се пропука след двойна грешка. Така сетът се реши в тайбрек, който обаче отиде на сметката на холандско-румънския тандем.Ройер и Текъу пробиха в началото на втората част и бързо поведоха с 4:1 след нов брейк при двойна грешка на Фонини. Печеливш ретур на Димитров намали резултата на 3:5, но това не бе достатъчно за обрат в мача и така съперниците на българо-италианската двойка спечелиха двубоя след 6:4 във втория сет. Междувременно стана ясно, че във втория кръг на сингъл Гришо ще се изправи срещу Роберто Баутиста Агут. Испанецът се наложи над Стийв Джонсън от САЩ с 6:4, 7:6(2).Григор и Агут имат три мача до момента, като българинът води с 2:1 успеха. За последно те се срещнаха през 2017 година в Пекин, където хасковлията спечели със 7:6(5), 4:6, 6:2.", "date": "2018.10.29", "title": "Гришо отпадна на двойки, ще играе с Агут на сингъл"}
{"url": "http://www.cross.bg/izmamnitzi-pazardzhik-levabila-1587566.html", "text": "/КРОСС/ Телефонни измамници измъкнаха 65 000 лева от възрастна жена в Кърджали. Това съобщиха от Регионалния пресцентър на МВР.Поредната \"ало\"-измама е станала на 25 октомври, а жертвата е 71-годишна кърджалийка. Жената била измамена от мъж, който се представил за полицейски инспектор и й поискал пари, за да помогне за задържането на телефонни измамници. Жертвата дала парите на два пъти. Първата сума от 40 000 лева била изтеглена от банка в Асеновград и предадена в Пазарджик, а втората сума от 25 000 лева била изтеглена в Пазарджик и предадена също там.Сигналът за измамата е подаден едва в събота.Работата по случая продължава. Образувано е досъдебно производство.От полицията призовават всички семейства да напомнят на възрастните си близки да не предават поискани по телефона пари, защото това е сигурен знак за измама.", "date": "2018.10.29", "title": "Жена даде 65 000 лева на телефонни измамници"}
{"url": "http://www.cross.bg/dyrankev-byudzhet-po-dobur-1587563.html", "text": "/КРОСС/ \"През последните стотина години всеки бюджет е по-добър и все по-добър и може да се твърди, че бюджетът за 2019 е по-добър отколкото за 2018 – съмнения не може да има. На фона на 2018 година следващият бюджет е по-добре обоснован и по-богат.\" Това заяви в предаването \"12+3\" икономистът проф. Боян Дуранкев:\"Дори по едно той започва постепенно да доближава средноевропейските и западните тенденции – това е все по-големият дял на преразпределение чрез държавата. За догодина са планирани 38%, докато в другите европейски страни е 45-50%. Тоест, започваме да приличаме на нещо по-европейско.\"Големият въпрос според икономиста обаче е \"дали това е бюджет, който позволява да се реализират вопиющите задачи пред страната\", сред които ликвидирането на бедността, а отговорът по думите му е „за съжаление, категорично не“. Проф. Дуранкев вижда една от причините за това в заложения прогнозен темп на растеж, който е по-нисък от световния и европейския. „България по БВП на човек от населението ще продължи да изостава от останалите европейски страни“, смята Дуранкев.Според него предложеният бюджет за 2019-а не дава отговор на въпроса „ще се промени ли огромното подоходно разслоение, ще се промени ли данъчната система по някакъв по-категоричен начин“. Неравенството в България ще продължи и ще е най-голямото в Европейския съюз, допълни Боян Дуранкев.\"Май се оказа, че старата теза за качествено нов икономически растеж трябва отново да я извадим \"изпод миндера\", обобщи той и допълни, че \"на останалите лидери на европейските страни и през ум не им минава плосък данък, да оставят огромни количества средства при най-богатите\".\"Какво се оказва? Имаме таван на пенсиите, но нямаме таван на заплатите./.../ Проблемът е, както казва Джон Кенеди - за да опазим малцината богати, трябва да спасим мнозинството бедни. Да няма бедни. Но това е теза на Джон Кенеди. Тук няма управление от този тип. Явно спасението на давещите се остава, за съжаление, точно както в продължението на знаменитата фраза\", коментира икономистът. ", "date": "2018.10.29", "title": "Проф.Дуранкев: Неравенството в България ще продължи и ще е най-голямото в ЕС"}
{"url": "http://www.cross.bg/ychastuka-deteto-zhelezniya-1587568.html", "text": "/КРОСС/ В 13:35 ч., при преминаване на локомотив с три вагона в участъка между гарите Русе и Русе-разпределителна влакът е ударил дете на видима възраст около 11-12 години, съобщават от пресцентъра на БДЖ.При преминаването на композицията машинистът забелязва детето да стои в близост до железния път и подава многократен звуков сигнал.Въпреки това детето не се е отместило от железния път.Движението на влаковете в района е преустановено поради извършване на следствени действия. До тяхното приключване е организиран превоз с автобуси за пътниците от преминаващите през участъка пътнически влакове.Националният железопътен превозвач призовава всички граждани да бъдат внимателни и да подхождат съзнателно към опасността, която се крие при приближаването на влак.", "date": "2018.10.29", "title": "Влак удари дете в Русе"}
{"url": "http://www.cross.bg/vlast-sudebnata-razhodi-1587561.html", "text": "/КРОСС/ Магистратите одобриха предложения проект за Бюджет 2019 г. за съдебната власт, стана ясно от съобщение на ВСС. На пленум на Висшия съдебен съвет (ВСС) по-рано през деня бе разгледан проекта на Финансовото министерство.Припомняме, проектобюждетът за идната година бе приет на извънредно заседание на Министерския съвет на 28 октомври 2018 г. - неделя.Разликата между предложения от ВСС проектобюджет и приетия от Министерския съвет е в размер на - 65 113 млн. лв. Първоначалното предложение за бюджета на съдебната власт за догодина бяха предвидени разходи за 666,3 млн. лв. вместо утвърдените от ВСС 769,4 млн. лв. Актуализираният в неделя проектобюджет е включил 113 197 млн. лв.повече разходи спрямо бюджета за 2018 г.Актуализираният проект на бюджета на съдебната власт за 2019 г. предвижда приходи в размер на 116 000 млн. лв. и разходи в размер на 704 317 млн. лв.Заложените бюджетни взаимоотношения с централния бюджет са в размер на 588 317 млн. лв., информират от ВСС.Заложените разходи по органи на съдебната власт за 2019 г. са:ВСС - 51 032, 9 млн. лв. при 32 487 млн. лв. за 2018 г;ВКС - 19 811, 6 млн. лв. при 17 561,7 млн. лв. за 2018 г;ВАС - 17 521, 8 млн. лв. при 14 760,5 млн. лв. за 2018 г.;ПРБ - 260 000 млн. лв. при 221 715,5 млн. лв. за 2018 г.;За съдилищата на Република България - 343 842,4 млн. лв. при 293 733,4 млн. лв. през м.г.За Националния институт по правосъдие (НИП) - 3 538, 1 млн. лв. при 2 961,9 млн. лв. за 2018 г.;За Инспекторат на ВСС (ИВСС) - 7 970,2 млн. лв. при 6 843,4 млн. лв. за 2018 г.Резерв за непредвидени и/или неотложни разходи - 600 млн. лв.В проектобюджета на съдебната власт е предвидено 10% увеличение на трудовите възнаграждения от 01 януари 2019 г., както за органите в бюджетната сфера, вместо предлаганото от ВСС 17% увеличение, с което да се компенсира изоставането в размера на трудовите възнаграждения от предходни години.Предвидени са пари за изплащане на една основна заплата за всички органи на съдебната власт. Предвидени са и средства за работно облекло на магистратите и на съдебните служители. Парите за социални осигуровки са съобразени с увеличаване на максималния осигурителен доход за всички осигурени лица на 3000 лв.Капиталовите разходи са завишени с 11 млн. лв. спрямо 2018 г. Те са в размер на 26,370 млн. лв. в които са включени 6,5 млн. лв. необходими в областта на електронното управление за дигитализация.", "date": "2018.10.29", "title": "65 000 лева по-малък бюджет от очакваното за съдебната власт за 2019 г."}
{"url": "http://www.cross.bg/diana-stil-aleksandur-1587551.html", "text": "/КРОСС/ Спортният талант на „Еврофутбол\" Диана Петкова постави национален рекорд при жените - 1:02.09 мин. на 100 м съчетано по време на международния турнир по плуване в малък басейн „Руси Русев\" в Стара Загора. Досега рекордът принадлежеше на Нина Рангелова (1:02.15 мин). С този резултат Диана покри и норматив за Световното първенство в Китай през декември.Тя грабна още три златни медала от турнира - на 50 м св. стил (26.39 сек.), на 200 м св. стил (2:13.19 мин.) и на 100 м св. стил (56.14 сек.). Логично Диана беше избрана и за най-добра състезателка на първенството. Друг спортен талант на българския букмейкър - Иван Алмаджиев, взе два златни и един сребърен медал в надпреварата в група В (родени 2001-2003 год.). Той завърши първи на 50 м гръб с 26.42 сек, на 50 м бътерфлай с 24.41 сек. и на второ място на щафета 4х50 м свободен стил.С постижението си на 50 м бътерфлай Иван спечели 712 точки по ФИНА, с което взе купа и награда за най-добър състезател на група В.Шампионите по таекуондо - братята Александър и Митко Джорджеви, спечелиха сребърни медали на международното състезание Галеб Белград Трофи в Белград - Сърбия, в своите възрасти и категории. Александър победи последователно представители на Хърватия с 17:4, на Италия с 16:2 и на Гърция с 9:4, но заради контузия на левия глезен не можа да се яви на финала и остана втори.Митко игра 5 мача, в които отстрани съперници от Сърбия (със златна точка), Словакия с 24:4, Япония с 31:11 и Хърватска с 10:9. На финалата изгуби от испанец.Талантът в спортната стрелба Таня Звискова спечели сребърен медал в дисциплината 60 изстрела с въздушна пушка на Международния турнир по спортна стрелба с пневматично оръжие в гр. Пловдив. В квалификациите тя постигна резултат от 624.3 т., а на финала - 245.3 т.Александър Сръндев се включи в държавното първенство по крос кънтри за мъже до 23 г. и завърши на четвърто място.                            ", "date": "2018.10.29", "title": "Талантът на „Еврофутбол\" Диана Петкова с 4 златни медала и национален рекорд"}
{"url": "http://www.cross.bg/danni-rihter-arzhentina-1587555.html", "text": "/КРОСС/ Земетресение с магнитуд от 6,4 по скалата на Рихтер беше регистрирано в Аржентина, предаде „Ройтерс”, като се позова на данни на американски сеизмолози.Към момента няма данни за жертви и пострадали.Трусът е с епицентър на 324 км от курортен град в архипелага Тиера дел Фуего.Дълбочината му е била 10 км.", "date": "2018.10.29", "title": "6,4 по Рихтер разтърси Аржентина"}
{"url": "http://www.cross.bg/vnimanie-opasnost-ot-pozhari-1587554.html", "text": "/КРОСС/ За последните 11 дни в страната са загасени 1721 пожара, повечето от които са били в сухи треви, стърнища и храсти, съобщават от МВР.Причина за големия брой огнени стихии е необичайно топлото време за края на октомври. То е предпоставка и за възникване и бързо разпространение на нови пожари.С цел избягване на сериозни инциденти и опазване на гората от ГД „Пожарна безопасност” призовават да не се използва открит огън за почистване на суха тревна растителност. Експертите съветват при използването на огън за битови нужди да бъдат предприети всички превантивни действия – начин на изграждане на огнището, обезопасяването му, подготовка на уреди и материали за пожарогасене.Те напомнят още, че е недопустимо е изхвърлянето на недоизгасени кибритени клечки и угарки от цигари в горима и леснозапалима среда.", "date": "2018.10.29", "title": "Внимание: Опасност от пожари!"}
{"url": "http://www.cross.bg/bulgariya-aprilov-vasil-1587553.html", "text": "/КРОСС/ Дружеството приключи с полагане на нов топлопровод по бул. „България\" и движението по южното платно на булеварда е пуснатоEVN Топлофикация напредва с проекта за нов топлопровод в част от кръстовището на бул. „България\" и бул. „Васил Априлов\" в Пловдив. Строително-ремонтните дейности по бул. „България\" приключиха на 28.10.2018 г. като мястото на изкопа е възстановено с временна настилка до края на проекта. Движението се извършва по две ленти в южното платно на булеварда, като третата лента остава затворена.Дружеството вече стартира строително-ремонтните дейности по втория етап, който се осъществява по бул. „Васил Априлов\". Те включват направа и укрепване на изкоп, както и полагане на новите тръби. В този участък също е създадена схема за временна организация на движението, без то да бъде спирано: затворено е  част от източното платно на бул. „Васил Априлов\" като движението ще се осъществява двупосочно в западното платно.След приключване на изкопните дейности дружеството ще възстанови изцяло асфалтовата настилка както по бул. „България\", така и по бул. „Васил Априлов\". От старта на проекта EVN Топлофикация е създала вътрешна организация със стриктен график на изпълнение. Целта на дружеството е максимално бързо приключване на дейностите.  ", "date": "2018.10.29", "title": "EVN Топлофикация завърши първия етап по полагане на топлопреносна мрежа на бул. „България“ и бул. „Васил Априлов“ в Пловдив"}
{"url": "http://www.cross.bg/deteto-strategiya-sigyrna-1587550.html", "text": "/КРОСС/ Мерки за насърчаване на отговорното родителство, за осигуряване на сигурна среда и усвояване на уменията на бъдещето, за изграждане на толерантност и приемане на различията трябва да бъдат заложени в новата Национална стратегия за детето (2019 – 2030). Това мнение споделиха студенти и преподаватели от Факултета по педагогика на Софийския университет „Св. Климент Охридски“ на срещи с председателя на Държавната агенция за закрила на детето д-р Елеонора Лилова. Двете дискусиите - с младите хора от бакалавърските и магистърските програми и с академичния състав, са част от консултационния процес със заинтересовани страни, който ДАЗД реализира в контекста на  създаването на бъдещия стратегически документ.Според преподавателите е необходимо да се развиват социални и професионални знания и умения в децата, за да формират компетентности, които ще ги подготвят за живота им като възрастни. По този начин ще се подкрепи изграждането на сигурна семейна среда и включване на двамата родители, близките и роднините в осигуряването на благосъстоянието на детето. Младите хора се развиват с динамични и индивидуални темпове, затова родителските компетентности трябва да се надграждат през целия жизнен цикъл на детето, като трябва да започнат преди раждането, смятат преподавателите. От своя страна, студентите предложиха в новата Национална стратегия за детето да бъдат предвидени мерки, гарантиращи равните възможности за развитие на всички момчета и момичета, осигуряване на подкрепата и индивидуалната грижа от най-ранна възраст и активна работа още от детската градина за създаване на толерантност и емоционалнаинтелигентност. Бъдещите педагози откроиха като проблем липсващата комуникация между институциите и родителите и необходимостта от възстановяване на диалога между двете страни, както и нуждата от повишаване на мотивацията и квалификацията на специалистите, работещи с деца. Участниците и в двете срещи приветстваха разработването на националния стратегически документ и благодариха за възможността да представят своите мнения и препоръки. И студентите, и преподавателите подчертаха, че децата растат тук и сега, но и създават бъдещето на обществото ни, затова е важно да растат в сигурна и подкрепяща среда, която гарантира тяхната идентичност, права и пълноценно развитие. ", "date": "2018.10.29", "title": "Председателят на ДАЗД проведе консултации за създаването на новата Национална стратегия за детето "}
{"url": "http://www.cross.bg/gabrovo-rachkov-moyata-1587556.html", "text": "/КРОСС/ Утре, 30 октомври, министърът на регионалното развитие и благоустройството Петя Аврамова ще посети Габрово, където от 14.30 часа в зала „Възраждане“ ще се проведе четвъртият – последен, полуфинал от образователно-патриотичната кампания „Моят град е моята крепост“.  Водещи на патриотично-образователната инициатива са популярните актьори и водещи Димитър Рачков и Васил Василев – Зуека, които ще „изпитват“ ученическите отбори от областите Велико Търново, Видин, Враца, Монтана, Ловеч, Габрово и Плевен. ", "date": "2018.10.29", "title": "Министър Петя Аврамова ще бъде в Габрово за последния полуфинал на кампанията на МРРБ \"Моят град е моята крепост\""}
{"url": "http://www.cross.bg/interesi-deiinostite-ministur-1587559.html", "text": "/КРОСС/ Училищата ще получат от държавата общо 25 милиона лева за извънкласни дейности по интереси през следващата година, съобщи днес просветният министър Красимир Вълчев.Той уточни, че основно ще се финансират занимания в областта на спорта, изкуствата, културата, здравното и екологичното образование.Водещ принцип при избора на дейностите по интереси ще бъдат способностите и желанията на учениците, заявени от техните връстници или от родителите им, ако става въпрос за по-малки деца. Доставчиците на дейностите по интереси , обединени в информационна система могат да бъдат външни лица, но най-често това са учителите. Чрез дейностите по интереси ще се търсят варианти да бъде повишен интереса на учениците към математиката, природните науки и техниката, обясни министър Вълчев.„Там имаме най-голям спад на образователните резултати, особено в областта на техниката, ние имаме нужда от повече ученици, които да се включат в технически-професионални направления. Този интерес трябва да го създадем от възможно най-ранна възраст“, каза той.В рамките на дейностите по интереси се предвиждат и посещения на различни обекти.„Това могат да бъдат стопански субекти, могат да бъдат с цел ранно кариерно ориентиране, могат да бъдат обществени институции, примерно съда или общината, също така ще се опитаме чрез дейностите по интереси да стимулираме играта и изучаването на шах в училище“, обясни министър Вълчев.", "date": "2018.10.29", "title": "25 млн. лв. за извънкласни дейности догодина"}
{"url": "http://www.cross.bg/vreme-ministur-chasovoto-1587557.html", "text": "/КРОСС/ Европейският съюз няма да може да се откаже от смяната на часовото време два пъти годишно от догодина, тъй като няколко страни членки имат резерви. Това заяви днес австрийският министър на транспорта Норберт Хофер, цитиран от ДПА, съобщава бтв.Хофер е домакин на неофициална среща на европейските министри на транспорта в град Грац днес, където те ще обсъдят предложението на Европейската комисия да бъде изоставено преминаването към лятно часово време между пролетта и лятото.Той посочи, че голяма част от страните членки са изразили своите притеснения от различни технически проблеми, които могат да възникнат при фиксиране на часовото време още през 2019 г. Освен това представители на въздушните превозвачи са посочили, че авиокомпаниите ще се нуждаят от 18-месечна подготовка, съобщава „Ройтерс”.Важно е да се избегнат \"кръпки\" от различни часови зони в ЕС, подчерта транспортният министър на Австрия, която в момента е ротационен председател на ЕС.Колегите му от Дания, Люксембург и Естония признаха, че все още има дебати в страните им по темата и е трудно да се очаква окончателно решение за 12 месеца.При онлайн анкета, проведена неотдавна в ЕС, 84 процента от участвалите 4,6 милиона души подкрепят премахването на смяната на часовото време. Първоначалните намерения на Брюксел бяха догодина по това време всички в евросъюза да са решили дали ще останат на лятно часово време, или ще завъртят за последно стрелките с час назад.", "date": "2018.10.29", "title": "Австрийски министър: ЕС не е готов да се откаже от смяната на времето"}
{"url": "http://www.cross.bg/detzata-internet-detska-1587560.html", "text": "/КРОСС/ Увеличават се случаите на детска сексуална експлоатация в мрежата, заради което това е един от важните приоритети на ГДБОП, алармира Явор Колев на конференцията \"Технологии и единен цифров пазар: възможности и предизвикателства\". Преди за лов на деца са били сайтовете за запознанства. Сега средството за педофилите е фейсбук, като те изполват фалшиви профили. Фалшивите новини са мощен инструмент на хибридната атака, изтъкна той.Антимафиотите нямат необходимите законодателни инструменти да се борят с фалшивите новини. Георги Апостолов от Центъра за безопасен интернет обясни, че за миналата година 4096 са сигналите за детска порнография. На седемгодишна възраст децата за пръв път влизат в интернет. Над 50% от децата на тази възраст влизат в глобалната мрежа. 97% от децата в България през 2016 са заявили, че ползват интернет, а 94% от децата са всеки ден в интернет.Децата лъжат за възрастта си в мрежата. 40% от профилите на децата между 12-14 години са публични и всеки може да влиза там и да ползва информация. 48% от децата признават, че не биха могли да познаят какво в нета е истина и кое лъжа. Родителите също имат този проблем. Над 30% от изображенията на детска сексуалност са произведени от самите деца. Данните са на Интерпол.За киберпрестъпленията няма граници. Киберпрестъпността е трансгранична, заяви още Явор Колев от ГДБОП.Българските правоохранителни органи имат високо сътрудничество с правоохранителните агенции по света, стана ясно от думите му. Най-честата кибер атака е компрометиране на междуфирмената кореспонденция. Използват се български мулета, каза Колев. Престъпниците подменят фактури към друга банкова сметка. Фалшивата фактура съдържа всички атрибути на истинската.Много трудно се установяват такива престъпления. 3 милиона евро са възстановили антимафиотите на корейска фирма, пострадала от кибератака.Киберпрестъпленията оказват глобално негативно влияние върху цифровия пазар.", "date": "2018.10.29", "title": "94% от българските деца са всеки ден в Интернет"}
{"url": "http://www.cross.bg/godina-ganev-komentira-1587544.html", "text": "/КРОСС/ Петър Ганев от Института за пазарна икономика коментира в предаването \"Преди всички\" на БНР проекта за Бюджет 2019, който влиза за обсъждане в парламента.\"Нашият бюджет е рекорден всяка следваща година. Ръстът на икономиката го позволява. Над 40 млрд е общата консолидирана рамка. Трета поредна година имаме излишък, в края на лятото беше над 2 млрд. Почти 10 милиарда е общият ръст на разходите за две години. Аз определям бюджета като по-щедър от обикновено, затова и синдикатите са по-тихи. Интересно е, че за 2020-2021-а година предвиденият ръст на разходите е само милиард - два, докато сега растат с 4-5 милиарда на година. Това е добре за публичния сектор, но е за сметка на нещо и това е влошаване на бюджетното салдо\", отбеляза експертът. Спорът тази година отново е за максималния осигурителен доход.Относно вероятността първоначалният вариант да се промени Ганев коментира, че обикновено промени се правят, когато влезе в парламента. Много често в разходната част група депутати успява да завиши определено перо. Твърде възможно е да има промяна в плановете за увеличаването на максималния осигурителен праг, добави той.Ганев коментира замразяването на парите за майчинство и аргумента, че това се прави, за да се връщат по-бързо жените на работа:\"В бюджета има структурни теми, по които отдавна има консенсус - че трябва да се реформират силовите ведомства, че има твърде много бенефицианти на т.н. детски, че хората, които получават обезщетения за безработица, трябва да са били осигурявани за по-дълъг период и т.н. Обичайна практика е, когато се правят тежки реформи, да замразяваш съответното перо и относителният му дял да става по-малък. Дебатът за майчинството е тежък, но е факт че у нас то е от най-дългите, дори на фона на социална Европа\".Ганев допълни, че в добри години за икономиката би било логично да се направи нещо, за да стане по-леко за данъкоплатците.", "date": "2018.10.29", "title": "Петър Ганев: Бюджет 2019 е по-щедър от обикновено, затова и синдикатите са по-тихи"}
{"url": "http://www.cross.bg/vashington-lavrov-moskva-1587545.html", "text": "/КРОСС/ Седмица преди президентът на Съединените щати Доналд Тръмп да обяви намерението си да прекрати едностранно Договора за ракетите със среден и малък обсег, Вашингтон е предал на Москва „разширен списък с въпроси, които предизвикват подозренията на американската страна“. Това съобщи руският министър на външните работи Сергей Лавров в интервю за предаването „Москва. Кремъл. Путин.“ на телевизия „Русия 1“, цитира БНР.Списъкът с въпросите е бил предаден на руснаците чрез американското посолство в Москва, а след това препратен в министерството на отбраната и другите ведомства. Те трябва да разгледат претенциите на Вашингтон и да подготвят отговори на поставените въпроси, уточни Лавров. Няколко дни след това президентът Тръмп обяви намерението си да изтегли Съединените щати от двустранното споразумение, което, по думите на Лавров, „не способства за устойчивия диалог и предсказуемостта“.Руският външен министър обясни действията на Вашингтон с наличието на ракети със среден и малък обсег у азиатските държави. На въпрос на американците дали Китай, Индия, Пакистан и Иран ограничават тези оръжия, Москва е предложила на Вашингтон да се обърне към тези страни и да се запознае с позицията им по въпроса.Лавров припомни, че преди 10 години Русия е предлагала на други държави договорът да стане универсален, но е получила отказ.", "date": "2018.10.29", "title": "Лавров: Вашингтон е предал на Москва разширен списък с въпроси, призвикващи подозрения"}
{"url": "http://www.cross.bg/otkloneni-bryuksel-letishte-1587542.html", "text": "/КРОСС/ 110 полета са отменени, а още 20 са отклонени на летище \"Завентем\" в Брюксел. Причината е стачка на служителите от компанията \"Авиапартнър\", обработващи багажите, която ще продължи до утре. Засега няма информация за анулирани или отклонени полети от и до София.", "date": "2018.10.29", "title": "Стачка на летище \"Завентем\" в Брюксел"}
{"url": "http://www.cross.bg/rkitz-zhyravlyov-bulgariya-1587548.html", "text": "/КРОСС/ Днес в РКИЦ, се състоя  поредната среща с журналисти  организирано от  РКИЦ (Руски културно-информационен център) и неговият директор Павел Журавльов, „Закуска с журналисти\".На срещата беше представена програмата на центъра за предстоящите събития през месец ноември.За посетителите през месец ноември в очаквайте:- Изложение на „Държавен Лермонтовскии музей-заповедник „Тарханы\" 30.10.2018- По случай на „Деня на народното единство в Русия\"  което се отбелязва на 01 ноември, на 05.11.2018 от 19:00 в  РКИЦ ще се състои концертът на състава \"Трио Ы\", групата ще изпълни любимите български и руски песни. Входа е безплатен.- На 08.11.2018 от 19:00, ще се състои премиера на филма „Решение за ликвидация\" (с български субтитри). Филма е основан по действителен случай.Пред спецчастите на ФСБ е поставена важна задача, ликвидиране на най-големия терорист в съвременната Русия Шамил Басаев.\n\t\t\t\t\tСреща с режисьора на филма Александър Аравин. Входа е безплатен. - завърши Павел Журавльов.  За повече информация за програмата на РКИЦ, можете да намерите на  и  във http://bgr.rs.gov.ru/bg/announcementshttps://www.facebook.com/RKIC.Sofia/  ", "date": "2018.10.29", "title": "Павел Журавльов: България винаги ще остане в сърцето ми!"}
{"url": "http://www.cross.bg/merkel-angela-germanskiya-1587543.html", "text": "/КРОСС/ Канцлерът на Германия Ангела Меркел обявява в 13 часа, че подава оставка от поста си на лидер на Християндемократическият съюз (ХДС), съобщава Епицентър.Това се случва след 20 години начело на начело на ХДС, съобщава извънредно агенция bloomberg. Еврото вече е тръгнало надолу заради новината. Припомняме, че вчера малкият коалиционен партньор на германския канцлер Ангела Меркел с ултиматум към консерваторите.Социалдемократите поискаха от консерваторите положителни резултати до следващата година, заплашвайки да прекратят съюза си, ако няма подобрение в доверието към коалицията.Заплахата е отправена след слабото представяне на местните избори в Хесен.Християндемократите на Меркел спечелиха изборите, но получиха 27,2% подкрепа, показват предварителните резултати. Това е загуба за консерваторите, тъй като партията получи 38,3 на сто на изборите през 2013 г. Приипомняме, че преди месец немската обществено-правна телевизия АРД поиска оставката на германския канцлер Ангела Меркел.Това се случва за първи път в историята на германска обществено-правна телевизия.До това се стигна след коментар на недоволство и яростни нападки към германския канцлер.„", "date": "2018.10.29", "title": "Меркел подава оставка като лидер на ХДС. Еврото тръгна надолу"}
{"url": "http://www.cross.bg/trump-detza-beliya-1587540.html", "text": "/КРОСС/ Американският президент Доналд Тръмп и първата дама Мелания отбелязаха Хелоуин с десетки деца на Южната морава.Специално за празника Южният вход на Белия дом пък беше украсен с тикви, сено и царевични масури. Малчуганите, които бяха облечени като супергерои, астронавти или принцеси, получиха сладкиши и бонбони от президентската двойка.Тръмп и съпругата му се усмихваха и позираха за снимки с децата, докато им раздаваха лакомства от плетени кошници. От Белият дом уточниха, че на партито са присъствали семейства на военни и техните деца. ", "date": "2018.10.29", "title": "Духът на Хелоуин завладя Белия дом"}
{"url": "http://www.cross.bg/bulgari-chyshmeliii-hrama-1587541.html", "text": "/КРОСС/ На 29-и октомври отбелязваме Деня на бесарабските българи. Датата е избрана преди 80 години. Идеята е на потомците на бесарабските и таврийските българи и се ражда през 1938-а година при отбелязването на 100-годишнината от освещаването на храма „Свето Преображение Господне“ в Болград, съобщава БНР.Историите в репортажа на Мира Стефанова са за онези българи в Украйна, които са запазили духа си, и за които \"кръвта вода не става\".Те са за онези българи, които преди повече от 200 години се преселили по тези земи. Открили тук пустош.  Но, както казват, хората правят мястото. И превърнали този край в градина. Преди два века тези българи създали своята България в Украйна. Предавали с плам историята и песните й поколение след поколение.  Съхранявали стъпките на народните й танци.  И грижливо пазели искрата за българското.  Село Чушмелий е богато - на история, култура и традиции, но най-голямото богатство са хората, защото те правят мястото българско.   Селото се гордее с историята си. В Чушмелий са родени професор Димитър Агура - един от първите преподаватели по история в Софийския университет „Свети Климент Охридски“ и няколко пъти ректор на висшето учебно заведение, Георги Агура - първият български офицер с юридическо образование и главен военен прокурор на Княжество България.  Сред богатствата на Чушмелий е черковният хор „Чешма Варуита“ или Варосана чешма,  старото име на селото, което днес наричат Криничное. Хорът съществува вече 13 години. Изнасял е концерти в Украйна и в чужбина, и е печелил много награди от международни фестивали, казва протоерей Ерман, настоятел на храма \"Свети Димитър\":  В храма се пазят и оригинални икони. Надписите на български върху тях били заличавани във времената, когато селото било част от Румъния, разказва Иван Плачков, бивш министър на енергетиката на Украйна, с български корени, роден в Чушмелий.  Друго богатство на Чушмелий е училището - едно от най-живите и будни в района - пълно с деца. В България се говори красиво - казва 12-годишната Мая.", "date": "2018.10.29", "title": "Отбелязваме Деня на бесарабските българи"}
{"url": "http://www.cross.bg/stoiichev-romite-biznesmeni-1587546.html", "text": "/КРОСС/ Етническите конфликти се подценяват. Изживяхме и преоценихме грешките, извършени през възродителния процес. Неумението да се изгражда превантивен инструментариум създава гета.Това каза бившият директор на ЦСБОП Тихомир Стойчев в ефира на Bulgaria ON AIR. Той коментира случилото се вчера край Казанлък, където роми влязоха в стълкновение с полицията заради незаконната конка с каруци триколки, която си организирали.Според Тихомир Стойчев вината е на партиите, участвали във властта. „Те не се срамят да използват етническия вот по време на избори. Не се работи с пълния инструментариум на властта. Държавата не е подготвена да вникне в проблемите или в културните особености на ромите. Мерките трябва да бъдат много внимателно обсъдени и взети\", подчерта бившият директор на ЦСБОП. Инцидентите в ромските махали са проблем, който могъщата сила на държавата и контролните ѝ органи, като че ли нямат способността да решат. Гетата продължават да са държава в държавата, в която законите често се пренебрегват. Сещаме се за ромите, едва когато дойдат избори. Последният инцидент в ромско гето стана в Мъглиж, където полиция и роми влязоха в сблъсъци. Междувременно неспособността на държавата да реши проблема с ромите, прилича на способността ѝ да хваща едрите бизнесмени, които разследва. \"Работи се кампанийно. Голяма част от известните бизнесмени, които се разследват и арестуват, са известни на органите на реда от години. Къде е превенцията за организирана престъпност? Българският национален капитал бе разграбен именно от такива съмнително забогатели бизнесмени. Николай Банев, Арабаджиеви, Иво Прокопиев – това са хора, които по един или друг начин през годините са били свързани с политиката. Няма политическа сила, която да не се е възползвала от техния сив капитал\", категоричен бе Стойчев. ", "date": "2018.10.29", "title": "Тихомир Стойчев: Етническите конфликти се подценяват"}
{"url": "http://www.cross.bg/detzata-presichat-bezopasnost-1587547.html", "text": "/КРОСС/ Открит урок по безопасност на движението за ученици организира Съюзът на българските автомобилисти. Експерти показаха на децата повече за пътната безопасност. Урокът се проведе в столичното 42 ОУ \"Хаджи Димитър\" в София, съобщава бтв.Припомняме на децата как да пресичат безопасно на това натоварено кръстовище в квартал „Хаджи Димитър”, обясни Ивайло Тарпанов от СБА.„Децата трябва да се огледат и да бъдат сигурни в движението, в което влизат като участници. Голяма част от тях признават, че пресичат на червен светофар, че пресичат на места, които не са обозначени като пешеходна пътека. Зависи от нас самите какъв пример ще дадем на децата и като родители и като граждани на това общество”, каза още Ивайло Тарпанов.Кампанията на СБА тази година се провежда заедно със СДВР, Столичната община и Пътната полиция.Статистиката сочи, че в България през 2017 г. при катастрофи са загинали 36 деца, а близо 800 са били ранени.В световен мащаб всеки ден в пътни инциденти загиват 3500 души, 500 от които са деца.", "date": "2018.10.29", "title": "Открит урок по пътна безопасност проведе СБА"}
{"url": "http://www.cross.bg/kompaniyata-suglasie-klienti-1587549.html", "text": "/КРОСС/EVN напомня, че само клиентите, които са препотвърдили своето съгласие пред компанията, ще продължат да получават онлайн и SMS услугите на компанията и да имат достъп до онлайн платежната система на компанията EVN Онлайн плюс. Това е така, защото от 1 ноември, в изпълнение на изискванията на Общия регламент за защита на данните, EVN България ще трябва да изтрие всички профили и регистрации на онези клиенти, които не са препотвърдили своето съгласие.До този момент компанията е изпратила информация до всичките клиенти, които са се абонирали за получаване на SMS/имейл известие за фактура за електрическа енергия. Информация е качена и в платформата EVN Онлайн плюс при влизане в клиентски профил. За да препотвърдят съгласието си, клиентите е необходимо да отворят линка от получения имейл или SMS, при влизане в платформата да потвърдят съгласието си по указания начин или да се свържат с компанията по телефон на 0700 1 7777.Клиентите, които не препотвърдят своето съгласие, ще спрат да получават информация за фактура по посочения от тях начин (SMS или имейл), и респективно вече няма да имат профил в EVN Онлайн плюс. За да възобновят ползването на услугите след 1 ноември 2018 г., тези клиенти ще трябва да заявят отново тяхното ползване пред компанията: Регламентът за съгласие не засяга известяването по SMS или имейл преди прекъсване поради неплащане и всички клиенти, заявили тази услуга, не е необходимо да предприемат допълнителни действия, за да продължат да я ползват.", "date": "2018.10.29", "title": "EVN напомня, че след 1 ноември 2018 г. само препотвърдилите съгласие клиенти ще продължат да получават онлайн и SMS услуги "}
{"url": "http://www.cross.bg/zhena-postradala-plovdiv-1587536.html", "text": "/КРОСС/ Бременна жена е пострадала при тежка катастрофа в Пловдив тази сутрин.На кръговото кръстовище до Пловдивския панаир лек автомобил отнел предимството на друга кола. При удара е пострадала бременна жена от второто превозно средство.Тя се возела на задната седалка. На място са се отзовали 4 полицейски екипа и линейка. Пострадалата е откарана в болница, като в момента й правят обстоен преглед. Полицията разследва инцидента.", "date": "2018.10.29", "title": "Бременна жена пострада при катастрофа в Пловдив"}
{"url": "http://www.cross.bg/bonboni-halls-halls-1587533.html", "text": "/КРОСС/ Монделийз, водещият световен производител на леки закуски, пуска в продажба на българския пазар дъвки и освежаващи бонбони  С тази нова за българските потребители марка, компанията навлиза в нова продуктова категория у нас, с амбицията да затвърди позицията си на един от основните производители на дъвки и бонбони в световен мащаб.Продуктите HALLS, любими на консуматорите по цял свят, дават едно завладяващо усещане за свежест, уникално за марката. Под слогъна „Грабни свежестта“, Монделийз започва да предлага и на българския консуматор дъвки и бонбони Halls, в четири вкуса за всеки сегмент, в отговор на променящите се очаквания на консуматорите, които харесват и искат да бъдат изненадвани с нови вкусове и атрактивни опаковки.Обичани по цял свят заради своя впечатляващ и наситен вкус, бонбоните HALLS осигурят дълготрайно усещане за свежест. Продуктите имат отличителен и динамичен дизайн на опаковката, с който се разпознават лесно, а индивидуално опакованите бонбони осигуряват допълнително удобство. В България се лансират два интензивни вкуса с аромат на мента – Coolwave и Extra strong, както и два плодоводи ватианта – с аромат на лайм и горски плодове.Дъвките HALLS предлагат максимално наситено изживяване – една изключителна серия дражета, състоящи се от 2 различни слоя и сърцевина, изпълнена с охлаждащ пълнеж под формата на кристали. Тази технология осигурява дълготрайно усещане за свежест и вкус. Дъвките се предалагат в модерна и висококачествена опаковка, с лесно разпределяне на количеството и лесно отваряне и затваряне. В България дъвките HALLS ще се предлагат в 4 страхотни вкуса – две разновидности с аромат на мента с дълготрайна свежест до 60 минути, а за почитателите на плодовите варианти – ободряващ аромат на диня, както и мандарина.Създадена през далечната 1893 г. във Великобритания от братята Хол, Halls бързо се превръща в предпочитан в световен мащаб бранд за освежаващи продукти, който непрестанно се развива, помагайки на консуматорите, „грабвайки свежестта“ бързо да се завърнат към задачите и динамиката си.За старта на продажбите на дъвките и бонбоните Halls на българския пазар, Монделийз ще инвестира в 360-градусова маркетингова кампания, подкрепена от телевизионна и онлайн реклама, PR активности, POS материали и семплинги и дегустации.                        ", "date": "2018.10.29", "title": "Монделийз Интернешънъл влиза в бизнеса с дъвки и бонбони на българския пазар  "}
{"url": "http://www.cross.bg/sofiya-posoka-dvizhenieto-1587537.html", "text": "/КРОСС/ Към 11.30 часа днес е постъпил сигнал за самозапалил се в движение микробус. На място незабавно са насочени екипи на ГДПБЗН, които са потушили огъня. При инцидента няма пострадали. За почистване на платното в посока София, при 65 км на автомагистралата, движението временно е ограничено. Трафикът се отбива при пътен възел Джурово, а връщането на магистралата става при виадукт „Разлив“.", "date": "2018.10.29", "title": "Микробук се запали и ограничи на движението по автомагистрала „Хемус“ – посока София"}
{"url": "http://www.cross.bg/borisov-svyat-boiiko-1587531.html", "text": "/КРОСС/ Не става дума само за инфраструктура, за газ и петрол, на първо място са ценностите, които всички ние трябва да защитим, за да работим по-спокойно през следващите години. Това заяви премиерът Бойко Борисов в началото на срещата на върха ЕС – Арабски свят в Атина.„ЕС със своите ценности е пример, който арабският свят може да следва – за върховенството на закона, за правата на цените, на децата (особено там, където има войни) за свободите”, посочи министър-председателят.Той отбеляза, че „мигрантската вълна буквално счупи доста държави като политически системи” и затова трябва да помислим „за тези страни, в които гладът, ежедневната прехрана е проблем”. „Балканите, като цяло, и България, в частност, можем с хранителни хъбове да организираме доста в тази посока – на Балканите сме житница, животновъдство и високи технологии”, допълни Бойко Борисов.По отношение на инфраструктурата той посочи, че гръцкият му колега Алексис Ципрас след 2 дни ще е в София и двамата ще обсъждат газовия интерконектор с южната ни съседка, по който може да потече и доставян с кораби втечнен газ.Имаме рядък шанс с разбирателството, което имаме – приличаме си с Гърция, не водим политика срещу трети страни, отбеляза премиерът и подчерта, че „сме били, сме и ще бъде завинаги най-близки приятели”.", "date": "2018.10.29", "title": "Борисов за отношенията с арабския свят: Не е само нефт и газ, има и ценности"}
{"url": "http://www.cross.bg/septemvri-grazhdani-drygi-1587538.html", "text": "/КРОСС/ Пътуванията на български граждани в чужбина през септември 2018 г. са 633.4 хил., или с 11.0% над регистрираните през септември 2017 година, сочат данни на НСИ.Увеличение на пътуванията на български граждани в сравнение със същия месец на предходната година е отчетено към: Турция - с 31.9%, Румъния - с 14.8%, Сърбия - с 12.8%, Германия - с 6.9%, Гърция - с 5.9%, бившата югославска република Македония - с 2.4%, и други. Същевременно намаляват пътуванията на български граждани към: Унгария - с 8.7%, Португалия - със 7.6%, Кипър - с 2.2%, Украйна - с 1.9%, и други.В сравнение със септември 2017 г. e регистрирано увеличение при всички наблюдавани цели: с цел почивка и екскурзия - с 13.4%, със служебна цел - с 11.1%, и с други цели - с 9.1%.Най-голям относителен дял от общия брой пътувания на български граждани в чужбина през септември 2018 г. формират пътуванията с други цели (гостуване, обучение, посещение на културни и спортни мероприятия) - 44.5%, следвани от пътуванията с цел почивка и екскурзия - 34.9%, и пътуванията със служебна цел - 20.6%.През септември 2018 г. най-голям брой пътувания на български граждани са осъществени към: Гърция - 156.2 хил., Турция - 152.6 хил., Сърбия - 47.4 хил., Румъния – 45.5 хил., Германия - 41.4 хил., бившата югославска република Македония - 33.4 хил., Австрия – 19.9 хил., Обединеното кралство - 16.5 хил., Италия - 15.9 хил., Франция - 14.6 хиляди.През септември 2018 г. посещенията на чужденци в България са 1 324.2 хил., или с 4.2% повече в сравнение със септември 2017 година. Регистрирано е увеличение при пътуванията с други цели (вкл. гостувания и транзитни преминавания) - с 6.6%, и с цел почивка и екскурзия - с 5.8%, докато тези със служебна цел намаляват с 6.2%. Транзитните преминавания през страната са 25.7% (340.0 хил.) от всички посещения на чужденци в България.От общия брой чужденци, посетили България през септември 2018 г., делът на гражданите от Европейския съюз е 62.9%, или с 3.1% повече в сравнение със същия месец на предходната година. Увеличават се посещенията на граждани от Обединеното кралство - с19.7%, Полша - със 17.8%, Франция - с 14.6%, Италия - с 3.9%, Румъния - с 3.2%, Германия – с 2.7%, Австрия - с 2.4%, и други. Същевременно намаляват посещенията на граждани отЧешката република - с 20.7%, Белгия - с 10.9%, Гърция - с 2.6%, и други. Увеличават се и посещенията на граждани от групата „Други европейски страни“ - с 4.1%, като най-голям е ръстът на посещенията на граждани от Украйна - с 32.5%.През септември 2018 г. преобладава делът на посещенията с цел почивка и екскурзия - 46.6%, следвани от посещенията с други цели - 39.2%, и със служебна цел - 14.2%.Най-много посещения в България през септември 2018 г. са реализирали гражданите от: Германия - 184.0 хил., Румъния - 163.1 хил., Турция - 157.6 хил., Гърция - 97.0 хил., Полша - 71.5 хил., Сърбия - 58.0 хил., Обединеното кралство - 53.9 хил., Украйна - 49.7 хил., Руската федерация - 47.1 хил., Франция - 45.9 хиляди.", "date": "2018.10.29", "title": "НСИ: Пътуванията на българи в чужбина нарастват с 11% през септември"}
{"url": "http://www.cross.bg/zhivot-ymbal-momiche-1587535.html", "text": "/КРОСС/ 22-годишно момиче живее четвърти живот благодарение на лекари от УМБАЛ Бургас Лекари от УМБАЛ Бургас дадоха шанс за живот на 22-годишно момиче, като се съгласиха да я оперират – нещо, което други болници отказват да направят, макар че операцията е повече от наложителна. Причината е, че момичето е с множество заболявания и се изисква кураж, професионализъм и синхрон на различни специалности, за да бъде доведен случаят до успешен край. „Благодарна съм на лекарите от УМБАЛ Бургас, че подариха шанс за живот на дъщеря ми. Самият факт, че се съгласиха да я оперират, е чудо за нашето семейство“, обясни майката – Зоя Рашева. Дъщеря й Чанита Рашева от бебе е с бъбречна недостатъчност, а в последните години е на хемодиализа няколко пъти в седмицата. Хемодиализата се провежда в бургаската болница и в отделението, ръководено от д-р Петя Купенова, прекрасно познават младата пациентка. Освен бъбречната недостатъчност, Чанита има и редица други заболявания и силно увредено здраве. Претърпяла е сърдечни операции – сменени са двете клапи на сърцето, два пъти е изпадала в клинична смърт. Операцията се е налага заради голямо образувание на меките тъкани около тазобедрената става. Момичето го усеща като растяща и болезнена бучка на дясното бедро, която й пречи да ходи. В последните месеци тя не може да направи и няколко крачки. Консултацията с ортопедите д-р Иван Зайков и д-р Стоян Христов показва, че образуванието трябва да се махне, за да се възстановят движенията. Рискът от операцията обаче е огромен. Единият рисков фактор е оперираното сърце, което налага антикоагулантна терапия. Тази терапия възпрепятства съсирването на кръвта, а при операцията е нужно точно обратното – да се спомогне съсирването, за да се намали кръвозагубата. На пръв поглед двете дейности изглеждат несъвместими. Третият фактор е хемодиализата – преливането на течности, което способства възстановяването, в нейния случай е противопоказано, обясни началникът на Отделението по реанимация д-р Антон Григоров, който заедно със своя колега д-р Светлин Харалампиев приема предизвикателството. Операцията е извършена от д-р Иван Зайков и д-р Стоян Христов от Отделението по ортопедия. „Отстранихме образувание с размери 23 на 10 см. Много искахме да помогнем на това момиче и се радвам, че успяхме“, коментира д-р Христов.  Сега Чанита се възстановява, а майка й е благодарна за новия шанс за живот, който детето й получава. „За нея това е четвърти живот. Благодарна съм на всички лекари и искам това да се знае не заради мен и детето, а защото те го заслужават“, казва майката. Заслуга за добрия край имат лекарите в трите отделения – ортопедия, хемодиализа, реанимация, както и операционният блок. ", "date": "2018.10.29", "title": "22-годишно момиче живее четвърти живот благодарение на лекари от УМБАЛ Бургас"}
{"url": "http://www.cross.bg/slyzhiteli-administratziya-avtomobilna-1587532.html", "text": "/КРОСС/ В проверката са се включили служители на Агенция „Митници“ и на Изпълнителната агенция „Автомобилна администрация“Действията, осъществени от служители на „Икономическа полиция“ в ГДНП, стартирали след като засекли, че зад столичен магазин 55-годишен налива гориво с бензинов пистолет от един товарен автомобил в друг. При проверката станало ясно, че в багажника на товарната кола е монтиран резервоар с вместимост над 1000 литра и прибори за точене. Обектът бил запазен до пристигане на служители на Агенция „Митници“ и на Изпълнителната агенция „Автомобилна администрация“, пред които мъжът не е представил необходимите документи за търговия с горива и превоз на опасни товари. В хода на разследването било установено, че товарният автомобил е на фирма, собственост на 31-годишен мъж, а 55-годишният  бил нает на работа от преди  ден, без трудов договор. От монтирания резервоар, зареден с дизелово гориво, са били захранени още няколко коли, като  клиентите плащали по-късно лично на собственика на фирмата.На място служители на  Централното митническо управление са иззели течността от монтирания резервоар. Съставени са протокол за извършената проверка и акт за констатираните нарушения.Служителите на Изпълнителна агенция „Автомобилна администрация“ на място са съставили два акта – за превозван опасен товар от пътно превозно средство, без да е обозначено и снабдено със съответните противопожарни средства, както и за това, че  водачът не е имал нужната правоспособност да извършва подобен превоз.", "date": "2018.10.29", "title": "Служители на ГДНП предотвратиха случай на незаконна продажба на гориво"}
{"url": "http://www.cross.bg/bulgariya-rymuniya-viena-1587534.html", "text": "/КРОСС/ Тристранната срещата на президентите на Австрия, България и Румъния  - Александър Ван дер Белен, Румен Радев и Клаус Йоханис, планирана за 30 октомври т.г. във Виена, се отлага поради внезапно възникнали непредвидени обстоятелства и ще се проведе на по-късен етап.", "date": "2018.10.29", "title": "Отлага се тристранната среща на президентите на Австрия, България и Румъния във Виена"}
{"url": "http://www.cross.bg/sledvashtite-mesetza-predpriyatiyata-1587539.html", "text": "/КРОСС/ Спадът се  дължи на по-неблагоприятната конюнктура основни отрасли на българската икономика - промишленост, търговия на дребно и сектора на услугите.Съставният показател „бизнес климат в промишлеността“ намалява с 2.4 пункта главно поради понижените очаквания на промишлените предприемачи за бизнес състоянието на предприятията през следващите шест месеца. Същевременно настоящата производствена активност се оценява като леко намалена, докато прогнозите за дейността през следващите три месеца са по-благоприятни.През октомври средното натоварване на мощностите е с 1.5 пункта над нивото си от юли и достига 77.5%.Несигурната икономическа среда и недостигът на работна сила остават основните пречки за дейността, посочени съответно от 40.2 и 35.9% от предприятията.По отношение на продажните цени в промишлеността по-голяма част от мениджърите предвиждат запазване на тяхното равнище през следващите три месеца.През октомври съставният показател „бизнес климат в строителството“ нараства с 2.6 пункта в резултат на подобрените оценки на строителните предприемачи за настоящото бизнес състояние на предприятията. По тяхно мнение настоящата строителна активност остава на равнището си от предходния месец, но прогнозите им за следващите три месеца са по-неблагоприятни.Осигуреността на производството с поръчки през октомври се запазва и се оценява на 5.3 месеца. Очакванията на строителните предприемачи по отношение на новите поръчки през следващите шест месеца обаче са песимистични.Основните фактори, затрудняващи бизнеса, продължават да бъдат свързани с недостига на работна сила, несигурната икономическа среда и конкуренцията в бранша.Относно продажните цени в строителството преобладаващите очаквания на мениджърите са те да останат без промяна през следващите три месеца.Съставният показател „бизнес климат в търговията на дребно“ се понижава с 2.5 пункта (фиг. 10 от приложението), което се дължи на по-резервираните очаквания на търговците на дребно за бизнес състоянието на предприятията през следващите шест месеца. Същевременно прогнозите им относно обема на продажбите и поръчките към доставчиците през следващите три месеца са по-благоприятни.Най-сериозното затруднение за бизнеса остава конкуренцията в бранша, следвана от недостатъчното търсене и несигурната икономическа среда, като през последния месец се наблюдава засилване на негативното влияние и на трите фактора.По отношение на продажните цени търговците предвиждат известно повишение през следващите три месеца.През октомври съставният показател „бизнес климат в сектора на услугите“ намалява с 4.5 пункта в резултат на по-неблагоприятните оценки и очаквания на мениджърите за бизнес състоянието на предприятията. По отношение на настоящото и очакваното търсене на услуги мненията им са също по-резервирани.Основните проблеми за дейността на предприятията продължават да бъдат свързани с конкуренцията в бранша и несигурната икономическа среда.Очакванията на мениджърите са продажните цени в сектора на услугите да останат без промяна през следващите три месеца.", "date": "2018.10.29", "title": "НСИ: Цените скачат, условията за бизнес се влошават"}
{"url": "http://www.cross.bg/fotografii-konkyrs-godini-1587530.html", "text": "/КРОСС/ Националният железопътен превозвач обяви избраните 13 фотографии от конкурса „130 години пътуваме заедно”, в който любители на железопътния транспорт в България участваха със свои авторски произведения. Фотографският конкурс е посветен на 130-ата годишнина от създаването на Българските Държавни Железници.Конкурсът премина при изключително голям интерес, като в него се включиха 99 участници с общо изпратени 183 фотографии.Избраните 13 фотографии ще бъдат включени в илюстративен многолистов календар на БДЖ за 2019 г., а една от тях ще бъде изобразена и на корицата на годишния пътеводител на националния железопътен превозвач.Избраните фотографии можете да видите качени на сайта на БДЖ на следния линк: Благодарим на всички, които проявиха интерес към участие във фотографския конкурс \"130 години пътуваме заедно\". ", "date": "2018.10.29", "title": "Избрани са печелившите участници в любителския фотографски конкурс на БДЖ „130 години пътуваме заедно”"}
{"url": "http://www.cross.bg/koraba-moryak-varna-1587519.html", "text": "/КРОСС/ Член на екипажа на кораба \"Българка\" загина при ремонт на плавателния съд във Варна. Инцидентът е станал в неделя сутринта, съобщава Нова.Пострадал е и още един моряк, който е настанен във Военноморската болница във Варна. Той е с тежки изгаряния. Плавателният съд е бил под малтийски флаг до 19 октомври, когато е излязъл  в ремонт. заяви окръжният прокурор на Варна Радослав Лазаров. Той допълни, че, за момента, не е направен оглед на местопроизшествието, тъй като това би било твърде опасно за лицата, които биха го извършили., каза още прокурорът.Той допълни, че раненият моряк все още не е разпитан заради здравословното му състояние. По случая е образувано досъдебно производство.През тази година имаше и друг случай на загинал моряк. Плавателният съд отново е бил собственост на Български морски флот. На  борда на кораба “Героите на Севастопол“ един моряк загина в каютата си заради пожар.", "date": "2018.10.29", "title": "Моряк загина при ремонт на кораба “Българка“"}
{"url": "http://www.cross.bg/energo-pro-godina-ofisi-1587525.html", "text": "/КРОСС/ ЕНЕРГО-ПРО проведе последния за 2018 година етап от кампанията за изнесени офиси, в рамките на който специалисти обслужване на клиенти посетиха 10 малки населени места във Варненско. Така общият брой организирани приемни за годината достигна 81, обхващащи всички области на територията, обслужвана от ЕНЕРГО-ПРО.По време на изнесените офиси ЕНЕРГО-ПРО дава възможност на своите клиенти в малки населени места на територията на Североизточна България да се възползват от услуги, които изискват посещение на клиентски център на дружеството. В организираните през 2018 година приемни клиентите най-често се възползваха от възможността да сменят титуляр по партида за електрическа енергия, както и да актуализират своите данни за контакт.За успешното протичане на изнесените офиси през тази година бяха ангажирани два екипа от специалисти на ЕНЕРГО-ПРО, които в рамките на общо 9 седмици посрещнаха и обслужиха близо 2 000 клиента. Всички посетители оцениха положително предоставената им възможност от страна на дружеството да бъдат консултирани по различни въпроси, свързани с потреблението на електроенергия, без да се налага да пътуват до съответния областен център. Срещите с клиентите се осъществиха в сътрудничество с местната администрация, която предостави подходящо и удобно за жителите на съответното населено място помещение.ЕНЕРГО-ПРО получи множество покани за нови срещи по проекта за изнесени офиси както от клиентите, така и от общинските и кметски администрации. ", "date": "2018.10.29", "title": "Специалистите на ЕНЕРГО-ПРО посрещнаха близо 2000 клиента в изнесени офиси през 2018 година"}
{"url": "http://www.cross.bg/peterbyrg-sankt-grypa-1587521.html", "text": "/КРОСС/ Десетки хора бяха задържани вчера по време на неразрешени от руските власти протести в Москва и Санкт Петербург. Повод за протестите е арестуването на група младежи по обвинение в създаването на екстремистка организация в интернет, съобщава БНР.В Москва протестиращите се събраха на Любянския площад пред сградата на Федералната служба за сигурност. През март 10 младежи бяха арестувани и обвинени в екстремизъм заради създадена от тях група в социалната мрежа „Телеграм“ и поставената цел “да върнат на Русия предишното й величие“. Адвокатите им твърдят, че става дума за провокация на спецслужбите.В продължилата три часа протестна акция се включиха родителите на задържаните и много млади хора. Тя премина като цяло мирно, но по-късно на улица „Тверская“ бяха арестувани 15 души. В Санкт Петербург полицията задържа 40 човека.", "date": "2018.10.29", "title": "Десетки задържани по време на неразрешени протести в Русия"}
{"url": "http://www.cross.bg/tzeremoniyata-letishte-borisov-1587522.html", "text": "/КРОСС/ Третото летище в Истанбул ще бъде открито днес, на националния празник на страната - 95-ата годишнина от основаването на Турската република. Гост на церемонията ще бъде и българският премиер Бойко Борисов, съобщава БНР.Летището е едно от най-големите в света и стойността му до момента е над 6 млрд. евро. Днес ще бъдат открити две писти от първата фаза на проекта. Началото на строителството беше поставено през 2014 г.  Аерогарата ще бъде с капацитет от 90 млн. пътници годишно до 2023 г. При достигане на този пътникопоток, ще започне подготовката за пускане на втората фаза на аеропорта.Новото летище ще може да приема и изпраща най-големите в света самолети \"Боинг\" и \"Еърбъс\". От компанията-оператор съобщиха, че при строителството са прилагани най-нови \"зелени\" технологии и летището ще спестява електричество и вода.На церемонията по откриването се очаква президентът Ердоган да съобщи името на новия аеропорт. Присъствието си са потвърдили държавните глави на 8 страни. Премиерът Бойко Борисов ще бъде единственият премиер на страна-членка от Европейския съюз, който ще уважи церемонията.", "date": "2018.10.29", "title": "Бойко Борисов ще присъства на откриването на новото летище в Истанбул"}
{"url": "http://www.cross.bg/stadiona-lestur-vklyuchitelno-1587523.html", "text": "/КРОСС/ Петима души, включително тайландският милиардер, собственик на английския футболен клуб \"Лестър\", Вишай Сривадханапрабха, са загинали в събота вечерта при катастрофа на пътнически вертолет близо до стадиона \"Кинг Пауър\", съобщи в неделя британският таблоид \"Сън\".По информация на изданието всички на борда на вертолета, включително двамата пилота, са загинали. По думите на очевидци, вертолетът, излетял от терена на стадиона, час след края на поредната футболна среща между \"Лестър\" и \"Уест Хем\", но почти веднага е загубил височина и се е разбил на служебния паркинг на около 200 м от стадиона. Машината е избухнала в пламъци, които са били потушени от пристигналите огнеборци за около 20 минути.", "date": "2018.10.29", "title": "Собственикът на английския „Лестър“ е загинал при катастрофа с вертолет"}
{"url": "http://www.cross.bg/momenta-nevrustni-baba-1587526.html", "text": "/КРОСС/ Огромен пожар погълна две къщи и навес от трета в хисарското село Старо Железаре. Огнената стихия по чудо не взе жертви, но остави без дом две възрастни жени и самотна майка с две невръстни деца. Те са ученици, а сега дори нямат дрехи за училище, съобщава НОВА.Семейство Главчеви няма да забрави нощта на Димитровден. Тогава Гергана с двете си невръстни деца на 9 и 11 години празнували именния ден на баба им. 76-годишната жена живее заедно с тях. Четиримата по чудо успяват да се спасят живи. Пламъците поглъщат двуетажната им къща и в следващия миг виждат как всичко, което са притежавали някога, изчезва пред очите им. Остават само с дрехите на гърба си. разказа Милена.Пламъците обаче бързо обгръщат цялата къща. Покривът е унщожен напълно. А в стаите не е останало нищо. Изгарят дрехите и учебниците на двете момчета. На помощ на бедстващото семейство веднага се притекли приятели и съседи, които им донесли дрехи и храна. В момента са приютени при роднини. Огънят изпепелил и съседната къща на 85-годишната баба Въла. Всичко в дома й е на пепел. Дори пенсията й е изгоряла. Мъжете от улицата сами се опитали да гасят, докато пристигнат пожарникарите от Хисаря. Според потърпевшите пожарът избухнал от навес на техен съсед. Огънят верижно обхванал къщите една след  друга. Предполага се, че причината за стихията е късо съединение. Чули обаче и взрив на газова бутилка от навеса. Собственикът отказа коментар. Майката с двете невръстни деца до края на седмицата  ще бъде настанена в общинско жилище в Хисаря. В него обаче ще може да остане до 2-години, съобщи за NOVA кметът на общината Пенка Дойкова. Къщата й е непригодна за живеене и трябва да се събори до основи.  допълни Милена.Затова хората в селото, а и в социалните мрежи започнаха кампания, за да помогнат на пострадалото семейство.", "date": "2018.10.29", "title": "Пожар в Старо Железаре остави без дом две семейства"}
{"url": "http://www.cross.bg/godina-krediti-kolektorskite-1587524.html", "text": "/КРОСС/ Некоректните платци у нас се увеличиха до 54%, съобщават от Асоциация за защита на потребителите (АЗП), позовавайки се на анализ на Асоциацията на колекторските агенции в България за първата половина на тази година, съобщава news.bg.Процентът на българските потребители, които не са успели да си върнат кредитите към банките навреме през миналата година, е бил 48 на сто.В същото време се отчита бум на търсенето на заеми заради намаляването на лихвите по кредитите, показват данни на БНБ. През септември тази година ипотечните заеми за първи път са надхвърлили 10 милиарда лева и достигат рекордната сума от 10.2 милиарда лева. На годишна база ръстът на ипотечните кредити е с внушителните 9.9%. Потребителските кредити растат още по-бързо. Те вече са 8.9 милиарда лева, което е увеличение от над 15% спрямо септември 2017 г.На второ място по брой на закъсалите длъжници са потребителите на услуги на небанковите кредитиращи институции, които най-често отпускат т.нар. бързи кредити. Все пак при тях се отчита известен спад - ако до миналата година това са били 20% от длъжниците, сега те вече са \"само\" 18%.Средният размер на необслужваните задължения, търсени от колекторските фирми, е 1162 лв., преди година е бил 728 лв. Това означава, че хората не планират добре разходите си и затова понякога забравят или пропускат някои вноски. Интересен момент е, отбелязват от асоциацията, че най-бързо расте броят на хората, които задлъжняват заради различни телекомуникационни продукти - телефони, таблети и др. Техният брой сред исканията за просрочени задължения е скочил 2.5 пъти - до 15% на фона на 6% година по-рано.От асоциацията призовават хората да внимават с вземането на кредити, защото могат да попаднат в ръцете на колекторските фирми, които упражняват системен тормоз над българските граждани при събирането на дългове.Това са новите рекетьори и мутри в България, предупреждават от организацията.Напомня се, че основен инструмент на действие на колекторските фирми е подвеждането на гражданите за техните права, включително по отношение на давността на дълговете. Често потребителите биват подмамени от колекторите да погасяват дългове с изтекла давност, на разсрочено плащане при това \"уж\" с отстъпки.", "date": "2018.10.29", "title": "Некоректните платци у нас се увеличиха до 54%"}
{"url": "http://www.cross.bg/orkestur-kristalna-dyhov-1587528.html", "text": "/КРОСС/ Бургаският духов оркестър е номиниран за наградата Кристална Лира в категория \"Духов оркестър\". Престижното отличие се присъжда от Съюза на българските музикални и танцови дейци. Тази година бургазлии се изправят срещу друга достойна номинация – на духовия оркестър към двореца на културата в Перник.Компетентно жури от професионалисти в музиката ще определи едната награда в категорията, а другата е на публиката и за нея може да гласува всеки. Това става с обаждане на телефонен номер *7576, като се следват инструкциите на оператора. Срокът за гласуване е до 12 ч. на 30.10.18 г., вторник.Номинацията на Бургаския духов оркестър е за Коледния концерт в Културен дом на нефтохимика на 8 декември 2017 г., за Коледния концерт в Експоцентър \"Флора\" на 14 декември 2017 г., за цикъла от 18 концерта в периода 26 юни - 31 август 2018 г. на открити сцени \"Охлюва\", пред Летния театър, Община Бургас и Експоцентър \"Флора\" и за участието във Фестивала \"Джаз в Бургас\" през юли и август 2018 г.Ето и номинациите във всички категории на тазгодишния конкурс Кристална лира: ", "date": "2018.10.29", "title": "Подкрепете номинацията на Бургаския духов оркестър за наградата Кристална лир"}
{"url": "http://www.cross.bg/starozagorskiya-svoboda-bogoroditza-1587527.html", "text": "/КРОСС/ Министърът на правосъдието Цецка Цачева ще присъства на официалното освещаване на параклис „Света Богородица - Благовещение“ в затвора-Стара Загора.Църковният ритуал, който ще бъде извършен от Старозагорския митрополит Киприан, започва в 11.00 ч. на 30 октомври 2018 г. /вторник/.Това е петият храм към затвора и общежитията към него и първият в системата на изпълнение на наказанията, който е предназначен основно за близките на лишените от свобода, идващи на свиждане. Параклиси са изградени в корпуса и в двете затворнически общежития, а в двора на Старозагорския затвор се намира най-големият църковен храм в местата за лишаване от свобода. Параклис „Света Богородица - Благовещение“ е изграден изцяло от дарения и с безвъзмездния труд на лишени от свобода. На събитието са поканени още главният директор на Главна дирекция „Изпълнение на наказанията“ гл. комисар Васил Миладинов, началници на затвори от страната, областният управител на Стара Загора, кметът на Общината, представители на съдебната власт.  ", "date": "2018.10.29", "title": "Министър Цачева ще присъства на ритуал по освещаване на новия параклис в Старозагорския затвор"}
{"url": "http://www.cross.bg/mate-bateriya-baterii-1587529.html", "text": "/КРОСС/ Малка е, но внесе огромна промяна в развитието на цивилизацията ни. Без нея нямаше да ги има дигиталните медии, мобилните телефони и дори повечето играчки. Коя е тя? Батерията, разбира се! Първите батерии са имали доста кратък живот (максимум 1 час), но сега, след 200 години развитие, малки по размер батерии могат да осигурят функционирането на един смартфон в продължение на 24 часа интензивна работа и което е по-важното – могат да бъдат презареждани отново и отново. Благодарение на батериите можем да комуникираме, да получаваме информация от всички възможни новинарски потоци, както и да се забавляваме непрестанно. Батерията е устройство, което произвежда електричество чрез химичните процеси, осъществяващи се между веществата, които се съдържат в нея. Формите и оперативните принципи варират при различните типове батерии. Някои батерии могат да бъдат презареждани (като тези на мобилните телефони, лаптопите и таблетите), докато други не подлежат на повторно зареждане (напр. батериите за часовници).През 1800 г. италианецът Алесандро Волта изобретява първата батерия във вида, в който я познаваме днес. Тя е изградена от двойки медни и цинкови дискове, подредени едни върху други и разделени от парчета плат или картон, напоени със саламура. Концепцията на Волта обаче имала своите технически недостатъци, като един от тях бил причинен от теглото на дисковете и прекомерното притискане на плата. Това водело до безконтролно изтичане на електролити и появата на късо съединение. Уилям Крукшанк решил този проблем като поставил елементите в кутия вместо да ги трупа един върху друг. По този начин бил решен проблемът с краткия жизнен цикъл на батериите, който хвърлял сянка върху концепцията на Волта. В чест на италианеца измервателната единица за силата на електрическия заряд била наречена Волт (V). Това поставя началото на един наистина изумителен технологичен прогрес, без който е трудно да си представим живота днес. А кои са най-впечатляващите резултати от него?Първият телефон е изобретен през 19. век от Александър Бел. Малко са изобретенията, които да оказвали такова огромно влияние не само върху ежедневието ни, но и върху развитието на технологиите в исторически план. Благодарение на него можем да работим и общуваме с близките си много по-бързо и лесно, отколкото вероятно дори самият Бел си е представял, че е възможно. И преди можехме да разговаряме от домовете и офисите си, но хората искаха повече – телефон, който да могат да използват навсякъде и по всяко време. Водени от този стремеж още през 40-те и 50-те години на 20. век шведски учени създават първите прототипи на клетъчните телефони – куфари с тегло от около 40 килограма и струващи почти колкото една кола! Изненадващо или не, новото изобретение бързо става много популярно. Това поставя началото на концепцията за телефон без кабел и с презаредима батерия. 20 години по-късно клетъчните телефони вече били с размерите на тухла и тегло от 800 грама. Съвременните смартфони съчетават в себе си функциите на класически телефон, камера, GPS навигация, компютър с достъп до интернет и диктофон, като всичко това е вместено в джобен размер устройство. Но дори толкова развити устройства са безполезни, ако нямат електричество, с което да функционират. А с колкото повече функции разполагат смартфоните, толкова по-бързо се изтощават техните батерии. За щастие в днешно време има много мощни и компактни смартфони с издръжливи батерии. Най-яркият пример за тази положителна тенденция е новия Huawei Mate 20. По-големите и по-мощни батерии не изискват непременно по-големи и тежки корпуси на смартфоните. Устройствата от серията Mate 20 имат батерия с капацитет от 4200 mAh в сравнение с 4000 mAh при серията P20. Съчетавайки издръжливата батерия с мощните хардуер и софтуер новият Mate 20 може да издържи на цяло денонощие интензивна употреба без да има нужда от зареждане. Новите Mate 20 Pro и Porsche Design Mate 20 RS притежават новата “SuperCharge” технология със заряд от 40 W, при която батерията се зарежда от 0 до 70% за около 30 минути. Двата модела поддържат и 15-волтово безжично зареждане, което е най-бързото на пазара в момента. Huawei Mate 20 и Mate 20 X идват в комплект и с 22,5-волтов адаптер, който повишава скоростта и ефикасността на зареждането.Иновациите обаче не спират дотук. Mate 20 Pro и Mate 20 RS могат да зареждат други устройства благодарение на първата по рода си технология на пазара за смартфони. Телефоните наистина са изминали доста дълъг път за последните 200 години.Едно от най-сериозните технологични предизвикателства пред човечеството през 21. век ще бъде изобретяването на батерия, която да може да функционира дни наред без нужда от презареждане. Това е иновация, по която екипи от експерти вече работят усилено. Едва ли дори самият Алесандро Волта си е представял, че неговото откритие ще промени начина на живот на човечеството по такъв фундаментален начин.", "date": "2018.10.29", "title": "Huawei разкрива тайните на новата си батерия"}
{"url": "http://www.cross.bg/maiikite-simeonov-poreden-1587517.html", "text": "/КРОСС/ 8-ми пореден ден на протести срещу вицепремиера Валери Симеонов.  Майките отново се събират пред Министерския съвет от 17:30, за да поискат оставката на Симеонов. Въпреки извинението му и приемането на първо четене  на законопроектите, за които майките настояваха, исканията им остават.", "date": "2018.10.29", "title": "Осми пореден ден на протест на майките на деца с увреждания"}
{"url": "http://www.cross.bg/zaharieva-tazi-informatziya-1587520.html", "text": "/КРОСС/ Външният министър Екатерина Захариева зави в предаването „Тази сутрин”, че няма информация за българи, които да са пътували с катастрофиралия индонезийски самолет.„Голяма трагедия, няма оцелели от тази катастрофа, веднага се е активизирала Спешната помощ на европейската служба и на нашето посолство. Нито имаме данни за загинали българи, нито имаме позвънявания от близки, които не знаят къде са техните роднини. По моя информация самолетът е нов – на 3 месеца, в момента се уточняват причините за тази катастрофа”, каза Захариева.Захариева коментира, че голямата коалиция страда от проблемите в малката, а вицепремиерът Валери Симеонов е трябвало да се извини веднага, а не след разговор с министър-председателя Бойко Борисов.„Доста хора се почувстваха обидени, надявам се извинението му да е било искрено. Той обясни какво е имал предвид. Този закон се писа и се прие под голямо напрежение, има много добри неща в него. Средствата са важни, но много по-важно е отношението и създаването на възможност, тези деца да бъдат пълноценни”, каза външният министър.„Управлението не е в турбуленция, има напрежение в малката коалиция, надявам се, че колегите работят за изчистване на тези недоразумения. Цифрите говорят сами – в коалиционното споразумение бяхме заложили в края на мандата БВП да стигне 110 млрд. лв, а той тази година е 108 млрд. лв., за догодина прогнозата е 116 млрд. лв., същите са данните за безработицата и ръста на икономиката”, допълни още Захариева.По думите на Захариева Бюджет 2019 не е разточителен, а балансиран и това го доказва дефицитът.„Нормално е бизнесът да изказва определени недоволства от Бюджет 2019. Най-големият проблем е липсата на работна ръка. За това трябва да работим заедно. Мерките включват обучение и квалификация на безработни, наемане на чужди работници. Много наши съграждани изявяват желание да се върнат в България, но искат информация. Това са аспектите, върху които трябва да работим с бизнеса\", посочи Захариева. „Всички искахме нашите правоохранителни органи да си вършат работата. Сега, когато започнаха проверки, започваме да говорим и питаме защо се правят сега тези акции. В системата работят много образовани хора и не мисля, че срещу някой ще бъде повдигнато обвинение, след изтичането на срока на давност”, коментира вицепремиерът последните акции на прокуратурата срещу семейство Баневи и повдигането на обвинение на Иво Прокопиев за пране на пари.", "date": "2018.10.29", "title": "Екатерина Захариева: Голямата коалиция страда от проблемите в малката"}
{"url": "http://www.cross.bg/ochakva-se-obvinenie-za-piyaniya-shofyor-ot-turnak-1587518.html", "text": "/КРОСС/ Очаква се днес да бъде повдигнато обвинение 59-годишния Веселин Ранков, който в началото на месеца пиян блъсна на улица в Търнак 10-годишно момиче. Въпреки усилията на лекарите в Плевен  Сара Борисова почина. Близките й в няколкото протеста поискаха справедливост. ", "date": "2018.10.29", "title": "Очаква се обвинение за пияния шофьор от Търнак"}
{"url": "http://www.cross.bg/rymen-radev-avstriya-1587513.html", "text": "/КРОСС/ Днес и утре държавният глава Румен Радев ще бъде на работно посещение в Република Австрия по покана на своя австрийски колега федералния президент Александър Ван дер Белен.Във Виена президентите Румен Радев, Александър Ван дер Белен и Клаус Йоханис ще обсъдят на тристранна среща перспективите за задълбочаване на партньорството между България, Австрия и Румъния за развитието на Дунавския регион, както и теми от дневния ред на Европейския съюз, с акцент върху европейската перспектива на страните от Западните Балкани като гаранция за укрепване на сигурността в Европа.Това е втората среща на тримата държавни глави, посветена на развитието на Дунавския регион, след проведената през месец май среща в Русе, която се състоя по инициатива на президента Румен Радев.Във Виена президентът Румен Радев ще срещне и с представители на българската общност в Австрия. В рамките на работното си посещение държавният глава ще бъде придружаван от съпругата си Десислава Радева.", "date": "2018.10.29", "title": "Обсъждат перспективите на Дунавския регион във Виена"}
{"url": "http://www.cross.bg/prokyratyra-bulgarite-agentziyata-1587516.html", "text": "/КРОСС/ Специализираната прокуратура разследва Държавна агенция за българите в чужбина по подозрения в корупция, съобщават от пресцентъра на Прокуратура на Република България.Следователи извършват обиски и разпитват свидетели на три места в страната – София, Кюстендил и Плевен. На адрес в кюстендилското село Драговищица униформени пазят да не се изнесе нищо, докато дойде екип на Специализираната прокуратура.В столицата всички служители се проверяват на входа, за да влязат в сградата.По неофициална информация са задържани 30 души, сред които и шефът на Агенцията Петър Харалампиев. Той поема ръководството на ДАБЧ през май 2017г. От  декември 2014 г. до май 2017 г. беше зам.-областен управител на  София, а преди това – изпълнителен директор и член на Управителния съвет на фондация „Българе“.Разследването е за вземани подкупи, фалшиви документи и длъжности престъпления, съобщава бтв. ", "date": "2018.10.29", "title": "Прокуратурата влезе в Агенцията за българите в чужбина "}
{"url": "http://www.cross.bg/haskovo-naseleni-avtobysen-1587514.html", "text": "/КРОСС/ Хиляди хора от Хасково и околните населени места остават без автобусен превоз. Причината - протест на превозвач заради промяна в транспортната схема, съобщава Нова. От автобусната фирма спират да изпълняват всички маршрути, които включват близо 30 населени места. Те настояват за оставката на кмета на Хасково. В тяхна подкрепа и други фирми ще спрат автобусите си, включително и част от линиите до другите градове в областта. ", "date": "2018.10.29", "title": "Хиляди хора от Хасковско остават без автобусен транспорт"}
{"url": "http://www.cross.bg/gornik-mosta-detzata-1587511.html", "text": "/КРОСС/ Седмица след обявяването на бедствено положение в община Червен бряг заради авариралия мост при село Горник, децата отново тръгнаха на училище. Мостът обаче продължава да е затворен.Представители на общината регулират движението, зам.-кметът Вергиния Василева посочи, че неудобството е за целия град, а 300 деца ежедневно преминават през моста.„Днес за първи път прилагаме транспортната схема, имаме автобуси от едната и другата страна, така че до началото на учебните часове да може да транспортираме децата. Днес успяхме да го направим, имаме леки забележки относно трасето – трябва да изчистим подхода откъм Горник за преминаване по моста, но той ще бъде изчистен до следобяд”, заяви Василева.Неудобството ще продължи до укрепването на моста. Зам.-кметът заяви, че се очаква това да се случи до две седмици.", "date": "2018.10.29", "title": "Край на принудителната ваканция за учениците в село Горник, мостът остава затворен"}
{"url": "http://www.cross.bg/banka-genetichna-kosmosa-1587505.html", "text": "/КРОСС/ Китайската компания \"Шанхай Манвей текнолоджи\" изведе в орбита първата в историята космическа генетична банка DSB-01, предаде ТАСС.Изстрелването е било направено от космодрума Тайюан в северната провинция Шанси с помощта на ракетата-носител \"Чанчжън-4\". Генният материал, получен от осем граждани на КНР, ще се съхранява в космоса в продължение на около 1000 години. Той е поставен в специален контейнер, който е устойчив на космическата радиация.Както отчитат китайските специалисти, един ден Земята може да стане непригодна за живот. След около 400 години нашата планета може да стане жертва на изтощаване на ресурсите и да бъде пренаселена до невъзможност за живеене. Благодарение на изведената в космоса генетична банка ще може да бъде създадена нова човешка цивилизация.В най-скоро време компанията \"Шанхай Манвей текнолоджи\" възнамерява да създаде генна банка с милиони образци. Според плановете на компания този генетичен материал ще бъде изпратен на Марс и на аналогичните на Земята планети.", "date": "2018.10.29", "title": "Китай изведе в орбита първата космическа генетична банка"}
{"url": "http://www.cross.bg/sledvashtata-parlamenta-vliza-1587515.html", "text": "/КРОСС/ Бюджет 2019 влиза в парламента. Очаква се днес Министерският съвет да внесе сметката на държавата за следващата година, след като парите бяха одобрени на извънредно неделно заседание. Според разчетите на кабинета, Минималната заплата става 560 лева, държавните служители ще получават 10 % повече, а учителите 20 на сто.  Пенсиите също се увеличават - от средата на следващата година.Повече пари ще има за образование, здравеопазване и отбрана. Окончателно, бюджет 2019, трябва да бъде одобрен до края на месец ноември. ", "date": "2018.10.29", "title": "Бюджет 2019 влиза в парламента"}
{"url": "http://www.cross.bg/samolet-eur-bila-1587506.html", "text": "/КРОСС/ Пътнически самолет със 188 души на борда се е разбил в Индонезия. „Боинг 737” на индонезийската компания „Лайън еър” е изпълнявал полет от Джакарта за остров Суматра. Изчезнал е от радарите само 13 минути след излитането си. Местни лодкари са го видели да се разбива в морето, съобщава бтв.На борда му е имало 178 пътници, 3 деца и 5-ма души екипаж. Започнала е спасителна операция. Спасителите са намерили отломки от падналата машина - сред тях седалки, спасителни жилетки и мобилни телефони.Самият самолет вероятно е потънал на около 35 метра дълбочина. Машината е била нова и е била в експлоатация от август, а двамата пилоти имат общо 11 000 летателни часа, съобщиха от „Лайън еър”. Причините за катастрофата се изясняват.", "date": "2018.10.29", "title": "Индонезийски самолет катастрофира минути след излитането"}
{"url": "http://www.cross.bg/septemvri-lydogoretz-minyta-1587499.html", "text": "/КРОСС/ \"Лудогорец\" постигна пълен обрат през второто полувреме и победи с 4:1 \"Септември\", с което шампионите си върнаха първото място в генералното класиране на Първа лига. Разградчаните са с актив от 32 точки и водят с една пред \"Левски\", както и три пред третия ЦСКА.\"Септември\" се държеше равностойно на \"Лудогорец\" през първото полувреме и дори стигна до гол в седмата минута, когато Крис Гади подаде в наказателното поле към Асен Чандъров и той изпрати топката във вратата на разградчаните със страхотен шут от воле. Софиянците дори пропуснаха да покачат на 2:0 след половин час игра, след като Александру Бенга не успя да уцели вратата от удобна позиция. \"Лудогорец\" създаде първото си положение в 43-та минута, когато Вандерсон пропусна да се разпише от около 11 метра с шут над напречната греда.С втората си голова ситуация обаче шампионите изравниха. Якуб Швиерчок се появи в игра на почивката на мястото на своя сънародник Яцек Гуралски и само секунди след началото на втората част вкара за 1:1. В следващите минути \"Лудогорец\" натисна \"Септември\", но столичаните стояха организирано в защита и ограничаваха положенията за гол до далечни удари. Един от тях почти влезе във вратата на домакините след шут на Марселиньо в 70-та минута, но топката мина покрай страничната греда.\"Септември\" се пропука в 74-та минута. Натанаел подаде към Клаудиу Кешерю в наказателното поле и той отклони топката в мрежата на Янко Георгиев за 2:1 в полза на шампионите.След втория гол футболистите на \"Септември\" се разконцентрираха тотално и \"Лудогорец\" продължи да вкарва. Точен за 3:1 бе отново Клаудиу Кешерю в 78-та минута, а Вандерсон оформи крайния резултат в 89-та с идентичен гол на този, който вкара на \"Левски\" предния кръг.", "date": "2018.10.29", "title": "\"Лудогорец\" надви \"Септември\" и отново е на върха"}
{"url": "http://www.cross.bg/kongresmen-bolsonaro-braziliya-1587507.html", "text": "/КРОСС/ Крайнодесният конгресмен популист Жаир Болсонаро е новият президент на Бразилия, съобщава Record TV.За Болсонаро са гласували 55,7 на сто от избирателите при преброени 95% от бюлетините от втория тур на президентските избори.Неговият съперник от левицата Фернандо Адад получава 43,3 процента от гласовете.Бившият капитан от армията, който публично е изразявал възхищение към военната диктатура, ще встъпи в длъжност през януари.В предизборната си кампания той се закани да пресече престъпността и корупцията като даде повече правомощия на полицията и облекчи правото за притежание на оръжие сред обикновените бразилци.", "date": "2018.10.29", "title": "Крайнодесен конгресмен е новият президент на Бразилия"}
{"url": "http://www.cross.bg/gryziya-glasovete-izbori-1587500.html", "text": "/КРОСС/ Независимият кандидат Саломе Зурабишвили печели президентските избори в Грузия с 52,3% от гласовете, показват данните от екзит пол проучванията, съобщавт ТАСС и БГНЕС. Тя получи подкрепата на управляващата партия \"Грузинска мечта\". Предварителните данни от вота бяха оповестени в Тбилиси от председателя на парламента Иракли Кобахидзе.Кандидатът на бившата управляваща партия \"Обединено национално движение\", който бе подкрепен от още 10 приятелски политически формации Григол Вашадзе получава 28,1% от гласовете. Бившият говорител на парламента на страната Давид Бакрадзе, номиниран за президент от партията \"Европейска Грузия\" е с 9,2% подкрепа.На президентските избори в Грузия кандидатът се счита за избран, ако получи повече от половината от гласовете на избирателите, участвали във вота. Няма установен праг на избирателна активност. Ако никой от кандидатите не получи необходимия брой гласове, балотажът ще се проведе през ноември (не по-късно от 1 декември), и в него ще участват двамата кандидати, които са получили най-голям брой гласове в първия тур. ", "date": "2018.10.29", "title": "Саломе Зурабишвили печели президентските избори в Грузия"}
{"url": "http://www.cross.bg/sistemite-radioelektronna-borba-1587502.html", "text": "/КРОСС/ Русия планира да разположи най-новите си системи за радиоелектронна борба „Самарканд“ в редица стратегически райони, включително в Калининградска област и на територията на Беларус.Преди два дни руското министерство на отбраната публикува на сайта за държавни поръчки обява за търг, който трябва да определи изпълнител за въвеждането в експлоатация на системите „Самарканд“. Договорът е на стойност 61 милиона рубли или над 820 хиляди евро. Срокът за подаване на заявките е до 12 ноември тази година, а системите трябва да бъдат готови до 10 декември 2019-та. Избраният изпълнител трябва да осигури работата им в 13 военни части в Далечния изток, Мурманска, Нижегородска и Калининградска област, както и в Беларус.Задачата на системите на радиоелектронна борба е защита на собствените комуникации и разстройване на тези на противника.", "date": "2018.10.29", "title": "Русия ще разполага системите за радиоелектронна борба „Самарканд“ в стратегически райони"}
{"url": "http://www.cross.bg/vladaya-remont-sofiya-1587508.html", "text": "/КРОСС/ Започна ремонт на още близо километър от пътя Перник - София при Владая.Става въпрос за трасето от гара „Владая” до разклона за Горно Драгичево. Това налага и промяна на пропускателния режим, като вече няма да има две ленти за движение, съобщава бтв.От днес до 1 ноември, четвъртък трафикът ще се осъществява двупосочно в едно платно и ще се регулира със светофарна уредба.В петък вечерта срещу събота сутринта за няколко часа цялото трасе ще бъде затворено изцяло.", "date": "2018.10.29", "title": "Промяна на пропускателния режим по пътя Перник – София през Владая заради ремонт"}
{"url": "http://www.cross.bg/leko-vaz-hilyadi-1587504.html", "text": "/КРОСС/ Автомобил ВАЗ-2102 от 1985 година е обявен за продажба в американския курортен град Маями. \"Жигули\" двойка е голяма рядкост в САЩ, затова логично цената на колата е доста висока - $ 8 хиляди. Колата е реставрирана, но и леко модифицирана.Това обаче не е обикновен ВАЗ-2102, макар че салонът е непроменен и автомобилът продължава да си е с 1.2-литров двигател с мощност 62 к.с., съчетан с 4-степенна ръчна скоростна кутия. Колата е реставрирана, но и леко модифицирана. Неговите арки на колелата са разширени, за да поберат 16-цоловите колела, а хромираните части са боядисани в матово черно.ВАЗ-2102 също така е леко занижен, но като че ли най-оригиналният му детайл е подвижният мек покрив Webasto. Очевидно, такова е било решението за това как колата без климатик да се приспособи към горещия климат на Флорида. ", "date": "2018.10.29", "title": "Ето как се продава Жигули за 8 хиляди долара!"}
{"url": "http://www.cross.bg/vasil-mihaiilov-transplantatzii-1587510.html", "text": "/КРОСС/ В България честотата на донорството все още под средната за Европа, обясни доц. Васил Михайлов в предаването „Тази сутрин” по bTV.Трябва да се засилят регулаторните функции на Агенцията по трансплантации и тя да може да осъществява контрол на всички пациенти с мозъчна смърт и да се търсят активно донори, посочи и доц. Ивелин Такоров.Доц. Ивелин Такоров и доц. Васил Михайлов са част от екипа по трансплантология към ВМА. Повече от 10 години след първата чернодробна трансплантация в клиниката, те успяха да докажат, че подобен тип операции не са в сферата на научната фантастика.Темата с трансплантации стана болезнено актуална след няколко смъртни случая на хора – които починаха, чакайки белодробна трансплантация. Сега се говори за екипи, които ще се обучават не само в операцията, но и в поддържането на живото на пациента.В последните години всички донори са от центровете във Велико Търново, Варна и Бургас.„Влизането в Евро Трансплант няма да реши проблема с донорството. Тази организация е създадена за да могат да си колаборират трансплантационните центрове и ако няма подходящ реципиент в дадената страна, този орган да не се похабява, а да може да бъде трансплантиран на друго място. На всякъде броят на чакащите е много по-голям от броя на донорите. Един донор може да спаси повече от един човешки живот”, заяви още доц. Васил Михайлов.", "date": "2018.10.29", "title": "Експерти: Донорството у нас е под средното за Европа"}
{"url": "http://www.cross.bg/gmail-yslygata-godini-1587503.html", "text": "/КРОСС/ Броят на активните потребители на електронната поща Gmail достигна 1,5 милиарда в световен мащаб и продължава да нараства, съобщи Google в официалната страница на приложението в Twitter.Половин милиард или около 33% от потребителите са привлечени към услугата за по-малко от три години – Gmail преодоля бариерата от 1 милиард души през февруари 2016 г.Като се има предвид, че населението на Земята е около 7,53 милиарда души, излиза, че всеки пети човек на планетата има акаунт в Gmail. Услугата е достъпна на пазара от април 2004 г., като до юли 2009 г. работеше в режим на бета версия.През 2006 г. се появи Gmail за мобилни телефони. Шест години по-късно, през 2012 г., броят на активните потребители на имейл услугата достигна 425 млн., а към 2015 г. аудиторията на Gmail се удвои до 900 млн. 75% от потребителите ползват е-пощата на мобилни устройства.", "date": "2018.10.29", "title": "Всеки пети човек на планетата ползва Gmail"}
{"url": "http://www.cross.bg/bivsh-direktor-depytat-1587496.html", "text": "/КРОСС/ Ангел Петричев, изпълнителен директор на „Лудогорец\"Доц. д-р Борислав Великов, основател на „Аквахим\" АДД-р Валери Нецов, началник отделение по акушерство и гинекология в УМБАЛ „Софиямед\"Проф. д-р Драгомир Драганов, историк, бивш депутатДимитър Томов, писателДоц. Иван Димов, преподавател в НСА, бивш национален треньор по тенисКасиел Ноа Ашер (Деса Красова), актрисаПетър Дулев, бивш депутатСевделина Арнаудова, директор на пресцентъра на Министерски съветХристина Ангелакова, оперна певица", "date": "2018.10.29", "title": "Рождениците на 29 октомври"}
{"url": "http://www.cross.bg/yspehut-ne-e-v-klyucha-kum-shtastieto-1587492.html", "text": "/КРОСС/  \"Успехът не е в ключа към щастието. Щастието е ключа към успеха. Ако харесваш това, което правиш, ще успееш.\"Алберт Швайцер", "date": "2018.10.29", "title": "Успехът не е в ключа към щастието..."}
{"url": "http://www.cross.bg/izbori-merkel-germaniya-1587509.html", "text": "/КРОСС/ Важни избори в Германия – партията на канцлера Ангела Меркел и коалиционните  партньори понесоха тежка загуба на ключови регионални избори, съобщава Welt.Християн-демократическият съюз на Меркел все пак получава най-много гласове при вота в Хесен – 28%, но този резултат е спад с близо 10% спрямо предишните избори през 2013 г.Това е вторият разочароващ регионален вот за лагера на консерваторите в Германия след изборите в Бавария преди две седмици, на които те изгубиха абсолютното си мнозинство, което имаха от десетилетия.Според анализаторите резултатът от вота прави оцеляването на правителството на Меркел все по-несигурно.", "date": "2018.10.29", "title": "Разочароващо слаб резултат за Меркел при регионалните избори в Германия"}
{"url": "http://www.cross.bg/izvesten-repyblika-purviyat-1587491.html", "text": "/КРОСС/ /529 пр.н.е. - Персийският цар Кир II Велики, със завладяването на Вавилон издава първият писмен документ за правата на човека, известен като Цилиндъра на Кир.1859 г. - Испания обявява война на Мароко.1886 г. - 3 Велико Народно събрание избира за княз принц Валдемар Датски, но под натиска на Русия баща му, крал Кристиян, отклонява избора.1912 г. - Балканската война: Османската империя иска примирие. Княз Фердинанд скрива предложението от съюзниците и продължава войната.1912 г. - Български самолет бомбардира от въздуха старата гара Караагач на Одрин, която е първият бомбардиран от въздуха обект със стратегическа цел в историята.1923 г. - Създадена е Република Турция, за президент е избран Мустафа Кемал Ататюрк.1929 г. - Крахът на Уолстрийт 1929: Настъпва пореден срив на Нюйоркската фондова борса, известен като „черният четвъртък\", с което приключва бичия пазар от 1920 година и започва Голямата депресия.1935 г. - Открита е Автомагистрала А7 в Италия.1944 г. - Втората Световна Война : Червената Армия влиза в Унгария.1944 г. - Градът Бреда в Холандия е освободен от Първа полска бронирана дивизия.1952 г. - Започва съдебно дело срещу католическия епископ Иван Романов, който е осъден на 12 години строг тъмничен затвор за „шпионаж\".1980 г. - Приет е закон за прокуратурата на Народна Република България.1992 г. - С решение на Националния координационен съвет на СДС президентът д-р Желю Желев е обявен за „предател\".2002 г. - Официално посещение в България на румънския премиер Адриан Нъстасе, който поставя въпроса за румънското малцинство и присъства на подписването на двустранното споразумение за енергийно сътрудничество.2002 г. - Върховният административен съд на България прекратява сделката по продажбата на Булгартабак заради нарушения в процедурата.2002 г. - Заседанието на кредиторите на Авиокомпания „Балкан\" отхвърля плана за оздравяване на компанията и тя е обявена в ликвидация.2010 г. - Успешен тест с едновремешно изпитание на всички видове МБР на Русия - „Булава\", Р-29РМУ2 \"Синева\" и Р-29Р от ядрени подводници и „РТ-2 Топол М\".", "date": "2018.10.29", "title": "29 октомври в историята"}
{"url": "http://www.cross.bg/liniyata-hvurli-blagoevgrad-1587501.html", "text": "/КРОСС/ Мъж на видима възраст 50-60 години се хвърли под пътническия влак Дупница-Петрич в Благоевград и загина на място, съобщи БГНЕС.Сигналът за инцидента е подаден в 17.40 ч. вчера от жк. \"Струмско\".Инцидентът е станал на 200 м преди жп-прелеза, очаква се следствена група от Второ РУП за извършване на оглед. Движението на влаковете по линията Кулата-София е спряно.Според жп-състава, обслужващ композицията от един вагон и локомотив, мъжът бил застанал до линията, когато влакът наближил се хвърлил пред локомотива.Самоличността на загиналия се установява.", "date": "2018.10.29", "title": "Мъж се хвърли под влака в Благоевград"}
{"url": "http://www.cross.bg/anastasiya-svetitzata-zapovyadal-1587490.html", "text": "/КРОСС/ В дните на император Деций и съуправника му Валериан, при военачалника Пров, недалеч от град Рим, в уединено и малкоизвестно място имало малък женски манастир. В него се подвизавали няколко добродетелни постнички, в числото на които била и престарялата по години и съвършената в добродетелите игумения София. В този манастир живеела и блажената девица Анастасия, родена в Рим, която на тригодишна възраст останала без родители. Преподобната София я възпитавала в своя манастир и я научила на всички добродетели, така че в поста, подвизите и във всички трудове тя превъзхождала останалите. Като достигнала двадесетгодишна възраст, Анастасия станала извънредно красива, така че някои от знатните римски граждани, като чули за красотата й, страстно желаели да я вземат за жена. Но светата девица, като счела всичко за суета, станала Христова невеста и като пазела за Него девството си, пребивавала в молитви денем и нощем. Дяволът не веднъж се опитвал да я отклони от нейния равноангелен живот и да я склони към живот в света, като я смущавал с нечестиви помисли, със съблазни от лукави уста и с различни други свои хитрини. Но той ни най-малко не успял в своята борба против тази, в немощното естество на която се била вселила силата Христова. Като не можал да я победи по този начин, дяволът явно възстанал срещу нея, като въздигнал жестоки мъчители. По това време имало силно гонение срещу християните и дяволът подучил някои от невярващите, враждуващи против християните, да наклеветят Анастасия пред военачалника Пров. Като отишли при този нечестив човек, езичниците започнали да му говорят, че в едно уединено място между бедните и живеещи без мъже жени живее някаква девойка Анастасия, подобна на която по красота няма в целия Рим.Като чул за красотата на Анастасия, военачалникът незебавно изпратил слугите си да я доведат.Tе хванали Анастасия като вълци овца, сложили на шията й железни вериги и я повлекли към града, където я завели при военачалника. А тя, като стояла пред тях, с духовните си очи се обърнала към своя Жених, Христос. Всички, които видели Анастасия, се удивили от красотата й, смирения й взор и кроткото й лице. Военачалникът се обърнал към нея с думите:- От какъв род си, от каква вяра си и как се казваш? Като навела очи, светицата отговорила с тих глас:- Аз съм дъщеря на един от гражданите на град Рим, възпитана съм в християнско благочестие, а името ми е Анастасия.Военачалникът казал:- Това име е необичайно за римляни, не зная какво означава Анастасия?- Анастасия - отвърнала светицата, - означава \"възкресение\", тъй като Бог ме възкреси, за да говоря против теб дотогава, докато не надвия твоя баща - сатаната.Военачалникът продължил:- Девойко, отговарай ми кротко, за да не възбудиш гняв в мен; аз щадя младостта ти и не искам да погубвам красотата ти; послушай ме като баща, който желае разумно да те посъветва. Защо си се прелъстила от вредното християнско учение и напразно погубваш годините си, лишавайки се от добрия живот и от насладите, които боговете са дали за радост на хората? Що за утешение е да избягваш обществото на хората и да прекарваш живота си в уединение? Каква ще е ползата ти от това, доброволно да се предаваш на мъчения и смърт заради Разпнатия? Не е ли по-добре да се поклониш на нашите безсмъртни богове, да си вземеш честен и благороден мъж, да се веселиш сред наслади, да се радваш на деца, да живееш сред добри хора в слава и чест, да притежаваш много имоти, злато и сребро и да не погубваш в крайна бедност и нищета живота си, дарен ни от боговете за благополучно съществуване. И така, съветвам те, ела и се поклони на боговете и незабавно ще имаш благороден, почтен, славен и богат мъж, близък до царския престол и притежаващ голяма сила. Заедно с него и ти ще се ползваш от голяма почит и ще се наслаждаваш на всички блага през всички дни на живота си.Света Анастасия, като повдигнала наведените си надолу очи и като погледнала военачалника, отговорила на тези думи:- Моят мъж, моето богатство, моят живот и моето веселие е моят Господ Иисус Христос, от Когото ти не ще ме отвърнеш със съблазнителните си думи, не ще ме прелъстиш, както змията прелъстила Ева, не ще усладиш за мен горчивата ви гибел и със страх от мъчения не ще ме отлъчиш от моя Господ, заради Когото, ако би било възможно, съм готова сто пъти да изтърпя мъчения.Военачалникът заповядал на предстоящите да я бият по лицето, като повтарят думите: \"Така ли трябва да отговаряш на светлейшия владетел?\" След това, като желаел да я посрами, той заповядал да разкъсат дрехите й и да я изправят гола пред всички и я попитал:- Девице, приятно ли ти е да стоиш разголена пред очите на всички?- Безумни, безсрамни и изпълнен с всякаква нечистота - отвърнала светицата. - Това не е мой срам, а твой, тъй като моят Господ знае, че слънцето никога не е виждало голотата ми, а ти ме изправи гола пред очите на толкова много хора; знай, че ти посрами повече себе си, отколкото мене. Заради този срам моят Жених ще ме покрие с одеждата на славата, а на теб вечен срам ще покрие лицето ти и всеки разумен човек сега би казал: ако военачалникът не би бил безсрамен и изпълнен с нечиста похот, той не би разголил девическото тяло за зрелище на всички.И като се обърнал към разголилите я, тя рекла:- Щом сте разголили тялото ми и щом сте приготвили за мен оръдия за различни мъчения, защо се бавите? Бийте, режете, разкъсвайте, покрийте с рани разголеното тяло, покрийте с кръв открития срам. Ето, вие ме виждате приготвена за мъки и не се надявайте да чуете нещо друго от мен, освен това, че желая да умра за моя Христос.Тогава по заповед на военачалника тя била разтегната и привързана към четири стълба надолу с лицето; под нея подложили огън със сяра и смола и я мъчили отдолу с огън и зловонен дим, а по гърба я биели безмилостно с тояги. А света Анастасия, страдайки от ударите, задъхвайки се от дима и опалвана от огъня, търпяла и вместо стон, произнасяла до края Давидовия псалом: \"Помилуй ме, Боже\".Били я дотогава, докато палачите изнемогнали. След това, като я отвързали от стълбовете и я снели от огъня, я привързали към едно колело и въртейки колелото, счупили всичките й кости и изпокъсали всичките й сухожилия. Тя се помолила на Господа:- Прибежище мое и Защитнико мой, не отстъпвай от мен, тъй като душата ми изнемогва от болки и костите ми са съкрушени.След тази молитва колелото изведнъж се спряло и светата мъченица, отвързана от невидима сила, се оказала напълно здрава и невредима. Всички, които били там, били страшно изумени при вида на това чудо. А военачалникът не само че не се вразумил, тъй като злобата му го била заслепила, но с още по-голяма свирепост отново започнал да измъчва светицата с други мъчения. Той заповядал, като я окачат, да стържат ребрата й и да разкъсват тялото й. А тя мъжествено изтърпяла всичко това и само към Бога възвеждала очите си, като казвала:- Женихо мой, погледни към моята болка, която търпя заради Теб и благоволи към мен, непотребната Твоя рабиня, за да Ти бъде приятно проливането на моята кръв и за да не бъда отхвърлена от лика на светите мъченици.След това я снели от дървото и военачалникът я попитал:- Анастасия! Добре ли ти е сега?- Много ми е добре - отвърнала светицата, - защото, кое мъчение заради Този, Когото обичам повече от целия си живот, не би станало за мен добро и приятно?Военачалникът продължил:- Щом мъченията заради Разпнатия ти доставят удоволствие, тогава ще ги увелича.Той заповядал да отрежат с бръснач гърдите й. Губейки кръв, светицата започнала силно да изнемогва и помолила да й дадат да пие вода. Един от стоящите наблизо на име Кирил донесъл и й подал вода. А тя, като отпила малко, му казала:- Нека не се лишиш от въздаяние от Господа, защото Той е казал: \"И който ви напои с чаша вода в Мое име, защото сте Христови, истина ви казвам, няма да изгуби наградата си.\"Военачалникът й казал:- Стигат ли ти тези мъчения или желаеш да бъдеш подложена на още мъчения?- Прави, каквото искаш - отвърнала светицата, - моят Бог е силен и ще укрепи изнемогващата ми сила и при по-големи мъчения и ще срине гордостта ти.Мъчителят заповядал да изтръгнат ноктите от пръстите й, после да отсекат ръцете и нозете й, а също, да избият всичките й зъби.Светицата започнала отново да изнемогва и помолила за вода, а от устата й се изливала река от кръв. Кирил отново малко я напоил. Мъчителят, като забелязал Кирил, който напоил мъченицата с вода и като помислил, че той е християнин (което наистина било така), заповядал незабавно да го убият с меч. Бидейки посечен, блаженият Кирил отишъл при Господа да получи свята награда за чашата хладна вода, с която в името на Христа напоил Христовата мъченица. Като се освежила от водата, светицата малко отдъхнала и се помолила, казвайки:- Боже, Спасителю мой, не ме оставяй!А когато военачалникът заповядал да й отрежат езика, светицата казала:- Беззаконни кръвопиецо! Дори и да отрежеш езика ми, сърцето ми не ще престане да вика към Господа. А Господ ще чуе и тези, които му се молят в мълчание.Като взел клещи, слугата ги пъхнал в устата на светицата, силно издърпал с тях езика й и го отрязъл. Народът започнал да се възмущава, като укорявал и ругаел военачалника за това жестоко и нечовешко мъчение. А военачалникът, като се разгневил срещу народа, заповядал да изведат светицата извън града и да отсекат с меч честната й глава. По такъв начин светата и достохвална Христова великомъченица Анастасия извършила мъченическия си подвиг. Святото й тяло било хвърлено без погребение, за да бъде изядено от птиците и от зверовете, но под Божественото покровителство то се съхранило непокътнато. С настъпването на нощта един ангел се явил на блажената старица София и й наредил да вземе лежащото на полето извън града тяло на света Анастасия. София, като взела чисто платно, излязла от манастира и не знаела накъде да тръгне. Като се помолила усърдно на Бога, тя тръгнала и ръководена от Самия Бог, дошла до мястото, където се намирало святото тяло на духовната й дъщеря, което тя започнала да целува и да омива с обилни сълзи, като че с вода, със следните думи:- Любима моя дъще, която възпитах в трудове и безмълвие, в пост и молитви, съхраних в девство и целомъдрие, поучавах на страх Божий и на Неговата свята любов, пресладка моя дъще, на която винаги съм съчувствала, дотогава, докато ти докрай остана вярна на Христа! Благодаря ти, че ме послуша мен, твоята бедна майка и изпълни желанието ми. Не напразно се трудих за теб, защото ти се яви пред своя Жених в брачната дреха на твоето непорочно девство, като се украси с кръвта си. И така, сега те умолявам не като дъщеря, а като моя майка и господарка, бъди ми с твоите молитви към Бога опора в старостта ми и като блаженстваш с Господа, спомняй си за мене. А когато Той заповяда да си тръгна от тленното си тяло, помоли благостта Му да бъде милостив към греховете ми.Плачейки така, тя мислела какво да направи: била сама и при това твърде слаба - едва-едва ходела с тояжка и нямала възможност нито да вземе и да понесе това свято тяло, нито пък да го погребе там на мястото и затова скърбяла, като недоумявала, какво да прави. И ето, по Божий промисъл, някакви двама неизвестни за нея мъже, почтени на вид, добри и според думите си, християни по вяра, като заварили старицата да плаче над тялото, й помогнали и като събрали отсечените части на тялото, ръцете и нозете (тъй като те също били изхвърлени тук) и светата глава, поставили всичко това до тялото, всеки член на мястото му и като го обвили с платното, го отнесли на едно почетно място, където при пеене на надгробни песнопения, прославяйки Отца и Сина, и Светия Дух, погребали това скъпоценно съкровище.Жития на светиите, преведени на български език от църковно-славянския текст на Чети-минеите на св. Димитрий Ростовски ", "date": "2018.10.29", "title": "Св. прпмчца Анастасия Римлянка"}
{"url": "http://www.cross.bg/tema-bulgariya-komentar-1587494.html", "text": "/КРОСС/БНТ, „Сутрешен блок\"Тема: Тервел Пулев - шампион. Специално интервю на боксьора за БНТ.Тема: Трансплантациите. Какво да се промени?Гост: Д-р Михаил Христов.Тема: Арестът на Баневи или спомен от българската приватизация. Коментар в студиото.Тема: Внимание, домашно насилие. Как помагат институциите?Тема: Черен лед на пътя. Време е за смяна на гумите. БТВ, \"Тази сутрин\"Тема: Министърът на външните работи Екатерина Захариева, за напрежението около смяната на името в Македония и скандалите в „малката коалиция\".Тема: Консервативен или социален е Бюджет 2019 и как са разпределени парпите в него? Коментар на Муравей Радев.Тема: Обвинения за пране на пари срещу бизнесмена Иво Прокопиев. Има ли достатъчно доказателства?Тема: Започва Седмицата на духа в „Тази сутрин\": За умението да даряваш втори шанс за живот. Трансплантолозите доц. Васил Михайлов и доц. Ивелин Такоров.Тема: Новата тема в „Чети етикета\", с Биляна Гавазова.Тема: Трябва ли да има „солени\" глоби за тези, които не ходят на задължителните профилактични прегледи?Нова телевизия, „Здравей, България\"Тема: Полицаи пострадаха при сблъсъци в Мъглиж, след като граждани оказаха съпротива при арест.  Репортерите на NOVA предават на живо от мястото на инцидента.Тема: Баневи отговориха в писмо, след обиск в имоти на фамилията. В каква посока ще продължи разследването? Коментар на журналиста Слави Ангелов.Тема: Моряк загина при ремонт на кораб  във Варна. Какви са версиите на прокуратурата? На живо, от морската столица.Тема: Млада майка и двете й деца останаха без дом, след като пожар изпепели дома им. Среща с тях.Тема: Хиляди остават без транспорт, след като автобусите в община Хасково спират работа. Какви са причините ?Тема: Българин е сред свидетелите на жестокото убийство на момиче в Италия. Какво пише в стенограмата от разпита на Наско Радев? На живо, от Рим.Тема: След силното земетресение в Румъния, възможно ли е мощен трус да разтърси и България?Тема: След промяната в статута на Фонда за лечение на деца в чужбина, какво ще се случи с малките пациенти? Среща с Лора и нейното семейство.Тема: Състезание с каруци блокира натоварен общински път в  Казанлъшко. Изпратената патрулка не успяла да разпръсне събралите се и се наложилo изпращане на подкрепления.Тема: От Токио до Каравелово. Историята на една японка, която избра България за втора родина.Тема: Поредна уникална находка в римския град Хераклея Синтика. За проучванията край Петрич говори  доц. Людмил Вагалински, директор на Националния археологически музей . ", "date": "2018.10.29", "title": "Теми и гости в ефира"}
{"url": "http://www.cross.bg/muglizh-politzai-postradaha-1587497.html", "text": "/КРОСС/ Петима полицаи пострадаха по време на сблъсъци при специализирана полицейска акция в Мъглиж.Целта на акцията е била задържането на лица, които по-рано през деня са оказали съпротива при извършване на проверка и в резултат е пострадал служител на Районно управление – Казанлък, съобщиха от пресцентъра на МВР.Задържан е един от извършителите, но при изтегляне от квартала група лица са започнали да хвърлят камъни по колоната от полицейски автомобили. Нанесени са щети по автомобили на ОДМВР – Стара Загора и травми в областта на крайниците на петима служители на МВР.Това е наложило по отношение на нападателите да бъдат употребени физическа сила и помощни средства. Произведени са и няколко изстрела във въздуха.Ситуацията е овладяна и общественият ред е възстановен. Пострадалите полицаи са обслужени амбулаторно в ЦСМП – Казанлък. Те са с повърхностни наранявания и няма опасност за живота им. Операцията продължава и в момента. Полицейското присъствие в град Мъглиж е засилено.", "date": "2018.10.29", "title": "Петима полицаи пострадаха при сблъсъци с жители на Мъглиж"}
{"url": "http://www.cross.bg/chasa-provede-zala-1587495.html", "text": "/КРОСС/ От 10.00 часа в Министерство на образованието и науката министър Красимир Вълчев ще награди български училища и учители, участвали в Европейската седмица на програмирането.***От 16.30 часа в зала 7 на НДК министър Лиляна Павлова ще участва във форум, посветен на жените в политиката. ***От 09.00 часа ще се проведе извънредно заседание на Пленума на ВСС във връзка с съгласувателната процедура по проекта на Решение на Министерския съвет за одобряване на законопроект на държавния бюджет на Република България за 2019 г. и изразяване на становище относно разпоредбата на §15 от ПЗР на ПЗДБРБ за 2019 г.***От 10.00 часа в Гранд хотел София еврокомисар Мария Габриел, председателят на ПГ на ГЕРБ и председател на Комисията по вътрешна сигурност и обществен ред Цветан Цветанов и кметът на София Йорданка Фандъкова ще открият конференцията „Технологии и цифров единен пазар: възможности и предизвикателства\", посветена на цифровата икономика, киберсигурността, бъдещето на работните места. ***От 10.00, 12.00 и 14.00 часа в Националния исторически музей (НИМ) ще се проведат учебни часове за деца в специална зала на музея, наречена „Старото школо”. Децата ще се потопят в атмосферата на Възраждането като изкарат един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов.***От 11.00 часа в Клиниката по урология в Университетската специализирана болница за лечение на онкологични заболявания зам.-министър Жени Начева ще присъства на откриването на ново поколение лазер за лечение на заболявания на простатата и пикочната система.***От 11.00 часа в Националния пресклуб на БТА ще се проведе кръгла маса на тема „Мерки за намаляване замърсяването на въздуха от автомобилите в България“, организирана от Българска национална асоциация „Активни потребители”.***От 11.00 часа Националният литературен музей организира панихида на гроба на Пейо К. Яворов в Централен гробищен парк – София по повод навършването на 104 години от смъртта на поета.***От 13.00 часа в Националния пресклуб на БТА ще се проведе пресконференция на Национална асоциация „Българско Черноморие” по повод проект на Закон за изменение и допълнение на Закона за туризма, предложен от Министерство на туризма.***От 13.00 часа в сградата на КЕВР ще се проведе открито заседание за обсъждане на доклад относно заявление на „ТЕЦ – Бобов дол” ЕАД за изменение и допълнение на лицензия за производство на електрическа енергия.***От 13.30 часа в „София Тех Парк“, Лабораторен комплекс, зала 125, МОН организира дискусия на тема: „Комуникации и обществена ангажираност с науката“. ***От 15.00 часа в Нов български университет (зала 20 на корпус 1) ще се проведе кръгла маса на тема „Тракийската ономастика в Египет: нови находки и проучвания“.***От 18.00 часа в зала „Славейков“ на Френския институт евродепутатът Андрей Новаков (ГЕРБ/ЕНП) ще представи първата социална мрежа за села и градове, нaсочена срещу обезлюдяването - платформата „Selovoditel”.***От 18.00 часа в Литературен клуб „Перото“ ще бъде представена книгата на Емануел Бергман – „Магията“.***От 18.30 часа в Зала № 1 на Централния военен клуб ще се проведе празничен концерт по случай Деня на бесарабските българи с участието на млади таланти от България, Бесарабия и Таврия.***От 18.30 часа в Гьоте-институт София, ул. „Будапеща“ 1, ще бъде представен Докладът „Експлоатация и съпротива”, осъществен от Колектив за обществени интервенции (КОИ).***От 18.30 часа в Литературния клуб на Столична библиотека (пл. „Славейков“ № 4) Деян Енев ще чете откъси от своите произведения и ще разговаря с почитателите си.***От 20.00 часа в зала 1 на НДК ще се проведе гала-спектакъл с водещи солисти на Болшой театър.***От 20.0 часа в Зала „България“ ще започне клавирният концерт на пианиста Петер Бенце.***От 17.30 часа в Градската библиотека „Паисий Хилендарски“ ще се състои поетичен рецитал на Виктория Стефанова, озаглавен „Поклон пред Вас, будители народни!“.***От 18.00 часа в Народно читалище „Родолюбие“ ще бъде представена постановката на детския театър към читалището, озаглавена „Златното момиче“. Събитието е посветено на 145-годишнината от основаването на читалището.***От 14.00 часа кметът на Бургас Димитър Николов ще се срещне с новия посланик на Беларус Н.Пр. Александр Лукашевич и Почетния консул на Беларус в Бургас Атанас Попов. Преди срещата, от 13.45 часа Н.Пр. Александр Лукашевич и Атанас Попов ще дадат брифинг пред сградата на Община Бургас.***От 09.30 часа във Варненския свободен университет ще се проведе форумът „Бъдещето на Кохезионната политика на ЕС“, който има за цел да представи новата Многогодишна финансова рамка (МФР) 2021-2027 г. и предложената от ЕК законодателна рамка за новия програмен период. Събитието се организира от Областния информационен център. По темата ще говорят: Андрей Новаков, евродепутат и главен преговарящ по Кохезионната политика на ЕС след 2020г. Малина Крумова, съветник на Министър-председателя в качеството си на член на работната група за опростяване на Кохезионната политика. Людмила Тозева и Маргарита Пигова, дирекция Централно координационно звено АМС***От 10.00 до 18.00 часа във Фестивален и конгресен център-Варна, зала № 4 (\"Пресцентър”) ще се проведе Пътуващ салон на образованието. Образователният форум се организира от Френския институт в България съвместно с Френския институт в Солун, Френското посолство в Косово, Френското посолство в Албания, Френския институт в Босна-Херцеговина, Френския институт в Сърбия и със съдействието на Агенция Campus France Париж, в следните градове: Варна, Солун, Прищина, Тирана, Сараево, Белград.***От 18.00 часа във Фестивален и конгресен център, зала № 4, Пътуващ салон на образованието отново ще посети Варна.***От 11.00 часа в Регионалния пресклуб на БТА ще се проведе пресконференция на ректора на Великотърновския университет проф. Христо Бонджолов във връзка с празничните прояви, посветени на 55 години от създаването на висшето училище.***От 18.00 часа в зала 30 на Младежки дом ще се проведе Празничен концерт на участници в Музикалната школа по повод Деня на народните будители. ***От 14.00 часа на градския стадион ще се проведе първата среща по футбол от ученическите спортни игри 2018-2019.***От 10.30 часа в сградата на Общинската администрация екипът на областния информационен център ще представи възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“.***От 11.00 часа в Заседателна зала №1 на Областна администрация Видин областният управител на Видин Албена Георгиева свиква заседание на Щаба за изпълнение на областния план за защита при бедствия и за взаимодействие с националния щаб.***От 17.30 часа в залата на Народно читалище „Светлина - 1922 г.“ в гр. Дунавци, община Видин, ще се проведе информационно събитие, свързано с приноса на България в спасяването на евреите от холокоста. ***От 18.30 часа в НЧ „Напредък-1869“ ще се проведе концерт-спектакъл „Възраждане“ на трио „Тенорите“, съвместно със Симфоничен оркестър Враца с диригент Христо Павлов.***От 10.00 часа в Регионална библиотека „Дора Габе“ ще се проведе „Моето първо посещение в библиотеката“ с ДГ № 23 и ДГ №24.***От 10.30 и 11.30 часа в Държавен куклен театър „Дора Габе“ ще бъдат представени куклени спектакли „Таласъмът Тропалан“.***От 14.00 и 15.00 часа в Държавен куклен театър „Дора Габе“ще се проведат куклени спектакли „Пинокио“.***От 11.30 часа в Мазаковата къща с богата културна програма ще бъдат отбелязани 170 години от рождението на майор Стефан Мазаков. ***Община Кюстендил е домакин на Шестата работна среща между бизнеса и местната власт на АБТТА. От 10.30 часа в залата на парк-хотел „Кюстендил“ ще се състои пресконференция на Управителния съвет на АБТТА и кмета на Община Кюстендил Петър Паунов. ***От 11.30 часа Окръжен съд ще заседава по дело за конфискация на имущество на Пламен Галев и Ангел Христов, техните съпруги и управляваните от тях дружества. ***От 17.30 часа читалище „Братство” ще бъде домакин на първата самостоятелна изложба на Светла Лазарова.***От 10.00 часа в заседателната зала на Младежкия дом ще започнат Трийсет и осми краеведски четения, посветени на 1 ноември и на 330-годишнината от Чипровското въстание.***От 11.00 часа в ПГА „Цанко Церковски“ ще се проведе официалното откриване на обновената сграда на училището. От 15.00 часа в Общината ще има и заключителна пресконференция по проекта.***От 14.00 часа в Регионалния пресклуб на БТА ще се проведе пресконференция на председателя на СДС Румен Христов.***В Медицински университет – Плевен ще се проведе национална научна сесия „70 години Медицински колеж“.*** От 09.00 часа в зала 1 на Апелативния съд ще се проведе заседание по делото, образувано по жалба на подсъдимата В.Д. срещу постановената от Окръжен съд – Пловдив присъда от 3 години лишаване от свобода и глоба от 14 280 лева. ***От 09.00 часа в зала 2 на Окръжния съд ще се проведе заседание по делото срещу Йорданка Д. и Вълко З., обвинени в съучастие в извършването на измама с документи с невярно съдържание. ***От 09.30 часа в зала 5 на Окръжния съд ще се проведе заседание по делото срещу Нели К. и Фанка Д., обвинени в измама и присвояване на големи суми пари. ***От 13.30 часа в зала 10 на Окръжния съд ще се проведе заседание по делото срещу Станимир П., обвинен в притежание с цел разпространение на високорискови наркотични вещества, както и че е управлявал моторно превозно средство след употреба на наркотични вещества. ***От 11.00 часа в ОДМВР -Русе, на бул. „Генерал Скобелев“ 49, ще се състои месечен брифинг на директора на ОДМВР-Русе старши комисар Теодор Атанасов.***От 11.00 часа в централния офис на ГЕРБ в Русе, който се намира в търговски комплекс „Родина“ на ул. „Чипровци” 2, народните представители от ГЕРБ Пламен Нунев и Светлана Ангелова ще имат приемна за граждани.***От 10.00 часа народният представител от ГЕРБ и заместник – председател на Комисията по образование в Народното събрание Галя Захариева ще се срещне с граждани в офиса на ГЕРБ на ул. „Цар Освободител“ № 17.***От 11.00 часа в голямата зала на МБАЛ „Д-р Иван Селимински“ – Сливен ще се проведе занятие на училището за родители към болницата.***От 16.00 часа в Регионалния исторически музей „Стою Шишков“ ще бъде открита фотодокументалната изложба „Христо Попконстантинов – виден родоповед, книжовник и общественик“, която се посвещава на Деня на народните будители и 160-годишнината от неговото рождение.***От 11.00 часа в Регионалния пресклуб на БТА ще се проведе пресконференция на Съюза на учените - Стара Загора.***От 18.00 часа в Драматичен театър – Търговище ще се проведе Концерт, посветен на Деня на народните будители под наслов „Обичам те, Българийо!“.***От 10.00 часа народният представител от ПП ГЕРБ Радостин Танев ще се срещне с жители на града на адрес ул. „П.К. Яворов” № 7.***От 14.00 часа в зала 203 на общината ще се проведе приемен ден на кмета на Шумен.", "date": "2018.10.29", "title": "Предстоящи събития в страната за 29 октомври"}
{"url": "http://www.cross.bg/chasa-vrancha-banevi-1587493.html", "text": "/КРОСС/ Пирин.\"Сега\":Правителството пак настоява, че в Пирин може да се строиТричленният състав на Върховния административен съд, който отмени решението на кабинета да промени плана за управление на Пирин и да отвори нови територии за застрояване, не се е съобразил с трайната съдебна практика по подобни казуси. Това е основният аргумент в жалбите на Министерския съвет и на екоминистерството, които атакуваха решението на първата инстанция пред петчленен състав на съда. \"Сега\" разполага и с двата документа. Заседанието на петчленката е насрочено за 15 ноември. Мотивите и в двете жалби са еднакви, като на места цели пасажи са излезли като изпод индиго.Изпълнителната власт твърди, че решението на съда е неправилно и необосновано, а изводите му са некоректни и противоречиви. Настоява се, че нормата от Закона за защитените територии, че в националните паркове е забранено изграждането на спортни и други съоръжения, е неправилно тълкувана от съда.Акция.\"24 часа\":Баневи \"обезкостили\" \"Полимери\", точили пари от него в 4 офшоркиВ 4 офшорни фирми на Николай и Евгения Баневи са постъпвали пари, които е трябвало да отидат по сметките на \"Полимери\" - Девня, обяви прокуратурата. Бизнессемейството се разследва за източването и на други предприятия, придобити по време на т.нар. масова приватизация, съобщи зам. главният прокурор Иван Гешев.Става дума за \"Елма- Троян\" и за завод в Костенец, продаден през 2012 година на КТБ.Баневи са обвинени за престъпно сдружаване от 2009 до 2018 г. и за присвояване и данъчни престъпления, извършени през 2010-2011 г. БАН\"Дума\":БАН пак протестира - заради ГорановОбщото събрание (ОС) на БАН, ръководството на БАН и Събранието на академиците и член-кореспондентите решиха да изпратят протестно писмо до премиера Борисов по повод на проектобюджет 2019. Те възразяват срещу текст в преходните и заключителни разпоредби на проекта, с който се изземват функции на ОС на БАН, като силово се прехвърлят към МОН цялото имущество, архивите, правата и задълженията, докторантите и докторските програми дори на Националния институт по метеорология и хидрология (НИМХ), за който е решено да премине към министерството. С писмото си учените настояват пред Борисов да се разпореди този текст, който по същество е отчуждаване на собствеността на БАН, да отпадне. Над 1000 души в БАН са се подписали под писмото.Текстът обезсмисля напълно положените усилия на ръководните органи на БАН и договореностите с министър Красимир Вълчев да решат казуса \"НИМХ\", спазвайки законите и Устава на БАН и постигайки баланс между интересите на МОН, на БАН и на учените от НИМХ, които искат да останат в академията.Трус.\"24 часа\":Вранча разтресе цяла Северна България за смяната на времето22 минути преди 4 часа сутринта силно земетресение разтърси Румъния, Северна България и бе усетено дори в София по високите етажи. Огнището бе в печално известната планина Вранча в Румъния.По информация от Средиземноморския сеизмологичен център трусът от 5,8 по Рихтер е регистриран в 3,38 часа миналата нощ. Епицентърът му е в земетръсната зона Вранча, на 129 км северно от Букурещ, на дълбочина 150 км. Два часа по-късно е регистриран втори трус със значително по-малка сила - 2,6 по Рихтер. Това е най-силното земетресение във Вранча в последните 4 години. Нямаше обаче данни за пострадали или значими щети. Епицентърът е в окръг Бузъу, близо до селищата Нехою и Ковасна във Вранчанската сеизмична зона.", "date": "2018.10.29", "title": "Преглед на печата"}
{"url": "http://www.cross.bg/ytre-italiya-vetrove-1587498.html", "text": "/КРОСС/ Четирима души са загинали при свлачище, причинено от проливни дъждове в района на Калабрия в Южна Италия, съобщиха местните медии, цитирани от ДПА.Четиримата мъже са се опитвали да поправят тръбопровод близо до град Кротоне, според информация на полицията.Един мъж е загинал в пристанището на Катандзаро, след като платноходката му била отнесена от бурни ветрове.Проливните дъждове и силните ветрове, които връхлетяха Италия днес, се очаква да се засилят още повече утре. За редица райони на страната, сред които са Тоскана, Умбрия, Венето, Калабрия и Сицилия са издадени предупреждения за лоши метеорологични условия.Съобщено бе, че училищата във Венеция утре ще бъдат затворени. Във видеоматериали бе показан площад \"Сан Марко\", залят от вода.В някои части на Тоскана училищата също няма да бъдат отворени утре. На остров остров Елба във водата е паднал исторически кей.", "date": "2018.10.29", "title": "Лошото време в Италия взе пет жертви"}
{"url": "http://www.cross.bg/prokopiev-obvinenieto-slychva-1587512.html", "text": "/КРОСС/ Обърнал съм се към Съда по правата на човека заради действията на Комисията за отнемане на имуществото, съобщи Иво Прокопиев в предаването „Тази сутрин” по bTV. Делото е преминало етапа за допустимост и ще се гледа, каза той.", "date": "2018.10.29", "title": "Иво Прокопиев: Съдя България в Страсбург"}
