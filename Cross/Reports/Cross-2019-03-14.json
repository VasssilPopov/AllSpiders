{"url": "http://www.cross.bg/emili-borda-oblekloto-1599097.html", "text": "/КРОСС/ Британка се оплака, че била принудена да се облече, за да лети на борда на Томас Кук Еърлайнс.Емили О'Конър летяла от Бирмингам до Тенерифе. На самолета тя се качила с дълъг ленен панталон и изрязан топ в черен цвят. Преди самолетът да излети, 21-годишното момиче било заплашено, ако не се облече, ще я свалят от борда. За да предотврати това, Емили взела якето на своя братовчед, с когото пътувала, и се наметнала.\"Не ме оставиха, докато не облякох якето. През цялото време правеха коментари, така че всички да ги чуят. Бях разстроена и засрамена\", споделя за преживяното Емили в профила си в Туитър. Тя твърди още, че е била обиждана от други пътници в самолета и никой от персонала не е взел мерки.Историята на младото момиче доби голяма популярност в социалните мрежи. От авиокомпанията се извиниха на Емили. Говорител на Томас Кук Еърлайнс заяви, че колегите му са могли да се справят по-добре със ситуацията.\"Както други авиокомпании, ние също имаме правила за облеклото на пътниците. Това важи и за мъжете, и за жените, няма дискриминация. Стюардите имат трудната задача да следят за спазването на правилото и невинаги го правят по правилния начин\", коментира още той.В правилата за пътуване на авиокомпанията е посочено, че когато облеклото на пътника не е подходящо, тя или той ще бъде свален от борда, ако не го промени. В интернет много хора се застъпиха за британката,споделяйки, че са се отнесли с нея твърде неприемливо Мнозина смятат, че няма нищо неподходящо в облеклото ѝ, още повече, че тя лети към топла дестинация. Други пък обвиниха Емили, че е разказала историята си в социалните мрежи с цел да привлече внимание и да спечели пари от това.В своя защита тя заяви, че не е получила никакво заплащане, от който и да било. ", "date": "2019.03.14", "title": "Заплашиха момиче, че ще я свалят от борда заради облеклото ѝ"}
{"url": "http://www.cross.bg/brekzit-sporazymenie-referendym-1599091.html", "text": "/КРОСС/ Предложение, внесено от Сара Уоластън от групата на независимите депутати в британския парламент дали в страната да се проведе втори референдум за излизане от ЕС, ще бъде гласувано тази вечер, съобщи \"Гардиън\".Предложението е подкрепено от надпартийна група депутати от консерватори, лейбъристи и шотландската национална партия и предвижда \"долната камара да намери път, който да води в много посоки\".Ако бъде прието, то ще задължи Тереза Май да поиска от Брюксел дългосрочно отлагане на Брекзит с цел \"провеждане на публично гласуване дали страната да напусне ЕС при договорените условия или да остане член на съюза\".Депутати, които ще подкрепят идеята на Сара Уоластън твърдят, че вторият референдум \"е възможно решение на настоящата криза, а не вариант в нея\".Първа подкрепа за новото предложение дойде и от Брюксел. Доналд Туск обяви ,че ще призове лидерите на ЕС да разрешат по-дълго отлагане на Брекзит, за да може Великобритания да преосмисли целите си и да реши дали напуска или не съюза.Малко преди това от Брюксел бе съобщено, че такова удължаване на срока за напускане на ЕС за Лондон може да се даде само при декларирано желание за втори референдум по въпроса.Председателят на Камарата на общините Джон Бъркоу е допуснал до гласуване общо четири поправки по правителственото предложение, което по принцип дава две възможности. Освен за втори референдум, има предложение за кратка отсрочка на излизането от ЕС, насрочено за 29 март, ако до 20 март се приеме споразумение с ЕС за организиран и плавен Брекзит. Засега е налично само едно такова споразумение - това, постигнато от премиерката Тереза Мей, което обаче вече два пъти беше отхвърлено с огромно мнозинство в британския парламент. Другата възможност, зададена от правителството, е за по-дълго забавяне, ако не може да се постигне споразумение навреме.Опозиционната Лейбъристка партия също има предложение, внесено от лидера й Джереми Корбин. То призовава Мей да използва отсрочката на Брекзит, за да се потърси нов подход към консенсус, като се даде време на парламента за \"намирането на мнозинство за различен подход\" към консенсус. Този нов подход обаче изисква окончателно отхвърляне на плана на Тереза Мей за Брекзит и изключване на излизането от ЕС без споразумение.Има и план, предложен от редица депутати, както от Консервативната партия на премиерката, така и от опозиционни партии. Той предвижда контролът над дневния ред на парламента да бъде поет от самите депутати. Депутатите, стоящи зад този план искат да наложат бъдеща дискусия за опциите за Брекзит, за да се намери накрая мнозинство, което да се обедини около някоя от опциите и така да се излезе от сегашната задънена улица.Британските медии са пълни с твърдения от анонимни източници, че е в ход мощен натиск на премиерката и нейния екип върху привържениците на твърд Брекзит или на Брекзит без споразумение, както и върху депутатите от северноирландската Демократична юнионистка партия, които крепят правителственото мнозинство. Целта е те да бъдат убедени, че ако не променят позицията си и не подкрепят споразумението на Мей, ще пропуснат не само шанса за скорошен Брекзит с минимални рискове, произтичащи от предпазния механизъм по ирландската граница (от което те толкова много се страхуват), но може и въобще да не се стигне до Брекзит при по-дълго отлагане с твърде неясен изход. Има индикации, че този натиск вече дава резултати и доста от онези, които отхвърлиха на два пъти споразумението, изглеждат склонни да му дадат \"зелена улица\" пред неизвестността на едно отлагане. Тук вече въпросът е ще стигне ли времето да се извърши такава дълбока промяна на съотношението на силите в парламента. ", "date": "2019.03.14", "title": "В Лондон за първи път ще гласуват за втори референдум по Брекзит"}
{"url": "http://www.cross.bg/kycheta-dakelite-klasatziya-1599073.html", "text": "/КРОСС/ Изненадващо породата кучета, която най-често ухапва руснаците, са дакелите, установи класация, публикувана в сайта РИА \"Новости\".Изданието цитира ръководителя на Националната руска киноложка асоциация Електрон Дементиев.\"Опасни могат да бъдат и стайните породи кучета, които смятаме за безобидни. Ако разгледаме статистиките през годините, дакелите, които са малки по размери, са рекордьори по ухапвания както на хора, така и на други животни\", твърди Дементиев.При това дакелите оглавяват тази класация в продължение на последните 15 години. По думите на специалиста, за да се избегнат неприятни инциденти, трябва да се създадат задължителни школи за обучение на кучета и на техните стопани, по подобие на автошколите.", "date": "2019.03.14", "title": "Разкриха коя е най-хапещата порода кучета в Русия "}
{"url": "http://www.cross.bg/filma-damastzena-kadri-1599092.html", "text": "/КРОСС/ Новият видеоклип на певицата Мариана Попова \"Две хубави очи\" е напът да предизвика поредния скандал за авторски права на културно произведение у нас. В него са използвани кадри от филма \"Дамасцена\", но режисьорът Тодор Анастасов сигнализира във фейсбук страницата на предаването \"На кафе\", че това е станало без негово съгласие.Там режисьорът написа по повод гостуването на певицата и излъчването на кадри от новия ѝ клип в предаването, че видеото \"Две хубави очи\" е с незаконно използвани кадри от филма \"Дамасцена\", излязъл на екраните на 3 ноември 2017 година\". Лентата е с участието на годеника на Мариана Попова - Веселин Плачков.\"Според договора ми на режисьор на филма всяко използване на кадри на заснетия материал извън филма става с мое съгласие - такова аз не съм давал. Показването на клипа ще е незаконно и подсъдно\", написа още Анастасов.По-късно той похвали Нова телевизия, тъй като оттам са реагирали много бързо и не са излъчили клипа:\"Адмирации към Нова ТВ, че не пусна клипа на Мариана Попова след като ги алармирах за незаконно използване на кадри от филма \"Дамасцена\". Въпреки че беше обявен предварително за показ, в последния момент намериха начин да не се случи.\"От actualno.com припомнят, че преди време около филма \"Дамасцена\", където участва партньорът на Мариана Попова - актьорът Веселин Плачков, се заформи друг скандал. Toгава режисьорът заяви, че е започнала работата по изцяло нов монтаж на неговата готова продукция от компанията Concept Studio без разрешението му и това на сценариста и изпълнителен продуцент Мария Лалева.\"Не става въпрос за съкращения, както практикува \"Холивуд\", но пак със съгласие на авторите, било то и предварително. Махнати са цели линии от филма и сцени\", твърди Тодор Анастасов.Както Анастасов, така и Мария Лалева посочват, че имат официални документи, с които да удостоверят, че са носители на авторските права на филма \"Дамасцена\". Атанасов разказа, че е бил заставян да се откаже от правото си върху продукцията в името на това лентата да бъде \"довършена\" от нов екип. За Тодор Анастасов това е абсолютно недопустимо, тъй като според него става дума за преработка на вече готов продукт, който е минал официална премиера с продадени билети, гостувания по киносалони и т.н. В основата на всичко по думите на режисьора стои именно актьорът Веселин Плачков.Справка в страницата на вече прожектирания в кината филм \"Дамасцена\" в IMDb показва, че са допълнени имената на нов режисьор, нови трима съсценаристи и нов монтажист. Това става без да е налице съгласието на носителите на авторските права за преработка и изменение, които също потвърдиха за настъпилата промяна. Филмът вече носи и името \"Преходът - Дамасцена\". ", "date": "2019.03.14", "title": "Скандал с новия клип на Мариана Попова"}
{"url": "http://www.cross.bg/tochki-priem-sofiya-1599093.html", "text": "/КРОСO/ На свое редовно заседание Столичният общински съвет прие два доклада, с които се променят правилата за прием в яслите в София, както и критериите за прием в първи клас в общинските училища.С новите промени критериите за прием за общинските ясли в София вече са уеднаквени с тези на детските градини. Така най-много точки ще се дават по критерий \"местоживеене\" - т.е. за местонахождение в близост до съответната градина. Освен това децата с постоянен адрес ще получават по 3 точки, а тези с настоящ - по 2 точки. От догодина ще се въведе и т.нар. уседналост, като максималният брой точки (5) по този критерий ще се дава, ако детето е живяло на адреса повече от 2 години.Също 2 точки ще има за работещи родители или студенти в софийските университети, като досега за студентите родители се даваше 1 точка. Друга промяна предвижда вече да се дава 1 точка за близнаци, а не както досега 2 - на основание, че до момента се е точкувало, че децата са хем близнаци, хем брат и сестра. Освен това се намалява допустимият брой на децата с хронични заболявания от пет на три в група, като удостоверяването вече ще се извършва с ТЕЛК. Срокът за отлагане на постъпване в детското заведение се ограничава до 60 дни. Към критериите се дава и предимство за кандидати, които имат брат или сестра в яслите. Промените влизат в сила при следващото кандидатстване, с изключение на критерия уседналост, който ще започне да се гледа през 2020 г.Заместник-кметът на София Дончо Барбалов обясни, че с промените се цели уеднаквяване на правилата за прием в яслените групи и в детските градини. \"Идеята е да няма разминаване и да е ясно, че правилата са единни за цялата система за детските заведения в София\", коментира той.Барбалов припомни, че тази година ще бъдат изградени две нови самостоятелни детски ясли - в ж.к. \"Красно село\" и в район \"Триадица\".\"Надявам се в най-скоро време да обявим процедурата и колкото се може по-бързо да можем да започнем строителството. Най-голям е недостигът в яслените групи и се надявам в най-кратки срокове да можем да подобрим и там състоянието чрез предлагане на повече места\", каза още Барбалов.С приетите промени се дава право, ако едното дете в семейството посещава дадено училище, следващото дете да бъде приемано приоритетно в същото учебно заведение. По този начин приемът се синхронизира с наредбата на Министерството на образованието и науката, която въвежда принципа две или повече деца в едно семейство да посещават и едно и също училище. Така, ако първото дете е до 12 години, то по-малките му братя или сестри ще бъдат поставени на първите места в класирането за съответното училище и така ще им бъде гарантиран приемът, без да се гледа критерият по уседналост. Ако вече приетото дете е над 12 години, второто и следващите ще получават максималния брой допълнителни точки - 11, и така и за тях ще има осигурени места.Промените в наредбата предвиждат още и увеличаване на точките при допълнителните критерии за класиране в първи клас за сираци и полусираци. Миналата година дете с двама починали родители получаваше 5 точки, а полусираците - 3. В предстоящия прием те ще носят еднаква тежест - 6 точки. Допълнителните критерии се вземат под внимание само когато децата от една група по водещия критерий уседналост са повече от обявените в план-приема места. ", "date": "2019.03.14", "title": "Обявиха новите правила за прием в детските ясли и в първи клас в София "}
{"url": "http://www.cross.bg/ryaduk-operatziya-prof-1599094.html", "text": "/КРОСС/ Смесен екип от хирурзи и анестезиолози на Военномедицинска академия (ВМА) и \"Пирогов\", ръководен от проф. д-р Никола Владов, направи уникална операция на бебе с рядък рак на черния дроб.Момиченцето е на 1 година и 2 месеца и е с диагнозата хепатобластом, съобщиха от ВМА. Това е много рядък вид рак на черния дроб, който се среща при бебета и деца до 4-годишна възраст.Преди 3-часовата операция то е преминало продължителна химиотерапия, за да се редуцира обема на тумора.\"Операцията премина успешно, туморът бе отстранен. Бебето е добре, възстановява се\", каза проф. Владов.Досега толкова малки деца с подобни тумори са се оперирали единствено в чужбина. ", "date": "2019.03.14", "title": "Лекари извършиха уникална операция на бебе на 1 г. с рядък тумор"}
{"url": "http://www.cross.bg/tzurkvata-politziyata-bryogel-1599095.html", "text": "/КРОСС/ Шедьовър на фламандския художник от 17 век Питер Брьогел Младши беше задигнат от италианска църква, но той се оказа копие.Платното \"Разпятието\" беше откраднато от църквата \"Света Мария Магдалена\" в малкото градче Кастелнуово Магра в областта Лигурия. Но полицията била заложила капан на злосторниците.Оригиналът на творбата бил дарен на храма преди повече от един век. \"Разпятието\" вече веднъж било похитено през 1981 година, но няколко месеца по-късно кражбата била разкрита и шедьовърът бил върнат на църквата от Украйна, съобщава в.\"Гардиън\", цитиран от БТА.Напоследък в малкото градче тръгнали слухове, че картината отново е попаднала в полезрението на злосторниците. Тогава полицията решила да скрие оригинала, оценен на 3 милиона евро на сигурно място, и да го замени с копие. За акцията бил информиран единствено кметът на града Даниеле Монтебело. Край \"ментето\" били инсталирани камери за наблюдение. Те документирали престъплението и в скоро време полицията отново ще го разкрие.\"Благодаря на полицията, но също така и на някои от поклонниците на църквата, които забелязаха, че изложената картина не е оригинала, но запазиха тайната.\", заявява Монтебело.Картината е дарена на църквата от богато семейство и е скрита по време на Втората световна война, за да не бъде открадната от немски войници.Питер Брьогел Млади е син на Питер Бруг Старши, който е смятан за един от най-великите художници на фламандския и холандския Ренесанс. Брьогел Младши най-вече изкарвал прехраната си от копирането на произведенията на баща си. \"Разпятието\" е маслена картина върху дъбов панел. ", "date": "2019.03.14", "title": "Крадци задигат шедьовър на Брьогел за 3 милиона евро, оказва се копие"}
{"url": "http://www.cross.bg/sreda-detzata-detza-1599083.html", "text": "/КРОСС/ На 15-ти март /петък/, 2019 г., в рамите на откриващото се в  11,00 ч. Международно изложение „Образование без граници\", председателят на Държавната агенция за закрила на детето /ДАЗД/ - д-р Елеонора Лилова, ще приветства участниците и ще представи изложба на плакати на ученици от Националния конкурс „Безопасност на децата в дигитална среда\", проведен през 2018 г. Конкурсът е организиран от Държавната агенция за закрила на детето и Националната художествена гимназия (НХГ) „Цанко Лавренов\", гр. Пловдив за плакат на тема „Сигурността на децата в реална и виртуална среда\". В конкурса участваха ученици (до 18 г.) от специалностите „Рекламна графика\" и „Компютърна графика\" от училищата по изкуствата. Изключително важен е погледът на младите хора и тяхното творческо виждане за това как средата, в която живеят и растат, да бъде сигурна и да гарантира спазването на правата им. През втория ден от Международното изложение „Образование без граници\" - 16-ти март /събота/, от 14,30 ч., ученикът Олександър Ковалчук от Димитровград - Професионална гимназия \"Проф. д-р. Асен Златаров\", ще представи разработеното от него мобилно приложение за безопасността на децата в дигитална среда. То спечели първо място в конкурса на ДАЗД за деца и младежи, а идеята на конкурса бе да стимулира детското участие и да се реализират идеи, създадени от деца за деца, за мобилни приложения с цел „Защита правата на децата в дигитална среда и превенция на рисковете в мрежата\".", "date": "2019.03.14", "title": "Елеонора Лилова ще приветства участниците на Международното изложение „Образование без граници\""}
{"url": "http://www.cross.bg/politzai-marinov-napadeniya-1599080.html", "text": "/КРОСС/ През последните години се увеличават случаите на нападения срещу полицаи, каза пред журналисти в Лясковец министърът на вътрешните работи Младен Маринов.Там министърът, директорът на ГД \"Национална полиция\", роднини, близки, колеги, приятели и граждани поднесоха венци и цветя пред паметната плоча на командоса Емил Шарков, поставена в двора на СУ \"Максим Райкович\".Полицаят от СОБТ Емил Шарков загина на 14 март 2014 г. при специализирана полицейска акция за отнемане на незаконно оръжие в дома на 54-годишния Петко Петков в Лясковец. Маринов посочи, че е нужно неприкосновеността на полицаите да бъде облечена в по-голяма съдържателност в измененията и допълненията в Закона за МВР.В последно време няма полицейска намеса по някакъв проблем, било то за спазване на нощната тишина или за нарушаване на обществения ред, която да не срещаме противодействие, свързано с активни нападения, подчерта той, цитиран от БТА.Според министъра трябва да предвидят по-големи санкции за тези, които си позволяват физически и вербални нападения срещу полицаи. Вербалното нападение не води до физически наранявания, но уронва устоите на институцията, подчерта Маринов.Той уточни, че размерът на санкцията не е най-важното нещо, ако няма категорични гаранции от закона, че тя ще бъде наложена и събрана. \"Първо искаме да гарантираме, че тя ще бъде наложена, а размерът трябва да е такъв, че трябва да бъде постигнат ефектът на индивидуалната и на генералната превенция\", каза Младенов.Всяка година правим анализ на сигналите за неправомерната употреба на сила или помощни средства от страна на полицаи. За последните три години има намаление на жалбите от граждани, които се оплакват за неправомерни действия от страна на полицаите във всички областни дирекции, посочи главен комисар Христо Терзийски, директор на ГД \"Национална полиция\". Той уточни, че същевременно според анализите почти всеки месец има по един сериозен случай на нападение срещу полицаи. ", "date": "2019.03.14", "title": "Младен Маринов: Нападенията срещу полицаи се увеличават (снимки)"}
{"url": "http://www.cross.bg/shofyorite-transport-kaloyan-1599082.html", "text": "/КРОСС/ \"Управляващите се опитаха да политизират проблема с шофьорите, за да го заметат и него под килима, но не им мина номера. Това заяви председателят на БСП - София и на групата на социалистите в Столичния общински съвет Калоян Паргов след гласуването на доклада, с който бяха увеличени основните заплати на шофьорите в столичния градски транспорт на 1150 лева. Общинските съветници от БСП настояваха СОС да поеме официален ангажимент при следващите актуализации на бюджета в рамките на 2019 година поне още веднъж да бъдат увеличени месечните възнаграждения на работещите в градския транспорт. Това предложение беше направено от Калоян Паргов по време на заседанието на Комисията по транспорт и туризъм в сряда. На днешната сесия на СОС обаче то беше отхвърлено от управляващите.\"За нас най-важно в момента е шофьорите да бъдат доволни и спокойни на работните си места, коментира Калоян Паргов, който е заместник-председател на Комисията по транспорт и туризъм в СОС. - Управляващите отказаха да поемат официален ангажимент за удовлетворение на справедливите искания на шофьорите. Затова ние с колегите от групата на БСП в СОС официално поемаме ангажимент да поставим този въпрос, когато наближи времето за актуализация на бюджета на Столична община. Да, ще поставим отново този въпрос и на ход пак ще бъде кметът\".Калоян Паргов изрази съжаление, че в последния месец управляващите с всички средства са се опитали да политизират проблема с шофьорите от столичния градски транспорт. \"Целта беше да го заметат и него под килима, но не им мина номера, заяви той. - Приемането на доклада на кмета Фандъкова го смятам за успех на БСП. Ние си свършихме работата. Шофьорите се обърнаха за помощ към нас и ние принудихме управляващите да направят нещо за тях. Докладът на Фандъкова е изключително в следствие на нашия натиск и аз го смятам за първата крачка към решаването на проблемите на работещите в столичния градски транспорт. И дебело подчертавам, че това е началото. Защото, ако беше продължение на работата на управляващите, изобщо нямаше да има протести от страна на шофьорите. Очевидно в ГЕРБ трябва да променят подхода към тях и да подобрят чуваемостта за проблемите им\". ", "date": "2019.03.14", "title": "Калоян Паргов: Управляващите се опитаха да политизират проблема с шофьорите"}
{"url": "http://www.cross.bg/byrgas-insylt-mozuchen-1599071.html", "text": "/КРОСС/ Безплатни прегледи с доплер започнаха в Клиниката по съдова хирургия в УМБАЛ Бургас. Те са част от съвместния проект на Ротари и УМБАЛ Бургас за превенция на инсулта. Прегледите се извършват от съдовите хирурзи д-р Радослав Шишков и д-р Христо Стефанов, под ръководството на доц. Валентин Василев и ще бъдат всеки четвъртък, със задължително предварително записване на тел.056  84 13 82 и мобилен  0887 61 41 59. Записванията се извършват от 8.30 до 13.30 ч. всеки работен ден. Направление от личен лекар не е необходимо.36 на всеки 1000 души страдат  от мозъчен инсулт, като в България тази статистика е най-висока в сравнение с другите Европейски страни и Русия. Населението на област Бургас също страда в значителна степен от мозъчно-съдови заболявания. Затова Фондация „Ротари\" предостави на УМБАЛ Бургас последно поколение ехографски апарат за изследване на каротидната артерия. Именно нейното запушване води до мозъчни инциденти. Чрез него се  изследва проводимостта, т.е. дали има нтарупвания на плаки и други вещества, които пречат за кръвоснабдяването на мозъка и са основна причина за мозъчен инсулт. Най-голямата болница в региона е част от четирите лечебни заведения в страната, с които ротарианците си партнират по важния проект Rotary No Stroke Bulgaria\" („Ротари без инсулти в България\") - глобален грант на Ротари Дистрикт Д2482.„Благодарим на началника на Клиниката по съдова хирургия доц. Валентин Василев и неговия екип за съгласието им да ни партнират в този важен проект. Надяваме се, че ще помогнем на много хора да предотвратят тежките съдови инциденти\", коментира Иван Гаврилов, президент на Ротари клуб „Бургас Приморие\".В България годишно умират над 20 000 души, покосени от исхемичен мозъчен инсулт. С тази тъжна статистика страната ни се нарежда на първо място в ЕС по смъртност от инсулт.  Проектът „No Stroke Bulgaria\" е съобразен с този сериозен проблем. Основната цел е да се намалят случаите на посоченото заболяване чрез скрининг за исхемичен мозъчен инсулт на високорискови групи от населението. ", "date": "2019.03.14", "title": "Ротари и УМБАЛ Бургас започват безплатни прегледи за превенция на инсулта"}
{"url": "http://www.cross.bg/biznesa-biznes-direktor-1599081.html", "text": "/КРОСС/ На 21 март 2019 г., в хотел Маринела, зала EFE ще се проведе ТОП бизнес събитието „BUSINESS EXCELLENCE 2022\" и Годишните награди „КОМПАНИЯ НА ГОДИНАТА\". Организатор на инициативата е групата на списанията Bulgaria Business Review и Business Lady. Нетрадиционен подход към бизнеса, провокиращи и вдъхновяващи истории от световни и български лидери в различни области на бизнеса. Как да постигнем бизнес превъзходство и отлични икономически постижения, преминавайки през залагане на правилната стратегия, към новите модели на управление, професиите на бъдещето, спецификите на различните поколения потребители и новият свят на комуникациите и маркетинга. Дигитализацията на бизнеса ще разкрие нов свят на роботика, изкуствен интелект, Internet of things, Blockchain и Кибер сигурност.Изключителната Спиридула Дракопулу от Google ще дойде в България специално, за да разкаже повече за новите подходи в маркетинга.Участие като говорители  в събитието ще вземат световни и български специалисти в различни области на бизнеса и икономиката, ето някои от тях:-\tПламен Петров, Управляващ партньор в Екуинокс Партнърс ООД.-\tТом Куигли, Собственик и Главен маркетинг директор, QuigleyMedia;-\tГеорги Александров, Country Managing Director at Oracle Bulgaria;-\tСтийв Кейл, Управител на MariaDB Corporation;-\tИвайло Славов, СЕО Bulpros;-\tПетър Бънков, Global Business Services Head, Experian;-\tДаниела Бадалута, Президент и основател на RECREX, Учредител Национално Бюро за Разследване и Борба със Застрахователните Измами в България;-\tДарина Стоянова, Изпълнителен директор на „Престиж - 96\" АД;-\tЛилия Стоянов, Главен изпълнителен директор и бизнес ангел в Transformify;-\tХристо Христов, Президент на IAB България, главен изпълнителен директор на Netinfo;-\tНаталия Футекова, Управляващ партньор на ERP.BG;-\tДетелина Смилкова, Вицепрезидент на ВУЗФ;-\tИлияна Търнина, HR & Management professional;-\tМилена Хаджииванова, основател и управител на консултантска компания Ейч Вижън;-\tАнета Савова, собственик на консултантска компания Успешни жени и други.Панели:•\tЗалагане на правилната стратегия и оптимизация на процесите (Strategy and Operations)•\tНови управленски подходи (Management)•\tКои човешки качества ще са най-ценни в бъдеще (Human Resourses) •\tРазвитието на технологиите и мястото им в бизнеса (IT)•\tМаркетинг, служещ на клиента (Marketing)ТОП бизнес събитието за настоящи и бъдещи мениджъри е прекрасна възможност да организирате фирменото си обучение и тийм билдинг в едно, като дойдете на 21 март и станете част от Business Excellence.Във време, когато светът и всичко в него се развиват изключително бързо, бизнесът трябва да прилага практики, които са с поглед поне 3 години напред. Да инвестираме в хората и в лидерския потенциал или в Изкуствен интелект и в IoT? Кое ще се окаже конкурентното предимство (competitive advantage) за организацията и то ли е пътят към успеха във време на подем?За повече информация и регистрация посетете: www.companyoftheyear.eu.Вече пета поредна година годишните награди „КОМПАНИЯ НА ГОДИНАТА\" отличават най-добрите компании в различните индустрии, като дават гласност на постиженията им и фокусират общественото внимание върху иновативните и успешни модели на управление. Наградите се връчват за заслуги, свързани с развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; индивидуален клиентски подход; успешен бизнес модел; ноу-хау; добро пазарно позициониране; устойчиво развитие; корпоративна социална отговорност; позитивен обществен имидж и други. Сред категориите тази година са ФИНАНСОВ СЕКТОР, СТРОИТЕЛСТВО И АРХИТЕКТУРА, МЕДИИ, ИНДУСТРИЯ, БАНКИ, БИЗНЕС И МЕНИДЖМЪНТ, ЗДРАВЕОПАЗВАНЕ, ТЕЛЕКОМУНИКАЦИИ, ФАРМАЦИЯ и други.Партньори на тазгодишното издание са: ТВ Европа, радио Витоша, радио Фокус, информационна агенция Фокус, информационна агенция Кросс, QuigleyMedia, интернет порталите Vesti.bg, Sinoptijk.bg, Mail.BG, Radar.BG, b2bmedia, Manifesto.BG, Flashnews.bg, J Point,  ", "date": "2019.03.14", "title": "Звезди от света на бизнеса ще споделят визията си за бъдещето в  „BUSINESS EXCELLENCE 2022” "}
{"url": "http://www.cross.bg/ryse-putya-silistra-1599086.html", "text": "/КРОСС/ През април завършва реконструкцията на платното на пътя Русе - Силистра, при входа на Русе. Председателят на УС на АПИ Георги Терзийски провери днес работата на обекта. С изграждането на второ платно, в участък от около 300 м, се подобрява пропускателната способност на пътя към Дунав мост. Отсечката започва от кръговото кръстовище с бул. „България\" и продължава към изхода на града в посока Силистра. Със завършването на проекта съществуващият двулентов път в чертите на гр. Русе се разширява до четирилентов и е продължение на пътя между Русе и Мартен. Проектът се изпълнява със средства от бюджета на АПИ и инвестицията е за над 1 млн. лв.Председателят на АПИ инспектира и работата на служителите на Националното тол управление на Дунав мост. На граничния пункт има 4 терминала за самотаксуване и гише за купуване на е-винетка в брой. Тол контролът на превозните средства, пътуващи по републиканските пътища на територията на областите Русе, Разград, Силистра и Търговище, се осъществява от 45 инспектори и 11 правоприлагащи автомобила.До 12 март на територията на цялата страна екипите на тол контрола са проверили над 93 хил. автомобила. На нарушителите са наложени над 2700 компенсаторни такси, съставени са и над 360 акта за установяване на административно нарушение.Продадени са близо 2,2 млн. винетки на стойност около 143 млн. лв. Е-винетки в момента се продават от над 8200 точки и всеки може да купи както предпочита и му е най-удобно. On-line чрез интернет страниците bgtoll.bg, vinetki.bg и А1.bg, мобилното приложение, чрез терминалите за самотаксуване или в брой на гише от областните пътни управления, бензиностанции, офисите на Български пощи и др. ", "date": "2019.03.14", "title": "Над 93 хил. автомобила са проверили екипите на тол контрола"}
{"url": "http://www.cross.bg/zhenite-muzhete-sunya-1599085.html", "text": "/КРОСС/ В началото на 2019 г. се проведе онлайн проучване в шест държави: Франция, Полша, Италия, Австралия, Япония и САЩ, което сочи, че 80% от участниците изпитват смущения на съня, a това влошава здравето и качеството им на живот. Данните показват, че 50% от хората никога не са лекувани, дори и да имат проблеми със съня, а 47% от европейците никога не са обсъждали проблема със своя лекар. Сходни резултати показа и Националният стрес тест ЛЕКА НОЩ, проведен в България през 2016 г., който сочи, че и 80% от българите не се наспиват добре. Причината е, че при липса на сън реакциите се забавят значително. 5392 са жертвите на катастрофи за последните 8 години заради заспиване на шофьора, а ранените са над 69 000, по даснни на МВР от 2018 г. Системната умора води до влошаване на концентрацията, на способностите за комуникация и взаимоотношенията с околните.Най-пагубни за трудното заспиване на жените по света са мислите за личните финанси (41%) или за здравето (27%). При мъжете положението е малко по-добро - съответно 33% и 22%. Притеснение за децата пречи на заспиването на всеки 2 от 5 дами (38%), а тревогите за възрастните им родители държат будни 23% от тях на възраст от 45 до 54 години. Докато при мъжете процентите са съответно 18%  и 13%.Проучването установи, че жените се будят повече поради притеснение или стрес - 38%, докато за мъжете тази цифра е 29%. Дамите са и по-чувствителни и отварят очи при обръщане на партньора в леглото - 24%. Мъжете все пак също се будят от съшите притеснения - 15%. Водеща причина за нощните събуждания остава необходимостта да посетят тоалетната - 52% за жените и 46% за мъжете.В Италия не могат да заспят заради проблеми с личните финанси (38%) или работата (28%), а се будят най-вече поради притеснение или стрес (40%) - по често италианките (43%), отколкото италианците (37%).Когато си лягат, в Полша се притесняват за личните си финанси (42%). Жените (47%) отново са повече от мъжете (36%). Дамите там често се будят през нощта от стрес (48%) или от хъркането и движението на половинките си в леглото (26%). От своя страна тези цифри за господата отново са по-малки - стрес (33%) и въртене на партньора в леглото (15%). Във Франция освен поради проблеми с парите (39%), не могат да заспят и от притеснения за терористични атаки (12%). Тревогите, свързани с терористичните атаки, са два пъти по-големи от тези в другите европейски държави (6%). В Япония почти 1/3 от жителите на страната споделят, че нищо не може да им попречи да заспят. Очаквано, 26% от американците гледат телевизия до късно, а 41% не могат да заспят поради притеснения за личните си финанси и само 10% спят непробудно през нощта. 21% от жените стоят будни заради социалните мрежи, а едва 15% от мъжете смущават съня си по този начин.   Здравословните проблеми държат хората в Австралия будни (30%), а екстремните природни условия ги будят през нощта (29%). Също така австралийците гледат много телевизия преди сън (25%).При недостатъчен сън клетките нямат възможност да се регенерират, мозъкът се натоварва допълнително и нервната система не може да смогне на това темпо. Отключват се сърдечно-съдови проблеми, понякога се наблюдават сериозни отклонения при метаболизма. Имунитетът отслабва, което прави  хората податливи на редица вируси.Режимът е най-доброто нещо. Да започнем с това, че не трябва да се приема кофеин след обяд. Същото важи и за енергийните напитки или чай с кофеин. Да се ляга рано, по едно и също време, по възможност всеки ден. Това подсказва на организма, че е време за почивка и той ще знае кога трябва да се настрои на такава вълна. Храненето вечер също оказва влияние - хубаво е да се избягват късната вечеря и мазната храна. Технологиите също пречат. Синята светлина, която излъчват компютрите, смартфоните и телевизорите, възпрепятства производството на мелатонин (хормона на съня). Поради тази причина трудно заспиваме. За съжаление, 17% от жените и 14% от мъжете имат навика да се забавляват със социалните мрежи през нощта. Изключително популярни са „хапчетата\" за сън, като повечето съдържат само мелатонин. Той подпомага заспиването, но не може да гарантира поддържането на качествен сън. Затова е добре избрания продукт да е комплекс с допълнителни съставки и билки. Потърсете „хапче\" за сън с мелатонин, който е в съчетание с витамин B6, маточина, пасифлора и калифорнийски мак например. Тази комбинация спомага за по-лесно заспиване, по-малко събуждания през нощта и чувство за отпочиналост сутрин. Този вид сън е известен с термина възстановителен. А както казва българският народ, денят се познава по сутринта. Пожелаваме на всички много прекрасни сутрини след като сте си върнали съня, за който сте мечтали.", "date": "2019.03.14", "title": "На 15 март отбелязваме Световния ден на съня "}
{"url": "http://www.cross.bg/kylokran-slychaya-dnsk-1599087.html", "text": "/КРОСС/ Не са установени нередности на строежа в кв. „Младост\" в София, на който вчера аварира кулокран. Това показват резултатите от извършената по разпореждане на началника на ДНСК арх. Иван Несторов проверка на обекта.На експертите на дирекцията е представена цялата необходима строителна документация. Те са констатирали, че авариралият кулокран отговоря на одобрения проект по част План за безопасност и здраве и няма нанесени увреждания на изпълненото до момента строителство на жилищната сграда.Авариралото повдигателно съоръжение подлежи на контрол от Държавна агенция за метеорологичен и технически надзор.В случая не се касае за авария в строителство по смисъла на Наредба №1 от 16.04.2007 г. на МРРБ за обследване на аварии в строителството, поради което ДНСК няма правно основание за административна намеса по случая.  ", "date": "2019.03.14", "title": "Не са установени нарушения на строежа в кв. „Младост“, където падна кран"}
{"url": "http://www.cross.bg/predpriemachestvo-sotzialnoto-mart-1599088.html", "text": "/КРОСС/ Европейски форум за социално предприемачество ще се проведе за осми път от 28 до 31 март в Палата №11 на Международен панаир Пловдив. Темата на тазгодишното издание е „Екосистемата на социалното предприемачество\", а форумът за пореден път доказва, че е център на важни събития, знакови личности и значими теми, които очертават европейските и национални тенденции в развитието на социалното предприемачество. В програмата са включени конференции, дискусии, кръгли маси и търговско изложение.Основна цел на Европейския форум за социално предприемачество, който през 2017 г. посрещна над 15 000 посетители, е създаване на диалог между институциите, бизнеса и гражданите и повишаване на информираността на обществото за същността на социалното предприемачество.\"Избрахме темата „Екосистемата на социалното предприемачество\", защото вярваме, че за подобряване на средата за социалното предприемачество трябва да бъдат изведени на преден план и решени проблемите в осемте елемента на екосистемата, разгледани на три равнища - европейско, национално и местно\", споделят от организационния комитет на форума.Съорганизатори на Форума традиционно са Европейската комисия, Европейската конфедерация на производствените кооперации и социалните предприятия - CECOP, Европейският икономически и социален комитет, Министерство на труда и социалната политика, Агенцията за хората с увреждания, Националният съюз на ТПК и осем неправителствени организации, а през 2019 г. се включват и Министерството на икономиката и Изпълнителната агенция за насърчаване на малките и средните предприятия (ИАНМСП).За да постигнат максимално добри резултати, събитията от форума ще засегнат всички елементи на екосистемата на социалното предприемачество.Успешните бизнес модели, добри практики и иновации ще бъдат представени на изложение с повече от 100 участващи организации. Жителите и гостите на Пловдив могат да посетят Европейски панаир на предприятия и кооперации от социалната икономика от 28 до 31 март от 10:30 ч. до 17:30 ч. в Палата № 11. Чрез подкрепата на творческия труд потребителите могат да изберат продукти, които имат добавена стойност и носят социалната промяна в обществото. Освен български компании и тяхната висококачествена продукция щандове ще имат и представители от Италия, Сърбия, Македония и Южна Корея.Несъмнено основополагаща роля в средата на социалното предприемачество играят публичните институции, които разработват концепции и реализират политики за регламентиране на сектора. По темата в първия ден (28 март) от 13:00 ч. ще се проведе конференцията „Публична политика за развитие на социално предприемачество в Европа\".Второто основно звено от екосистемата са финансовите институции. На 28 март от 15:35 ч. на кръгла маса на тема „Съвременни подходи при финансиране на социалното предприемачество\" ще се обсъдят актуалните тенденции при финансирането и възможностите за насърчаване на инвестициите в социални бизнеси.Развитието на теорията за социалното предприемачество от научните институции и адаптирането ѝ в практиката са друг съществен елемент. Научно-практическа конференция на 29 март от 11:00 ч. „Успешни съвременни бизнес модели за социална подкрепа\" ще представи доклади с теоретичен и приложен характер. В конференцията ще участват представители от престижни университети от България и Европейския съюз.Неправителствени организации са водещи в екосистемата на социалното предприемачество. Гостите могат да открият успешни европейски и национални организации в Мултимедийна зала на неправителствените организации, разположена в изложбената палата, от 10:30 до 17:30 ч. във всеки от дните на форума.Представителите на най-старото движение, развиващо дейност в областта на социалното предприемачество в България - кооперациите, пък ще проведат конференция на тема „Трудово-производителните кооперации - двигател за развитие на социалната икономика в България\" на 29 март от 9:30 ч. в зала „Пълдин\" на Парк-хотел „Санкт Петербург\".Друг елемент от екосистемата на социалното предприемачество - местна общност и гражданско общество, ще бъде засегнат в дискусионния форум „Дейности за социално включване в местната общност\" на 28 март от 14:15 ч. Той е насочен към изграждане на диалог между представителите на местната общност, местната власт и бизнеса, развиващ социално предприемачество.Корпоративна социална отговорност, която става все по-важна част от бизнес културата на големите компании, ще бъде засегната на кръгла маса на тема „Социална икономика, социална политика, корпоративна социална отговорност\" на 29 март от 12:30 ч.В рамките на форума ще се обърне специално внимание на пазара като част от екосистемата и на отношенията бизнес към бизнес чрез представяне на продукти и лични срещи, които да помогнат на малките и средни предприятия да открият нови пазари, доставчици и клиенти.Форумът е част от Плановете за действие в изпълнение на Националната концепция за социална икономика, приета през 2012 г. от Министерския съвет на Република България. ", "date": "2019.03.14", "title": "Над 100 социални предприемачи от България и Европа се събират на форум в Пловдив "}
{"url": "http://www.cross.bg/razvitie-bulgariya-politika-1599089.html", "text": "/КРОСС/ Заместник-министърът на регионалното развитие и благоустройството Деница Николова ще участва в петата международна конференция на тема „Европейската солидарност в инвестиционната политика на ЕС, реализирана в България\".Организираният от Камарата на строителите в България и председателя на Комисията по регионално развитие в Европейския парламент Искра Михайлова форум ще се състои утре, 15 март, от 9.30 часа в зала „Средец\" на „София Хотел Балкан\".   ", "date": "2019.03.14", "title": " Деница Николова ще участва във форум за европейската инвестиционна политика"}
{"url": "http://www.cross.bg/ychilishte-otnovo-agresiya-1599072.html", "text": "/КРОСС/ Отново агресия в училище. Десетокласничка нападна и намушка своя съученичка в пловдивско училище, съобщиха от полицията.Инцидентът е станал във вторник следобед. По първоначални данни, двете момичета се спречкали в коридора на училището и едната атакувала съученичката си в гръб с остър предмет.Пострадалата е била приета в болница с порезна рана на гърба.След преглед тийнейджърката е оставена под лекарско наблюдение, без опасност за живота.Образувано е досъдебно производство за нанасяне на лека телесна повреда по хулигански подбуди.Работата по изясняване на причините и обстоятелствата около случилото се продължават разследващи и инспектор от „Детска педагогическа стая\" от районното управление.", "date": "2019.03.14", "title": "Отново агресия в училище: Тийнейджърка намушка съученичка "}
{"url": "http://www.cross.bg/leva-shofyorite-zaplatite-1599075.html", "text": "/КРОСС/ Новото увеличение на възнагражденията на шофьорите в автобусния и електротранспорт на София беше окончателно одобрено на днешното заседание на Столичния общински съвет. Така заплатите на водачите ще се изравнят, а след това и увеличат с още 10 процента.Според приетото днес решение от 1 април шофьорите на автобуси, тролеи и трамваи в столицата ще получават основна заплата от 1050 лв., плюс 100 лева бонус за съвестно изпълнение на работата.Към тази сума се добавят клас прослужено време, допълните социални придобивки,  както и разрешените по закон извънредни часове работа, за да се получи нетна средна заплата от 1800 лева.Увеличението ще струва на общинския бюджет 5,3 милиона лева. Столичните общинари одобриха и промени в правилата за прием в първи клас, според които братя и сестри ще се приемат приоритетно в училището на по-голямото дете в семейството. ", "date": "2019.03.14", "title": "Вдигнаха заплатите на шофьорите в столичния градски транспорт "}
{"url": "http://www.cross.bg/chelopech-maiichin-zhitelite-1599069.html", "text": "/КРОСС/ Жителите на Челопеч, една от най-малките общини в България, дариха кувьоз за интензивни грижи за недоносени бебета на Клиниката по неонатология в Майчин дом. Средствата за него са събрани с дарителска кампания на коледния базар в селото. Местното население, наброяващо едва 1473 жители, събрало част от необходимата сума, а останалите средства са предоставени от бизнеса в региона и от бюджета на общината.В знак на благодарност за жеста на община Челопеч лекарите от Майчин дом ще проведат безплатни гинекологични прегледи на нейните служителки. Кметът инж. Алекси Кесяков получи от изпълнителния директор на болницата проф. д-р Иван Костов благодарствена грамота за подкрепата на челопечани. Двамата се обединиха, че да се прави добро е нещо заразно и то винаги се връща.", "date": "2019.03.14", "title": "Жителите на Челопеч дариха кувьоз за новородени на болница Майчин дом"}
{"url": "http://www.cross.bg/ryse-turnovo-veliko-1599068.html", "text": "/КРОСС/ Близо 7 млрд. лв. ще се инвестират в пътната инфраструктура на Северна България през следващите години. Това съобщи председателят на Управителния съвет на Агенция „Пътна инфраструктура\" Георги Терзийски на форума „Приоритетна свързаност на Северна България\" в Русе, организиран от кмета на Община Русе Пламен Стоилов, в координация с Института за пътна безопасност.С цялостното доизграждане на автомагистрала „Хемус\", на проектите Русе - Велико Търново, Видин - Ботевград, обходният път на Габрово и тунелът под Шипка ще имаме пътни комуникации, с които ще се ускори развитието на Северна България и ще се осигури бърза и безопасна пътна връзка между София, Варна, Русе и Видин,  заяви председателят на УС на АПИ. Пред участниците във форума Терзийски подчерта, че се работи по подготовката и стартирането на строителството на 134-километровия участък от Боаза до връзката с пътя Русе - Велико Търново, за които правителството в края на м. г. осигури 1,3 млрд. лв. Графикът, който сме разработили предвижда до края на април да стартира изграждането на още два участъка от общо 6, на които е разделено цялото трасе. Това са отсечките - от Боаза до пътен възел „Дерманци\"  и от пътен възел „Каленик\" до връзката с път II-35 Плевен - Ловеч. Техническото проектиране на участъци 4, 5 и 6, които са между пътя Плевен - Ловеч и Русе - Велико Търново, ще бъде изпълнено през 2019 г., а изграждането им ще започне през 2020 г. Целта е строителството на АМ „Хемус\" в участъка от Боаза до пресичането с пътя Русе - Велико Търново да приключи до 2023 г. През есента, с близо половин година по-рано от предвиденото по договор, ще завърши изграждането на 10-километровия участък от Ябланица до Боаза, съобщи още Терзийски.Председателят на УС на АПИ съобщи, че плановете на агенцията са успоредно с АМ „Хемус\" да се изпълнява и най-важният проект за област Русе - автомагистралата „Русе - Велико Търново\". С изграждането й ще облекчим трафика от Дунав мост и ще повишим пътната безопасност, тъй като първокласният път Русе - Бяла е една от най-натоварените и опасни отсечки в България с висока концентрация на тежки пътни инциденти. След построяването на магистралата броят на пътните инциденти по направлението ще намалеят, тъй като движението ще бъде разделено в две отделни пътни платна, заяви Терзийски.Председателят на УС на АПИ посочи, че проектът за магистралата „Русе - Велико Търново\", която ще бъде с дължина 133 км, все още е в плен на съдебните процедури. На 30 ноември м. г. ВАС отхвърли внесените жалби по решението за ОВОС, но на 30 януари постъпи касационна жалба, като в законоустановения срок АПИ депозира отговор пред 5-членния състав на ВАС. Очакваме решението на съда и в зависимост от решението имаме готовност тази година да стартираме търгове за 75 км от трасето на магистралата на индикативна стойност 670 млн. лв. без ДДС. Това са участъците Русе - Бяла и обходът на Бяла, съобщи Терзийски. Той заяви, че разработеният график предвижда, ако в следващите месеци стартират обществените поръчки за избор на изпълнители и няма обжалване на процедурите, които да блокират работата, в края на тази или началото на следващата година да има избрани изпълнители и реалното строителство на първите два участъка от Русе - Велико Търново да започне в края на 2020 г. или началото на 2021 г. Така първите 75 км от автомагистралата „Русе - Велико Търново\" ще са готови през 2023-2024 г., съобщи Терзийски.Пред участниците във форума „Приоритетна свързаност на Северна България\" председателят на УС на АПИ представи и останалите приоритетни пътни проекти  Видин - Ботевград, обходния път на Габрово и тунела под Шипка. Терзийски пожела на организаторите срещата да стане  традиционна и през следващите години в Русе да се представя напредъкът при изпълнението не само на пътните проекти, но и привлечените нови инвестиции в региона.  ", "date": "2019.03.14", "title": "Близо 7 млрд. лв. ще се инвестират в пътната инфраструктура на Северна България"}
{"url": "http://www.cross.bg/gerb-formatzii-vmro-1599070.html", "text": "/КРОСС/Бойко Борисов окачестви външнополитическата си стратегия като минаване през „иглени уши\", така че да не развали отношенията нито със САЩ, нито с Русия. И действително, усилията да остави всички доволни личат. Стартира процедурата за строителство на българския участък от „Турски поток\", а по същото време личи засилен диалог със САЩ и НАТО.Цветан Цветанов пък окончателно изкачи ново стъпало на своята самостоятелност като политически фактор в България и се позиционира като вестител на Запада у нас.На този фон Бойко Борисов все по-явно отказва да заема страна по вътрешнопартийните въпроси и развива имиджа си на национален лидер - което ще рече надпартиен.През това време продължава тенденцията ГЕРБ да концентрира все повече власт, дори на ръба на някои права и свободи. „Самоуспокоението\" е несъмнено и на моменти граничи със самозабравяне.И това води до грешки. Подобно на убеждението от 2016 г., че партията е толкова силна, че няма никакво значение кой ще бъде кандидатът й за президент, защото при всяко положение ще бъде избран, така и сега надценяването на собствената сила доведе до идеята, че каквото и законодателство да бъде внесено, ще бъде преглътнато.Не е само Изборният кодекс или Мюфтийството обаче. Това подценяване може да се пренесе и на евроизборите. Например, никак не е без значение каква личност ще води листата. Проблемът с „дългата резервна скамейка\" е налице, може би в по-остър вариант от преди. Все по-важно е каква ще е листата на ГЕРБ - дали партийна или центрирана около личности. Дали еврохора, или по-пълнокръвни политически образи.Точно личностите пък са козът на БСП. Тактиката на БСП спрямо тактиката на ГЕРБ е именно ярки личности, срещу дисциплинирана партия; протестно звучащи играчи срещу малко познати евролица.ГЕРБ веднъж вече си изпатиха от този модел - по време на президентските избори. Тогава БСП заложи на ярка личност, а ГЕРБ на кадър по модела на партийната дисциплина. Всъщност, това е и шансът на БСП за местните избори - в някой балотаж на голям град да лансира фигура, която да синхронизира всички различни настроения „срещу статуквото\".Две задачи се изправят пред БСП. Първо, да убеди всички, и най-вече партията, че не надценява ситуацията (както предупреждават повечето анализатори) и наистина е намерена формата, с която ще се постигне мобилизация и надделяване над ГЕРБ. И второ, да отстои вътрешното единство на партията. Има и още едно питане: ще прави ли БСП нещо за тези избори с други формации в своята мрежа.Основната битка е за общественото мнение. БСП опитва да наложи гледната точка, че парламент, в който отсъства втората политическа сила, а сега може бе и „Воля\", е окончателно изчерпан, нелегитимен, непредставителен. Опонентите на левицата, напротив, искат да демонстрират, че парламентът може да си работи много добре, дори още по-добре без БСП, с други думи, да илюстрират поговорката, че „и без петли съмва\". Засега обществото е по-скоро скептично към напускания на парламента. Но пък и парламентът в последните дни става все по-отблъскващ.„Одързостяването\" на ДПС е безспорен факт. Партията увеличава натиска над ГЕРБ, като в специални декларации назовава управлението им „провал\" и вещае политическа промяна. В същото време се самопредлага като стабилизиращ фактор, единствено способен да насочва правилно дейността на парламента в отсъствието на БСП и да удържи статуквото.Лесно може да се види публичната международна легитимация на ДПС като западен партньор. „Табуто\" над ДПС е вдигнато.Разбира се, това има цена, чиито измерения едва ли се ограничават с вътрешната политика на България. Да се правят прибързани обобщения би било спекулативно.Покрай обичайните вътрешни противоречия в „малката коалиция\", ВМРО за първи път от началото на мандата излезе сериозно от балансиращата си роля между НФСБ и „Атака\" и премина в настъпление. Инициативата е поета и задачата изглежда ни повече, ни по-малко „превземане\" на наследството на ОП. Също за първи път, в плоскостта на самоутвърждаването, ВМРО прибягна до ултиматуми към ГЕРБ - за стратегията за ромска интеграция, а после и „партньорски\" огън за преференциите.ВМРО явно има претенцията да изгражда и по-широк консервативно-десен фронт и се мъчи да създава представата за нещо като „добър национализъм\" в България. За целта послужиха и серия дискусии и кръгли маси с участието не само на партийни, но и на интелектуални и експертни фигури. Декларацията на екоминистъра Нено Димов, Ангел Джамбазки и Искрен Веселинов е стъпка в подобна посока.Ако ВМРО успее да прескочи бариерата с Джамбазки или да покаже резултат, близък до бариера за НС, ще бъде несъмнен успех. При неуспех на тактиката на ВМРО обаче може да има щета по образа на Джамбазки, който сега е един от най-перспективните в българската политика. Затова все по-важна става ролята на малки формации - като СДС и ДБГ, или отделни личности, които биха могли да допълнят личната харизма на Джамбазки и мобилизацията на ВМРО, да направят по-сигурно влизането му в европарламента и да уплътнят дясно-консервативната амалгама при евентуално отсъствие на „Атака\" и НФСБ.За формации като СДС и ДБГ обаче се сетиха наскоро и от ДБ. Защото засега изгледите на ДБ изглеждат крехки и почиват преди всичко на самомобилизация на база социологически интерпретации.СДС, ДБГ и другите формации от марката РБ (която впрочем продължава да се назовава от някакъв кръг хора в социологическите изследвания), както и други партии като различни земеделци и т.н. са на кръстопътя - да отидат при либералите или при консерваторите. Консерваторите явно изглеждат по-перспективни в момента, консервативното и националистическото е на мода в целия Западен свят. А и социологията засега показва по-малки шансове на либералната градска десница в сравнение с консервативните формации. В националистическата ниша и шансовете за влизане в ЕП са по-реални, следователно именно ролята на формации като СДС може да се окаже по-решаваща. Малки десни може и да се заслушат в призива на Жозеф Дол за общо явяване във формат ЕНП, но въобще не е сигурно, че на ГЕРБ ще са му нужни.Вероятно това диктува и неяснотата в това пространство - засега ДБ явно предпочита да държи останалите десни партии на изчакване. Но в ситуации като днешната малките рязко повишават цената си. Защото могат да наклонят везните в една или друга посока. ", "date": "2019.03.14", "title": "Преди европейските избори: нареждане на старта"}
{"url": "http://www.cross.bg/bulgari-dvama-katastrofata-1599076.html", "text": "/КРОСС/  Трима българи са загинали в катастрофа в Шотландия, съобщи Самоличността на жертвите е установена. Българското посолство в Лондон е в контакт с местните власти по случая и оказва съдействие на близките на починалите.  Според информация на Би Би Си катастрофата е станала на 12 март. Ударът е бил между лека кола и автобус. Загиналите трима българи - са  пътували с \"Рено Меган\" , в което имало още двама души. Водачите на  двете превозни средства след катастрофата са били приети в болница. Другите двама българи, пътували в колата - мъж и жена, са имали сериозни травмино няма опасност за живота им.  Шофьорът на автобуса е бил с леки наранявания. Никой от пътниците в него не е пострадал.", "date": "2019.03.14", "title": "Трима българи загинаха в катастрофа в Шотландия "}
{"url": "http://www.cross.bg/selo-dvama-politziyata-1599077.html", "text": "/КРОСС/ Задържаха двама души за убийство на мъж в новозагорско село, съобщиха от полицията в Сливен.Разследването е започнало на 13 март, след като в полицията е постъпил сигнал за открит починал 54-годишен мъж в новозагорското село Езеро.При извършения оглед са открити следи от насилствена смърт. За извършеното престъпление са задържани двама мъже на 43 и 48 години от същото село. Работата по образуваното досъдебно производство продължава под наблюдението на Окръжна прокуратура-Сливен. Според първоначалните данни, вероятната причина за престъплението е от битов характер. ", "date": "2019.03.14", "title": "Задържаха двама души за убийство на мъж в новозагорско село "}
{"url": "http://www.cross.bg/sofiya-rysinova-prokyror-1599074.html", "text": "/КРОСС/ 42-годишен мъж е задържан за убийството на майка си. Това обяви градският прокурор на София Емилия Русинова по време на брифинг, предаде Агенция „Фокус\".Престъплението е извършено на 10 март, най-вероятно вечерта. Но сигнал е подаден на 12 март от съседи, след като колеги на починалата са я потърсили, защото не се явила 2 дни на работа, посочиха от прокуратурата.„Починалата жена е на 64 години, събраните към настоящия момент доказателства, на базата на които във вчерашния ден СГП повдигна и обвинение са за това, че нейният син е извършил това жестоко криминално престъпление\", обясни прокурор Русинова. По думите ѝ, от събраните доказателства става ясно, че най-вероятно смъртта е настъпила в резултат на травматична кръвозагуба:„Установено е, че са нанесени около 15 прободно-прорезни рани в областта на гръдния кош и корема. Има такива рани и по лицето и защитни по ръцете\". Прокурор Русинова обясни още, че престъплението е извършено след употреба на алкохол от обвиняемия и възникналият конфликт между двамата е точно по повод употребата на алкохол.Обвиняемият е задържан с мярка задържане под стража до 72 часа и в утре ще бъде изправен пред СГС с искане от страна на прокуратурата за налагане на най-тежката мярка за неотклонение, а именно задържане под стража, каза още градският прокурор на София и уточни, че мъжът е задържан още на 12 март вечерта в хотел в София.По думите на Русинова, задържаният е на 42 години, има криминални регистрации, но не е осъждан. Има данни, че мъжът е водил и скитнически начин на живот.", "date": "2019.03.14", "title": "След жестокото убийство на жена в София: Задържаха сина ѝ и разкриха подробности "}
{"url": "http://www.cross.bg/azerbaiidzhan-borisov-aliev-1599079.html", "text": "/КРОСС/ Министър-председателят Бойко Борисов и президентът на Азербайджан Илхам Алиев обсъдиха възможностите за задълбочаване на енергийното сътрудничество между двете страни. Разговорът се състоя в рамките на Седмия глобален бакински форум, съобщи пресслужбата на Министерския съвет.По време на срещата премиерът Борисов подчерта, че очаква тази година азерската петролната компания СОКАР да започне инвестиции в газоразпределителната система на България в населените места - с две цели - чистота на въздуха и конкурентоспособност. „През 2019 и 2020 г. можем да завършим това, което години наред договаряхме\", заяви българският министър-председател и добави, че България разглежда Азербайджан като важен източник за диверсификация на доставките на природен газ, с цел повишаване на енергийната сигурност на страната ни и в региона на Югоизточна и Централна Европа. Премиерът Борисов отчете стратегическото енергийно партньорство между двете страни и посочи Азербайджан като един от основните източници на газ за регионалния газов разпределителен център „Балкан\". „Миналата година стартира предпроектно проучване на проекта за изграждане на газоразпределителен център „Балкан\", съфинансирано от Европейския съюз. Очакваме през тази година в София да бъдат представени окончателните резултатите от това проучване, които са изключително позитивни\", добави още българският премиер Борисов пред президента Алиев. В рамките на срещата беше обсъдена възможността за осигуряване на допълнителни количества природен газ от Азербайджан за газовия хъб „Балкан\".В разговора министър-председателят Бойко Борисов запозна Илхам Алиев с дейността на проектната компания ICGB, а именно - приключването на тръжните процедури за доставката на тръбите и за строителството на газовата връзка България - Гърция IGB. „Планираме строителството на IGB да започне до средата на тази година и да приключи през 2020г. в синергия с пуска на газопровода TAP, с цел осигуряване от 2020г. на контрактувания 1 млрд. куб м./год. по дългосрочния договор с Консорциума Шах Дениз\", уточни българският премиер пред държавния глава на Азербайджан. Бойко Борисов заяви, че страната ни очаква до средата на годината да се изяснят всички технически въпроси между газопровода TAP и IGB, за което ще България ще разчита и на подкрепата на азербайджанската страна. „На практика след 2020г. азербайджанският природен газ от Шах Дениз 2 ще задоволява около 25%-30% от потреблението на природен газ в България, което е сериозен дял и ще повиши значително енергийната сигурност на страната ни\", категоричен беше министър-председателят Борисов.По време на срещата президентът на Азербайджан Илхам Алиев благодари на премиера Борисов за участието му в Седмия глобален бакински форум. Той подчерта, че миналогодишната визита на българския министър-председател в Баку е дала добър импулс на двустранните отношения. „Имаме добър потенциал в политическото сътрудничество, често се срещаме, винаги се подкрепяме едни други\", каза Алиев в началото на срещата.Президентът Алиев посочи още, че скоро се е провело заседание на Консултативния съвет за Южния газов, който е важен орган за развитието на диверсификацията. На заседанието от българска страна е участвала и министърът на енергетиката Теменужка Петкова. „Приближаваме се до заключителния стадий на този проект\", заяви още Алиев.Държавният глава на Азербайджан подчерта и, че България винаги е подкрепяла връзките на Азербайджан с Европейския съюз и благодари за личния принос на министър-председателя Борисов за добрите отношения между страните ни. ", "date": "2019.03.14", "title": "Борисов и президентът на Азербайджан обсъдиха енергийното сътрудничество "}
{"url": "http://www.cross.bg/tyrtziya-bezhantzi-siriiiskite-1599078.html", "text": "/КРОСС/ ЕС ще отпусне 1,5 милиарда евро за сирийските бежанци в Турция в рамките на споразумението за спирането на наплива на мигранти към ЕС, подписано през март 2016 г. Това заяви днес върховният представител на съюза за външната политика Федерика Могерини, която говори на донорска конференция за Сирия в Брюксел, предаде ТАСС.ЕС ще отпусне втори транш в размер на 1,5 милиарда евро за сирийските бежанци в Турция, посочи тя.В рамките на споразумението за мигрантите от 2016 г. Брюксел обеща да отпусне на Анкара 6 милиарда евро за сирийските бежанци, да отмени визовия режим за турски граждани (при изпълнение на условията за това - бел. аг.) и да отвори нови глави в преговорите за присъединяване на Турция към ЕС.От 2016 г. досега обаче отношенията между ЕС и Турция се влошиха в редица сфери, отбелязва ТАСС. ", "date": "2019.03.14", "title": "ЕС отпуска 1,5 милиарда евро за сирийските бежанци в Турция "}
{"url": "http://www.cross.bg/mesta-lili-tzeremoniyata-1599053.html", "text": "/КРОСС/ За първи в историята на наградите Икар Лили Иванова ще бъде специален гост на церемонията, която ще се състои в Международния ден на театъра - 27-ми март. Идеята и поканата за това са на Христо Мутафчиев, председател на Съюза на артистите в България, чийто дългогодишен член е самата Лили Иванова.Песента се казва \"Главна роля\" и е по музика на Артут Надосян, текст на Иван Тенев и аранжимент на Ангел Дюлгеров.Събитието се реализира с подкрепата на Столична Община, a всички приходи от билети за церемонията постъпва директно в Здравния фонд на Съза на артистите в помощ на нуждаещите си артисти и хора на изкуството.\"За мен е чест и голяма отговорност да приема поканата за участие в церемонията Икар и с това да подкрепя инициативата за набиране на средства за подпомагане на нуждаещите се хора на изкуството. Благодаря на г-жа Фандъкова и екипа й от Дирекция \"Култура\" към Столична Община за отношението както към това събитие, така и към мен лично като артист, за сериозната подкрепа във връзка с двата поредни концерта, които предстоят на 8-ми и 9-ти декември. И това не е всичко - ще имаме още новини...\", сподели Лили Иванова.Междувременно от екипа й потвърдиха, че билетите за концертите във Велико Търново (ДКС \"Васил Левски\", 2500 места), Габрово (Спортна зала \"Орловец\", 1800 места), Бургас (Спортна зала \"Младост\", 1800 места) и Гоце Делчев (Спортен комплекс \"Неврокоп\", 1500 места) са разпродадени и след допълнителните сектори, пуснати в продажба. Турнето започва от Велико Търново на 29-ти този месец, следван от Габрово на 30-ти март и продължава с Гоце Делчев (8 април), Бургас (16 април), Ямбол (17 април), Шумен (8 май), Хасково (1 юни), ресторант Лебед, Панчарево (21 юни), Варна (30 юни), Пловдив (17 септември) и София (8 и 9 декември). ", "date": "2019.03.14", "title": "Лили Иванова специален гост на Театралните награди Икар 2019 "}
{"url": "http://www.cross.bg/berbatov-legendite-totnum-1599052.html", "text": "/КРОСС/ Димитър Бербатов ще е сред легендите на Тотнъм, които ще присъстват на откриването на новия \"Уайт Харт Лейн\" на 30 март. Очакват се още Роби Кийн, Рафаел ван дер Ваарт, Ледли Кинг и други любимци на \"шпорите\" да станат част от историческия момент за клуба.Оттам разкриха, че Кристъл Палас или Брайтън ще е първият гост на новия стадион, а четвъртфиналният сблъсък в Шампионска лига също ще се играе там.Съоръжението е на стойност 850 милиона паунда и е с капацитет от 62000 седящи места, докато вече разрушеният дом на \"шпорите\" беше с 36200.Бербатов, Кийн и компания ще играят грандиозен мач на легендите на 30 март.В момента Тотнъм домакинства на \"Уембли\" с променлива успеваемост, но точно там постигна големия триумф над Борусия (Дортмунд) в Шампионска лига. ", "date": "2019.03.14", "title": "Бербатов e сред легендите, които ще открият стадиона на Тотнъм"}
{"url": "http://www.cross.bg/predsedatelya-vsichki-evropa-1599050.html", "text": "/КРОСС/ Председателят на Европейската народна партия (ЕНП) Жозеф Дол призова председателите на десните партии у нас да се явят заедно на евроизборите през май. Той изпрати писмо до председателя на ГЕРБ Бойко Борисов, председателя на Движение \"България на гражданите\" Димитър Делчев, председателя на СДС Румен Христов и председателя на ДСБ Атанас Атанасов.Ето и писмото на Жозеф Дол:\"Европейските избори на 26 май 2019 г. ще бъдат решаващ момент както за ЕНП, така и за ЕС. Те са възможност за нас да защитим ценностите на политическо семейство, което е дълбоко вкоренено в историята и цивилизацията на европейския континент и което винаги е било движещата сила на европейската интеграция.Днес Европа е на кръстопът, в условия на нарастваща нестабилност, идваща от вътрешни и външни сили, които се опитват да дестабилизират съюза. Ако искаме да продължим да работим за тази Европа, в която вярваме - демократична, прозрачна, просперираща и ефективна Европа, която стои близо до гражданите си и която защитава културното си разнообразие и силната социална пазарна икономика, е необходимо да се обединим и заедно да се изправим пред предизвикателствата.Като се има предвид какъв е залогът на тези избори, призовавам всички членове на политическото семейство на ЕНП в България да направят най-отговорния си избор и да представят българските граждани с единен фронт.Само ако се обединим, ще можем да избегнем разпределянето на гласовете, което ще е от полза за популистите и антиевропейските сили.Само ако работим заедно, ще успеем да маскимализираме нашето представителство в Европейския парламент и да гарантираме, че нашият водещ кандидат за евроизборите Манферд Вебер ще стане следващият президент на Европейската комисия.Начело с ЕНП, аз съм сигурен, че Европа ще превъзмогне предизвикателствата, пред които е изправена - като сигурност, защита на външните ни граници, растеж и работни места, климатични промени, те изискват от нас да впрегнем всичките си сили.ЕНП цени всички членове на семейството си. Всеки от нас трябва да играе своята роля в поддържането на нашите общи ценности и защита на европейския проект, чиито основи сме положили и който сме изграждали в продължение на десетилетия.Знам, че мога да разчитам на пълния ангажимент на всички български партии - членове ЕНП, за постигането на тази цел. ", "date": "2019.03.14", "title": "Жозеф Дол призова всички десни в България да се явят заедно на изборите"}
{"url": "http://www.cross.bg/facebook-instagram-kompaniyata-1599055.html", "text": "/КРОСС/ Социалната мрежа Facebook претърпя един от най-разпространените и постоянни сривове на системата си, след като потребителите в целия свят не можеха да получат достъп до социалните си мрежи и услуги - от Instagram до Messenger, в голяма част от вчерашния ден.Според Downdetector - сайтът, който обявява проблеми с приложения и сайтове, абонатите на социалните мрежи на Facebook са имали проблеми с логването или опресняването на лентата със съобщения. В Европа проблемите започнаха след 18ч. българско време в сряда вечерта.От около вечерните часове в София потребителите успяваха частично да заредят страниците си или изобщо не можеха да видят съдържание, придружено от съобщение, че е станала грешка. Засегнатите региони включват района на Ню Йорк, части от Калифорния и региона на Сиатъл, според Downdetector. Други проблемни места са Япония, Филипините, Перу и големите градове в Австралия, както и голяма част от Европа.Няколко маркетолози съобщиха, че системата за закупуване на реклами във Facebook също не работи. В нощните часове Facebook заяви, че все още проучва цялостното въздействие, \"включително възможността за възстановяване на суми за рекламодателите\".Продажбите на реклами са живителната сила на компанията, а подобни постоянни трудности могат да бъдат скъпи. На база прогнозите за приходите от продажби през 2019 г. Facebook Inc. ще генерира средни дневни приходи от около 189 млн. долара, коментира Bloombeeg, цитиран от Инвестор.Потребителите са имали затруднения не само с Facebook, но и с платформата за споделяне на снимки Instagram, инструментите за съобщения Messenger и Whatsapp и устройствата за виртуална реалност Oculus. Instagram обаче възстанови услугата си през нощта, поясни услугата в официалния си профил в Twitter. Някои потребители са получили съобщение, показващо, че Facebook е в режим на поддръжка. \"Знаем, че някои хора в момента имат проблеми с достъпа до семейството от приложения на Facebook. Ние работим за разрешаването на проблема възможно най-скоро\", заяви говорител на Facebook.Времето за подобен срив е доста неудобно за Facebook, която вече е обременена от редица разкрития, че не успява да защити потребителските данни или да спре разпространението на речта на омразата, фалшивите новини и други форми на дезинформация. Репутацията на Facebook беше опетнена, след като платформата ѝ беше използвана от руските тролове за намеса в президентските избори в САЩ през 2016 г.Разследването на американското Министерство на правосъдието за практиките на компанията за обмен на данни се разшири, за да включи по-голямо съдебни жури, поясни източник на Bloombeрg, запознат с темата.Акциите на компанията поскъпнаха с по-малко от процент до 173,37 долара след затварянето на борсовата сесия в САЩ. Те загубиха над 20 процента от достигането на пиковите си нива на 25 юли. ", "date": "2019.03.14", "title": "Фейсбук може да връща пари на рекламодатели заради срива"}
{"url": "http://www.cross.bg/nakasoni-namesa-podgotvyat-1599061.html", "text": "/КРОСС/ Съединените щати се подготвят да водят по-агресивно кибероперации за ответен удар, на фона на нарастващи кибератаки и заплахи за намеса в президентските избори през 2020 г. Това заяви вчера пред комисия в Конгреса генерал Пол Накасони, началник на Киберкомандването на САЩ, съобщи АП.Американските военни научиха много от съвместната си работа с други правителствени служби по отблъскването на руската намеса в междинните избори през 2018 г., посочи генералът. Той изтъкна, че сега фокусът е насочен към следващия изборен цикъл.Генерал Накасони заяви, че кибератаките от страна на Русия, Китай, Северна Корея и Иран стават все по-усъвършенствани и до неотдавна са били извършвани с малко загриженост за последиците.Изявлението на генерал Накасони последва доклад на Военноморските сили на САЩ, в който се описват значителни пробиви в морските системи и се заключава, че флотът губи кибервойната, отбелязва агенцията. ", "date": "2019.03.14", "title": "САЩ се подготвят за все по-агресивни кибероперации срещу неприятели "}
{"url": "http://www.cross.bg/firma-bulgariya-iioncheva-1599065.html", "text": "/КРОСС/ \"Днес беше приета скандална поправка в Закона за концесиите. Според нея, концесионният договор няма да е недействителен, ако не отговаря на българското законодателство.\" Това заяви говорителят на ПГ на \"БСП за България\" Елена Йончева на пресконференция. Тя обясни, че депутатите са взели решение да отпадне т. 6 на параграф 17 от Закона. \"За първи път държавата е напълно уязвима и не може защити своя интерес. Затова питаме: предопределен ли е изборът на концесионер? Защо е необходима поправката, която прави държавата напълно уязвима? Ако е предопределен изборът на концесионер, стоят ли турски интереси зад тази фирма?\", попита Йончева. Тя припомни, че концесията беше спряна по време на служебното правителство с мотива, че законът застрашава националната сигурност.Лидерът на БСП Корнелия Нинова допълни, че в променения Закон се връзват  ръцете на бъдещи управляващи.\"Няколко пъти сме казвали, че ако народът ни се довери да управляваме, ще прекратим тази концесия. За да се вържат ръцете за подобни бъдещи действия, се вкарват промени, които затрудняват този процес. България ще трябва да плаща при едно такова бъдещо действие, дори и виновен по договора да е концесионерът. Изрично се записва, че ще се решава в Арбитражен съд. Залагат се прегради към бъдещо прекратяване на концесията. Това ни навежда на мисълта, че всичко е договорено и че се поема ангажимент към бъдещия концесионер- който и да дойде на власт, няма да може да засегне интересите му\", поясни Нинова. ", "date": "2019.03.14", "title": "Турска фирма ли ще вземе Летище София, пита БСП"}
{"url": "http://www.cross.bg/rysiya-dyshi-pytin-1599056.html", "text": "/КРОСС/ Кремъл е формирал институционална инфраструктура, чрез която да подсигури преселването в Русия на възможно повече хора от съседни държави, пише \"Комерсант\".Целта е амбициозна - населението на Русия да нарасне с 5 до 10 милиона нови жители. Като донори се разглеждат страни с висока концентрация на рускоезично население - Украйна, Казахстан, Узбекистан и Молдова, посочва вестникът, цитиран от Би Би Си и БТА.Работната група, реализираща тази концепция, включва 24 души - служители от министерства, ведомства и депутати от Държавната дума. Оглавява я Максим Травников, шеф на управлението по осигуряване на конституционните права на гражданите в администрацията на президента Владимир Путин.Според един от членовете на групата създаването й приключва дейността за оформяне на структурите, необходими за мащабна дейност в сферата на миграцията. А утвърдената от Путин миналата есен Концепция за миграционна политика \"е идеологическата база\" за осъществяването й, коментира той.Президентът Путин е поставил и задачата да се акцентира върху темата за миграцията - напоследък той често говори за демографската криза в Русия, изтъква, че трябва да бъдат създадени всички условия за преселване в Русия на нашите сънародници, пише вестникът.Още през май Държавната дума предвижда да одобри и други законодателни инициативи, засягащи въпроси на гражданството и заселването в Русия. По думите на Сергей Гаврилов, оглавяващ парламентарната комисия за развитие на гражданското общество, поправките ще засегнат десетки хиляди души, получили паспорти \"по различни схеми, с грешни или изопачени данни\".Някои от тези хора са получавали според него руски паспорти в различни държави от ОНД, без да се проверяват основанията за получаване на руско гражданство. \"Често пъти паспортите на тези хора се изземат и те се озовават в трудно положение. Подготвените поправки са хуманитарна операция, която ще даде възможност за приключване на въпроса\", обяснява депутатът.Руските власти никога не са посочвали официално колко души общо биха желали да привлекат в страната. Според източници на \"Комерсант\" обаче, за да се компенсира естественият отрицателен прираст, са необходими около 300 000 души годишно. А в идеалния случай властите трябва да си поставят за цел осигуряването на 5-10 милиона нови жители. ", "date": "2019.03.14", "title": " Кремъл иска да привлече в Русия милиони нови жители "}
{"url": "http://www.cross.bg/chrez-blagoevgrad-stoki-1599063.html", "text": "/КРОСС/ Служители на ГДБОП спряха 15 сайта и производствена база за фалшиви стоки в Благоевград  Администраторът на страниците и един от основните организатори на престъпната дейност са задържани при акцията, проведена вчера под наблюдението на Районна прокуратура - БлагоевградСлужители на отдел \"Киберпрестъпност\"  в Главната дирекция „Борба с организираната престъпност\" и колегите им от териториалния сектор „БОП\" неутрализираха дейността на фабрика, произвеждаща фалшиви стоки, носещи белезите на защитени търговски марки. Продажбите на огромно количество дрехи, парфюми, очила, маратонки и модни аксесоари са се извършвали основно онлайн, чрез създадени и администрирани специално за целта 15 интернет страници. Сайтовете са били разработени за българоговорящи клиенти и са захранвали цялата страна с евтини и некачествени стоки, претендиращи да са оригинални продукти. Клиентите получавали своите поръчки основно чрез куриерски фирми.В хода на акцията са проведени процесуално-следствени действия в къща в с. Покровник, в която се шиели облеклата, където чрез специализирани преси били брандирани с марки като „Hugo Boss\", „G-Star\", „Dolce & Gabbana\", „Lacoste\", „Nike\", „Adidas\" и други.На друг адрес - офис в Благоевград, антимафиотите открили част от произведената фалшива стока в с. Покровник, както и компютърните системи, чрез които са се администрирали 15-те интернет страници. На същия адрес е задържан и администраторът им.В офис на куриерска фирма в момента на изпращане на поредните поръчки към клиентите си бил задържан и един от основните организатори на престъпната дейност. Той е рецидивист, с предишни криминални и съдебни регистрации за подобни престъпления.По случая е образувано досъдебно производство за извършено престъпление по чл. 172б от НК. Работата по случая продължава под ръководството на Районна прокуратура- Благоевград.Снимки МВР", "date": "2019.03.14", "title": "ГДБОП спря 15 сайта за фалшиви стоки (снимки)"}
{"url": "http://www.cross.bg/agentziyata-vpisvaniya-registur-1599064.html", "text": "/КРОСС/ На 10 август миналата година Търговският регистър в България беше напълно блокиран, създавайки безпрецедентен хаос. Гражданите, фирмите и администрацията останаха без достъп до важна база данни. Несигурността подхранваше страховете от злоупотреби и кошмарни сценарии.Седем месеца след срива на Търговския регистър никой от държавните институции не съобщава причините за събитията, на които станахме свидетели миналото лято. А фактите показват, че тези събития не са случайни. Кризата в управлението на информационната дейност на Агенцията по вписванията е резултат от редица съществени пропуски. И властта мълчи за това чия е отговорността за управленските решения, които са неадекватни на действителните изисквания за нормална работа на Търговския регистър.Но анализ на Държавната агенция за национална сигурност (ДАНС) посочва, че ако не се изведат полезните практики, то може да се стигне до повтарянето на инцидента в Търговския регистър или в други ведомства и организации.Какво всъщност се е случило с Търговския регистър - тази дейност на държавата с висока значимост и с висок рисков потенциал?Ето ХРОНОЛОГИЯТА НА СРИВА:На 05.08.18, в 00,45 ч. се поврежда първи диск от дисковия масив.На 09.08.18, в 17,36 ч. се поврежда втория диск.На 09.08.18, в 17,43 ч. се поврежда третия диск.На 09.08.18, в 18,04 ч. се поврежда и четвъртия диск.Поради краткия интервал, в който се повреждат дисковете от една и съща дискова група, става невъзможно възстановяването на нормалната работоспособност на Търговския регистър.Създаден е неуправляем риск, защото са обединени дискови масиви, разположени в основния и резервния информационни центрове.Базата данни на Търговския регистър е Oracle.На 10.08.18 г. министърът на правосъдието Цецка Цачева изпраща сигнал до компетентните органи за възникнал хардуерен проблем, довел до спиране на работата на базата данни на Търговския регистър и Регистъра на юридическите лица с нестопанска цел.Фирмите, които обслужват информационните системи на Агенцията по вписванията, са: фирмата „Стемо\" ООД за хардуерна поддръжка, фирмата „Лирекс БГ\" ООД за поддържа базата данни, домейн контролерите и комуникационните устройства, а фирмата „Сиенсис\" ООД изгражда и поддържа web сървърите.Контролът на дейността на фирмите се осъществява от служители в дирекция ИОТ в Агенцията по вписвания.Базите данни в системите, които обслужват Търговския регистър, са разположени на три места: основен информационен център в самата сграда на Агенцията по вписвания в София, един резервен център в Бизнеспарка в София и аварийно-възстановителен център в Шумен.Проверката на Софийска градска прокуратура е установила, че инцидентът е възникнал вследствие на дефектирали твърди дискове. А поради липсата на адекватни архивни копия на базата данни е било възпрепятствано възстановяването на работата на Търговския регистър.Архивните копия са били ангажимент на фирмата „Лирекс БГ\", според сключения договор с Агенцията по вписвания, твърди прокуратурата.На 10 август в Агенцията по вписвания са получили План за възстановяване на работоспособността на Търговския регистър, изпратен от фирмата „Лирекс БГ\". В него са били описани първоначалните действия след получаването на сигнала за инцидент.На 14 август е изграден план за възстановяване на Търговския регистър.Сред установените от прокуратурата факти е и един доклад на фирмата „Лирекс БГ\" от 03.07.18 г. В този доклад фирмата за поддръжка е написала препоръка на Агенцията по вписвания - необходим бил допълнителен ресурс за увеличаване на възможността за архивиране на данните.Тогавашният изпълнителен директор на Агенцията по вписванията Зорница Даскалова е констатирала, че този доклад е формален и неясен. А и тези препоръки вече били изпълнени още при сключването на договора.Изборът на фирми за всички поддръжки на системите в Агенцията по вписвания се е извършвал след процедури по ЗОП. И всяка процедура, свързана с информационните системи, е била съгласувана с ДАНС и с Държавна агенция „Електронно управление\", осъществяваща контрол върху всички електронни системи в страната.По отношение на контрола в Агенцията по вписвания и бившият изпълнителен директор Зорница Даскалова, и сегашният изпълнителен директор Габриела Козарева твърдят, че служителите от дирекция ИОТ, НЕ РАЗПОЛАГАТ С НЕОБХОДИМАТА ЕКСПЕРТИЗА и познания по операционната система Oracle, за да осъществяват адекватен контрол на всички дейности, извършвани от фирмата за поддръжка „Лирекс БГ\".Държавните служители всъщност само са преглеждали документите, предоставени от фирмата изпълнител. А според настоящия директор на Агенцията по вписвания Габриела Козарева ФИРМАТА ИЗПЪЛНИТЕЛ КОНЦЕНТРИРА В СЕБЕ СИ ОГРОМЕН ПОТЕНЦИАЛ ЗА ВЛИЯНИЕ И МАНИПУЛИРАНЕ НА ДАННИ, както и възможност за отдалечен достъп, макар и по силата на договор.Това всъщност означава, че една ЧАСТНА ФИРМА ИМА ПЪЛЕН КОНТРОЛ върху работните процеси на Агенцията по вписвания.А липсата на служители специалисти по операционната система Oracle води до ЛИПСАТА НА ОБЕКТИВНА ВЪЗМОЖНОСТ ЗА КОНТРОЛ.Софийската градска прокуратура прави извода в своята проверка, че ИМА МНОГО ГОЛЯМА ЗАВИСИМОСТ на Агенцията по вписвания от ЧАСТНА ФИРМА и ОБЕКТИВНА НЕВЪЗМОЖНОСТ да бъде осъществен адекватен контрол от страна на държавната Агенция по вписвания.Но прокурорът прави заключение, че всъщност се касае за неизпълнение на поети задължения по сключен договор от страна на изпълнителя.И това НЕ БИЛО ПРЕСТЪПЛЕНИЕ.Прокурорът пише в свое постановление за отказ от образуване на досъдебно производство, че преценката за адекватността на управленските решения е задача на изпълнителната власт.Установена е и липсата на какъвто и да е контрол от страна на Държавната агенция „Електронно управление\" във връзка със сключения договор между Агенцията за вписвания и фирмата „Лирекс БГ\", както и последващото му изпълнение.Контролният орган не е упражнил контрол на информационната сигурност, констатира прокурорът, но това НЕ БИЛО ПРЕСТЪПЛЕНИЕ.И предлага на Върховната административна прокуратура да извърши проверка на Държавната агенция „Електронно управление\", по реда на надзора за законност.ВАП е направила това.Проверката е установила, че кризата в управлението на информационната дейност на Агенцията по вписвания се дължи на съществени пропуски.Не са били извършвани проверки от Държавната агенция „Електронно управление\" по надзор за спазване на изискванията на Закона за електронното управление за информационната сигурност. Не са извършвани проверки на информационната сигурност на Търговския регистър. Не е извършван одит от държавното предприятие „Електронно управление\". Всъщност в хода на прокурорската проверка се е установило, че държавното предприятие не функционира вече втора година, в нарушение на Закона за електронното управление. Нещо повече - не е приет и правилник за дейността му, съгласно параграф 46 от закона.В хода на проверката Държавната агенция „Електронно управление\", с председател Атанас Темелков, прави следните шокиращи изводи за Агенцията по вписвания:Риск за управление на промените - КРИТИЧЕН.Риск за управление на сигурността - КРИТИЧЕН.Риск за управление на операциите - КРИТИЧЕН.Общ извод: КРИТИЧНО ВИСОКА СТЕПЕН НА РИСК за дейността и ИТ дейността и информационните системи на регистрите на Агенцията по вписвания, към 09.08.2018 г.\"И Върховната административна прокуратура е разпоредила незабавно предприемане на мерки за отстраняване на констатираните нарушения на изискванията за информационна сигурност. А информацията в Търговския регистър има ключово значение за функционирането на пазарната икономика в България.Суматохата от инцидента и действията на компетентните органи през месец септември миналата година са белязани от един притеснителен факт. Тогава от Агенцията по вписвания са поискали ДА ИЗТРИЯТ ДАННИ ОТ ДЕФЕКТИРАЛИЯ ДИСКОВ МАСИВ.Но ДАНС КАЗВА „НЕ\".Данните, които са генерирани в процеса на нормална работа и в процеса на възстановяване на функционирането на Търговския регистър, показват всъщност причините, довели до бавното възстановяване на нормалната работа на Регистъра. Тези данни показват и действията на ангажираните ведомства и длъжностни лица.ТЕЗИ ДАННИ НЕ ТРЯБВА ДА СЕ ИЗТРИВАТ, твърдят от ДАНС. Данните трябва да се запазят, докато не се направи детайлен анализ на организационните, административните и техническите пропуски, които са довели до инцидента.Според Държавната агенция „Национална сигурност\" не е коректно да се твърди, че тези данни не са необходими.И министърът на правосъдието Цецка Цачева в свое писмо до Върховната административна прокуратура от 12.02.19 г. твърди, че ВСЕ ОЩЕ СЕ ПАЗИ Дефектиралия дисков масив и информацията в него се съхранявала във вида, в който е била точно в момента на срива на Търговския регистър. И този дисков масив продължавал да не се използва към 12.02.19 г. съгласно дадените указания да се пази като доказателствен материал.„Така, отведнъж, Агенцията по вписвания се лиши от повече от половината от разполагаемия общ дисков капацитет.\", пише министър Цачева. И твърди, че така е ВЪЗНИКНАЛА КРИТИЧНА НЕОБХОДИМОСТ от допълнителен дисков капацитет. Поради това от аварийно-възстановителния център в Шумен е бил транспортиран и монтиран в София дисков масив, за да се гарантира надеждността на базата данни на регистрите и техните резервни копия (backups).Във връзка с възникналата КРИТИЧНА НЕОБХОДИМОСТ от допълнителен дисков капацатитет Агенцията по вписвания е сключила договор с „Телелинк Бизнес Сървисис\" ЕАД за доставка на необходимото оборудване.И когато дойде новото оборудване в София по този договор, тогава в Шумен щял да бъде върнат обратно резервният дисков масив - уверява министър Цецка Цачева. Пазили били дефектиралия дисков масив като доказателствен материал.Доказателство за какво и срещу кого?Та нали Софийска градска прокуратура написа, че няма извършено престъпление? И отказа да образува досъдебно производство. ", "date": "2019.03.14", "title": "Седем месеца след срива на Търговския регистър - и след мъглата, пак мъгла"}
{"url": "http://www.cross.bg/slavchev-suvet-obshtinski-1599066.html", "text": "/КРОСС/ На редовно заседание на Столичен общински съвет бе разгледан извънреден доклад, с вносител Йорданка Фандъкова, относно одобряване на мерки за повишаване на възнагражденията на водачите от общинските дружества столичен авто и електротранспорт. Общинския съветник и съпредседател на \"Политическа група 5\" инж. Симеон Славчев внесе предложение в текстовете на доклада да бъде включена допълнителна точка към проекта за решение, а именно „да бъде изготвена и приложена тригодишна програма за увеличаване на основните заплати на всички работещи в четирите общински дружества на Столичен градски транспорт\". „По този начин Столична община поема ангажимент, че разговорите и преговорите ще продължат и няма да спрат до тук с днешното туширане на напрежението\" каза още той.Според Славчев това е принципна постановка и включването в доклада идва да покаже, че по въпроса със заплатите на работещите в столичен автотранспорт има политически консенсус.„Проблемите в софийски градски транспорт не са от вчера и макар, че доклада на кмета Фандъкова е крачка в правилната посока, е закъсняла крачка\" категоричен бе Славчев. Освен предложението за допълнение към текстовете от доклада на кмета Фандъкова, председателят на ПП МИР добави, че в бъдеще доклади от това естество е хубаво първо да се разглеждат първо на председателски съвет и в ресорната комисия по транспорт и туризъм към Столичния общински съвет. „По този начин ще се даде възможност да се постигне своевременен консенсус по спорни въпроси и да се разглеждат предложенията на, както в случая, работници и синдикати, точка по точка.\"В заключение Симеон Славчев добави, че на днешното заседание на Столичния общински съвет „поради неясни причини\" управляващите са отхвърлили това негово принципно предложение. Вчерашното заседание на транспортната комисия към СОС се проведе с протест на шофьорите от столичен градски транспорт под прозорците на общината. Исканията на работещите в сектора са за по високи заплати и адекватни условия на труд.", "date": "2019.03.14", "title": "Симеон Славчев иска тригодишна програма за увеличение на заплатите на шофьорите от столичен автотранспорт"}
{"url": "http://www.cross.bg/tekstovete-svurzani-operatori-1599054.html", "text": "/КРОСС/ Парламентът прие окончателни промени в Закона за концесиите, улесняващи концесията на летище \"София\". Измененията бяха внесени от Министерски съвет. Те са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет.Измененията прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор. С предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията.Съгласно текстовете с концесионния договор се определя участващите в групата икономически оператори отговарят солидарно с проектното дружество за изпълнението на концесионния договор съгласно предвиденото в него, като се вземат предвид характерът, размерът на участието на всеки от икономическите оператори в проектното дружество или на поетия от тях ангажимент за предоставяне на ресурси на проекното дружество.Конкретизират се и текстовете за разрешаването на спорове като се елиминират възможностите за противоречиво тълкуване. Някои от текстовете са свързани с обявлението за провеждане на повторна процедура.Законодателят предвижда независимо дали концесията е със или без трансграничен интерес, да се попълва електронен формуляр, публикуван на интернет страницата на националния концесионен регистър.Парламентът остави досега действащите разпоредби, свързани с подсъдността. Това се случи по предложение на председателя на Правна комисия и депутат от ГЕРБ Данаил Кирилов.\"Оставаме подсъдността, каквато е съобразно последните изменения на АПК. Това означава, че като първа инстанция ще се произнасят административните съдилища, а ВАС ще бъде касационна инстанция. Като такава ще има възможността да уеднаквява практиката на по-долните административни съдилища\", обясни депутатът от ГЕРБ. Според Кирилов с това би могло да се справи Административния съд. ", "date": "2019.03.14", "title": "Депутатите одобриха промените в Закона за концесиите, касаещи Летище София"}
{"url": "http://www.cross.bg/alkohol-promila-selo-1599062.html", "text": "/КРОСС/ 53-годишна жена е задържана в Бобов дол, след като е заловена, че шофира след употреба на алкохол. Дрегерът е отчел 4,43 промила алкохол в издишания въздух.Жената, която е от село Голямо село, отказала да й бъде взета кръв за анализ.По случая е започнато бързо полицейско производство, уведомен е дежурен прокурор, съобщиха от ОД МВР-Кюстендил. ", "date": "2019.03.14", "title": "Задържаха пияна шофьорка с над 4 промила алкохол"}
{"url": "http://www.cross.bg/lechkov-kmet-sliven-1599047.html", "text": "/КРОСС/ Аз дадох авторитет на ГЕРБ, не те на мен, кой ги знаеше тогава?! Осъдих държавата за делата, които водеше срещу мен, но кой ще ми върне авторитета? Това заяви в предаването \"Здравей, България\" по Нова телевизия Йордан Лечков, известен футболист от златното поколение, извоювало четвърто място на България на световно първенство, бивш кмет на Сливен от 2003 до 2011 г. Срещу Лечков се водеха редица дела.В студиото на Нова той даде пример, че трябвало да напусне престижна комисия в европейския футбол, след като започнали проблемите му с Темида в България. И попита: Кой ще ми върне авторитета?\"Във всяка община има вътрешен одит и сметна палата. Кой в момента говори най-малко? Прокуратурата. Виждате ли официално лице? Няма такова, има само говорител. По принцип прокуратурата има период от две години, за да събере доказателства, а тук първо се повдига обвинение и след това тръгват да се събират доказателства\", заяви Лечков в студиото на Нова, коментирайки последните акции на прокуратурата срещу кметове.,,Истината е такава, че прокуратурата се превърна в бухалка на властимащите. Цветовете отдавна ги няма. Вече всичко е в интересите и зависимостите. Давам един пример с мен. Когато аз бях кмет на Сливен, направих така че само сливенски фирми да действат в областта. След това, откакто напуснах поста, Сливен западна. Така се случи и с кметовете на Велико Търново, на Хасково, на Каварна. На тях им бяха повдигнати обвинения, независимо колко успешни бяха'', продължи Лечков.,,Законите не са лоши, просто трябва да се спазват'', завърши бившият кмет.  ", "date": "2019.03.14", "title": "Йордан Лечков: Аз дадох авторитет на ГЕРБ, не те на мен!"}
{"url": "http://www.cross.bg/radev-rymen-zayavi-1599051.html", "text": "/КРОСС/ \"Икономиката ни трябва да се преструктурира и затова е време за важни решения, решения със стратегически хоризонт. За да има ефект днешния форум, трябва да знаем - какво е състоянието на икономиката ни като постижения, като тенденция, какво е нивото ни амбиция, как да постигнем тези цели\", заяви държавният глава Румен Радев по време на кръглата маса \"ЗА конкурентоспособна и просперираща българска икономика\", съобщи Канал 3.\"Никоя икономика не може да бъде успешна, ако законодателната, изпълнителната и съдебната власт не създават нужна среда за развитие\", заяви Радев и приветства участието на голяма част от министрите от управляващия кабинет.\"Много е важно да уточним системата си за критерии, с кого и как се сравняваме\", напомни той и добави, че дистанцията между нас и другите държави от ЕС се увеличава.\"Най-вероятно ще чуем да се говори за висок ръст на икономиката, за висок БВП и те ще имат основание, но защо това не може да се усети от гражданите като доходи, като качество на образованието и на здравеопазването\", заяви Румен Радев.\"Икономиката е все по-голям заложник на демографията и това е основен проблем, на който трябва да търсим решение\", каза още държавният глава.", "date": "2019.03.14", "title": "Румен Радев: Има ръст на икономиката у нас, но защо хората не могат да го усетят?"}
{"url": "http://www.cross.bg/razhdaniyata-godina-izvursheni-1599067.html", "text": "/КРОСС/ С 2 441 са намалели ражданията в страната през 2018 г. в сравнение с предходната. В същото време броят на ин витро процедурите, финансирани от държавата се е увеличил. Диспропорциите в дейността на болниците в тези две направления обаче се запазват непроменени. Това показват анализите на „Индекс на болниците\", направени на база данните на НЗОК и Център за асистирана репродукция (ЦАР) за дейността на лечебните заведения през съответните периоди.Общо 55 796 са били ражданията през 2018 г. в България. Те са били извършени в 106 болници. През предходната година ражданията са били 58 237 и са били извършени в 108 болници. Запазва се тенденцията не всички лечебни заведения, които имат договор с НЗОК за тази дейност, да осъществяват минималния брой раждания за година. Според медицинския стандарт той трябва да е между 80 и 100 за болница. През миналата година обаче 13 лечебни заведения не са отговорили на това изискване. Най-голяма част от ражданията отново са извършени в три болници в столицата - „Майчин дом\" - 3400, \"Първа Св. София\" - 2442, и „Шейново\" - 2205.Въпреки намаляването на ражданията, се увеличава процентът на тези, които са извършени чрез секцио - от 45.00% през 2017 г. на 46.90% през миналата година. Запазва се разликата в приложението на метода - в различните болници той варира от 0 до 94%. Броят на децата родени с форцепс или вакуум е 398 срещу 428 през предходната, като е най-висок в „Майчин дом\", където има и по-тежки случаи. Смъртността на децата при ражданията остава ниска - 0.53%, а процентът на недоносените бебета също е почти непроменен - 13.14%, като най-висок е в „Майчин дом\", „Аджибадем Сити Клиник Токуда\" и МБАЛ-Хасково. Броят на клиниките, където са обгрижвани най-тежките случаи на недоносеност - бебета с тегло под 1499 гр., е бил 34.Успеваемостта при ин витро процедурите, които се финансират от държавата остава почти непроменена. Броят им обаче се увеличава. Общо 3233 стимулации са били извършени у нас през 2017 г. или с 523 повече спрямо 2016 г. Броят на родените бебета също е по-висок - 1023, срещу 820 през предходната. Средната успеваемост на всички клиники през 2017 г. е била 25.51% срещу 25.05% през предходната година. Запазва се и тенденцията борят на процедурите, както и на родените бебета да варира много в отделните лечебни заведения - от 0 до над 700. На практика основната дейност, която се финансира от ЦАР е концентрирана в пет клиники, а над една трета от нея - в две от тях. ", "date": "2019.03.14", "title": "Ражданията намаляват, ин витро процедурите се увеличават"}
{"url": "http://www.cross.bg/manolova-firmi-bankite-1599090.html", "text": "/КРОСС/ Омбудсманът Мая Манолова днес организира в Стара Загора тематична приемна за граждани по проблеми, свързани с частни съдебни изпълнители, банки, фирми за бързи кредити и колекторски фирми, която се проведе в офиса на местния обществен посредник Надежда Чакърова - Николова. „Наистина безобразията продължават и може би е крайно време с промени в законодателството да им се сложи точка. Става дума за неравноправни клаузи, основно в договори между граждани и фирми за бързи кредити, между граждани и банки, които оскъпяват многократно получените суми\", подчерта на брифинг пред старозагорските журналисти омбудсманът. Манолова даде за пример жена, която е получила сума от бърз кредит в размер на 5 000 лв., а в момента дължи 15 000 лв., при положение, че е плащала в продължение на няколко години. Омбудсманът обясни, че става въпрос за минимум двойно увеличаване на дълговете срещу фирми за бързи кредити, като ситуацията и при банките е същата. Жалбоподателите твърдят, че има некоректно изчисляване на изискуемостта на задълженията - банките започват изпълнително производство в рамките, на което продават цялото имущество на длъжника. Част от хората са се жалвали, че това става и чрез нагласени търгове. Така гражданинът на практика остава без имущество и вечен длъжник. „Предприели сме действия, в началото на този месец, заедно с моя екип, представихме законопроект, който да защити гражданите срещу тези свръх привилегии на фирми за бързи кредити, на колекторски фирми, на банки, който представихме и в правната комисия, който беше припознат от депутати от правната комисия и внесен в парламента\", посочи Манолова. По думите й този законопроект дава гаранции на гражданите, че съдът служебно ще следи за наличието на неравноправни клаузи и в случай, че такива са налице, те ще бъдат обявявани за нищожни и така сумите няма да бъдат събирани. „По отношение на банките предлагаме да се даде възможност на длъжника да може да спре принудителното изпълнение. Тъй като банките сега по една облекчена процедура само въз основа на извлечения от сметки се снабдяват със заповед за незабавно изпълнение и започват да продават имуществото на длъжника\", каза Манолова. Тя допълни, че предлага още длъжникът да може да поиска от съда да направи проверка за наличието на равноправни клаузи, а също така и дали правилно е изчислен дългът, и дали коректно са пресметнати внесените вноски, лихвите и другите допълнителни разноски. „За съжаление и това е моето огромно притеснение - депутатите освен проектът, който им представихме са внесли и друг вариант, който отново ще остави ножа и хляба у банките и който няма да реши проблема на гражданите срещу свръхправомощията на банките\", предупреди омбудсманът. Тя изрази подозрение, че ще има опит в парламента, вместо страната ни да се съобрази с препоръките на ЕК, която е започнала наказателна процедура срещу България през м. януари т.г. и ни е предоставила двумесечен срок за промяна на законодателството и справяне с проблема, депутатите да имитират промяна. „Използвам и този случай от една приемна, свързана с финансовото робство на гражданите, че този път имитацията няма да мине. ЕК следи и ако България не направи адекватни промени в законодателството ще има и имуществени санкции, които за съжаление няма да бъдат платени нито от парламента, нито от правителството, ще ги платят българските граждани\", категорична бе Манолова. Тя каза още, че ще настоява за приемането на адекватни промени, които да защитят гражданите срещу безобразията на фирмите за бързи кредити, банки, различни монополисти, мобилни оператори, ВиК, „Топлофикации\", които в резултат на облекчените съдебни процедури „обезкостяват гражданите\". По-късно по покана на медицинските сестри от гр. Казанлък омбудсманът отиде на място да чуе исканията на професионалистите по здравни грижи, които протестираха пред сградата на МБАЛ „Д-р Хр. Стамболски\" ЕООД.Медицинските сестри от Казанлък присъстваха на 6 март т.г. и на срещата, организирана от Манолова, в институцията на омбудсмана, на която разказаха, че протестират всеки ден от началото на м. февруари. Днес на протеста дойдоха медицински сестри, акушерки, лаборанти, рехабилитатори, кинезитерапевти, които настояха за достойни условия на труд, смяна на статута на лечебните заведения, осъвременяване на възнагражденията, получаване на поне две минимални работни заплати, връщане на медицинските стандарти по специалности, задължителен колективен трудов договор за всички структури в здравеопазването и др. Омбудсманът подкрепи исканията им като абсолютно справедливи, защото отношението към труда им е неуважително и абсурдно. Манолова акцентира, че трябва да получават минимум 900 лв., а не минималната работна заплата от по 600-700 лв. за висококвалифицирания си труд.", "date": "2019.03.14", "title": "Старозагорци се жалваха на Мая Манолова от „банково заробване“ и колекторски фирми"}
{"url": "http://www.cross.bg/byrgas-romskata-mahala-1599096.html", "text": "/КРОСС/ Спецакция в ромската махала в Бургас провеждат криминалната полиция и жандармерията, съобщава кореспондентът на bTV в региона.До момента са задържани двама души за лихварска дейност и изнудване.Продължава претърсването на къщи.В махалата има много униформени. ", "date": "2019.03.14", "title": "Полиция и жандармерия влязоха в ромската махала на Бургас "}
{"url": "http://www.cross.bg/predimno-temperatyri-oblachno-1599057.html", "text": "/КРОСС/ Облачността ще се вплътнява и през по-голямата част от деня ще бъде предимно облачно. След обяд на много места в западната половина от страната ще превали краткотраен дъжд.В Източна България ще духа умерен югозападен вятър, в Западна и Централна Северна вятърът ще е от запад - предимно слаб.Максималните температури ще са между 7° и 12°. Атмосферното налягане ще се понижи и ще е по-ниско от средното за месеца. в планините ще е предимно облачно. В масивите от Западна и Централна България ще има валежи от сняг, под 1200 метра от дъжд. Ще духа умерен, по билата до силен вятър от от западната четвърт. Максималната температура на 1200 метра ще бъде около 1°, на 2000 метра - около минус 4°.В петък все още ще е предимно облачно и на места ще превали слаб дъжд, а в планините - сняг.От събота нататък, та чак до средата на следващата седмица, времето ще е типично пролетно, с повишаващи се температури и слънце.Според моделите в този период средиземноморските циклони ще си дадат почивка и това неминуемо ще доведе до по-хубаво време на Балканите и у нас.От неделя до средата на следващата седмица ни чака топло пролетно време с дневни температури до 24, 26 градуса, в равнинните части на страната. ", "date": "2019.03.14", "title": "Днес е последният студен ден за седмицата"}
{"url": "http://www.cross.bg/sreda-dyshi-okolnata-1599048.html", "text": "/КРОСС/ Светът трябва да предприеме спешни мерки за опазване на околната среда, в противен случай милиони души са заплашени от преждевременна смърт в Азия, Близкия Изток и Африка, сочи доклад на ООН, съобщиха световните информационни агенции.Съвместният доклад е изготвен от 250 учени от над 70 страни. Той бе представен на четвъртата асамблея на ООН за околната среда, която се провежда тази седмица в столицата на Кения - Найроби. Думата \"риск\" се споменава 561пъти на 740-те страници.\"Неустойчивата човешка дейност уврежда екосистемите по Земята и застрашава екологичните основи на обществото\", се казва в заключението. Глобалното затопляне води до намаление на биоразнообразието. Замърсяването на въздуха води до преждевременна смърт на 7 милиона души годишно, а замърсяването на водата - на 1,4 милиона души годишно. Замърсяването на източниците с прясна вода с резистентни микроби ще се превърне в основна причина за преждевременна смърт до 2050 година. Замърсяването на въздуха засяга най-вече \"младите, болните и възрастни хора, както и най-бедното население\". В момента 29% от земната почва е неплодородна. Увреждането на ендокринната система намалява размножителната способност на човека и забавя умственото развитие на децата, се казва още в доклада.\"Науката говори ясно. Здравето и просперитетът на човечеството са директно свързани със състоянието на околната среда. Намираме се на кръстопът,\" каза Джойс Мсуя - изпълняваща длъжността директор на програмата на ООН за околна среда.На конференцията присъстват френският президент Еманюел Макрон, германският държавен секретар по околната среда Йохен Фласбарт, както и десетки други държавни глави и активисти-еколози.ООН призова за световно споразумение за намаляване на пластмасовите отпадъци в океана, които са най-малко 8 милиона тона на година. ООН предвижда, че през 2050 година в морето ще плуват повече пластмасови предмети, отколкото риби. По прогнозни данни населението на света през 2050 година ще бъде почти 10 милиарда души, поради което трябва да се вземат мерки и за намаляване на хранителните отпадъци. Понастоящем една трета от храната се изхвърля, а в индустриално развитите страни половината от храната не се консумира. На конференцията ще се разисква и въпросът за електрическите превозни средства. ", "date": "2019.03.14", "title": "През 2050 г. в морето ще плуват повече пластмасови предмети, отколкото риби "}
{"url": "http://www.cross.bg/ptitzi-ptitzite-zabolyavaneto-1599058.html", "text": "/КРОСС/ Българската агенция по безопасност на храните (БАБХ) констатира ново огнище на заболяването Инфлуенца по птиците (H5) в регистриран животновъден обект в село Лисец, община Ловеч, област Ловеч. Пробите са потвърдени на 13 март (сряда) от Националната референтна лаборатория към Националния диагностичен научноизследователски ветеринарномедицински институт (НДНИВМИ). Засегнатите птици в обекта са патици мюлари. С цел контрол и ликвидиране на заболяването, БАБХ започна прилагане на всички мерки в съответствие с действащото законодателство. Със Заповед на изпълнителния директор на БАБХ са определени мерките за ликвидиране на огнището с високопатогенна инфлуенца по птиците и срещу разпространението на инфекция сред птиците в района.Предприето е хуманно умъртвяване и унищожаване на всички птици, отглеждани в обекта, което ще бъде последвано от почистване и дезинфекция. Определени са 3-километрова предпазна зона и 10- километрова зона за наблюдение около констатираното огнище на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас.Извършва се епизоотично проучване за причините, довели до заболяването. Предстои свикване на комисия, която със съдействието на кметовете на населените места ще провежда обхождане на обектите за целите на извършване на клинични прегледи, взимане на проби при съмнение за заболяване  и получаване на сигнали от собственици за заболеваемост сред птиците.БАБХ напомня, че фуражите следва да се съхраняват в закрити помещения, както и суровините за фуражи. По този начин се избягва възможността диви пернати да заразят фуража, а оттам и питомните да бъдат заразени с вирус . ", "date": "2019.03.14", "title": "БАБХ констатира нов случай на Инфлуенца по птиците"}
{"url": "http://www.cross.bg/blagoevgrad-avramova-poseti-1599060.html", "text": "/КРОСС/ Министърът на регионалното развитие и благоустройството Петя Аврамова ще посети Благоевград  днес - 14 март. Тя ще се включи в дискусия на тема „Европа в нашия дом\".Дискусията ще се проведе в зала „22 септември\" (пл. „Георги Измирлиев \" №1) от 17.00 часа. ", "date": "2019.03.14", "title": "Министър Петя Аврамова ще посети Благоевград   "}
{"url": "http://www.cross.bg/aviatziya-ivanov-georgi-1599049.html", "text": "/КРОСС/ Първият български космонавт Георги Иванов ще участва в специалното издание на „Училище за авиация\" в петък от 11 часа. Събитието е по повод 40-годишнината от полета му в Космоса, който става основополагащ за бъдещите космически изследвания и се явява решаващ за развитието на космическата техника.Поканени са ученици от родния град на космонавта Ловеч, с което инициативата излиза извън пределите на столицата.", "date": "2019.03.14", "title": "Космонавтът Георги Иванов специален гост на „Училище за авиация\""}
{"url": "http://www.cross.bg/energo-pro-tombolata-obslyzhvane-1599059.html", "text": "/КРОСС/ На 15 март се чества Световният ден на потребителя. По повод празника ЕНЕРГО-ПРО организира томбола с награди за своите клиенти.Всеки клиент, посетил някой от центровете за обслужване на компанията на 15 март, може да се включи в томболата. За целта той трябва да попълни талон за участие със своите актуални данни и да го пусне сгънат в специална за целта кутия. Специалистите на компанията в Центровете за обслужване ще окажат съдействие на всеки клиент за участие в томболата за награди. Участието е безплатно и в нея може да се включи всяко пълнолетно физическо лице, което е потребител на електрическа енергия и е клиент на компаниите от групата ЕНЕРО-ПРО Варна - ЕНЕРГО-ПРО Продажби, ЕНЕРГО-ПРО Енергийни Услуги и Електроразпределение Север.Ще бъдат раздадени общо 55 награди - сувенири с логото на ЕНЕРГО-ПРО, по 5 за всеки от единадесетте Центрове за обслужване на клиенти на територията на Североизточна България. Печелившите в томболата ще бъдат изтеглени на 21.03.2019 година в присъствието на нотариус.Три имена на спечелилите участници ще бъдат обявени на интернет страницата на ЕНЕРГО-ПРО Варна, както и във всички Центрове за обслужване на клиенти на ЕНЕРГО-ПРО на 22 март 2019 година. Общите условия за провеждане на томболата са публикувани на адрес:  ", "date": "2019.03.14", "title": "ЕНЕРГО-ПРО ще раздаде награди на свои лоялни клиенти по случай Деня на потребителя"}
{"url": "http://www.cross.bg/gabriel-komisar-hora-1599042.html", "text": "/КРОСС/ Българският комисар по цифрова икономика и цифрово общество Мария Габриел ще участва в среща на тема \"Образованите млади хора - капитал за Европа\". Събитието е на 15 март (петък) от 10:00ч. в Университета за национално и световно стопанство (Голяма конферентна зала) по покана на Столична община - район \"Студентски\". Борбата срещу разпространението на дезинформация, цифровизацията и глобализацията, цифровото образование, младежкото предприемачество са част от въпросите на обсъждане.На 18 март (понеделник) от 12:00ч. в 18 СУ „Уилям Гладстон\" комисар Габриел ще бъде гост на дискусията „София и Европа за младите - 3D демокрация, диалог и дебат\", посветена на политиките на  Европейския съюз в съответствие с променящите се очаквания на младите хора с акцент върху възможностите и рисковете, свързани с цифровите технологии. ", "date": "2019.03.14", "title": "Дискусии с европейския комисар Мария Габриел в София"}
{"url": "http://www.cross.bg/tzentur-obycheniya-ycheben-1599043.html", "text": "/КРОСС/ Близо 3000 студенти, ученици, служители на ЧЕЗ и подизпълнители преминаха обучения в Техническия учебен център на ЧЕЗ Разпределение през 2018 г. Над 160 са студентите от техническите висши училища в София и страната, посещавали центъра. Проведено беше и практическото обучение на десетокласниците от професията „Електротехник\" в първата дуална паралелка на столичната Професионална гимназия по механоелектротехника „Н. Й. Вапцаров\". Курсовете се водиха от над 50 лектори, професионалисти в сферата на енергетиката в България.През годината стартираха няколко учебни програми за служители, основно насочени към повишаване на професионалната им подготовка и създаване на единни стандарти за работа. В Техническия учебен център редовно се провеждат обучения и изпити по \"Правилника за безопасност и здраве при работа в електрически уредби на електрически и топлофикационни централи и по електрически мрежи\". Общо 870 техници, електромонтьори и отчетници взеха успешно своите изпити по безопасни условия на труд.„Техническият учебен център на ЧЕЗ Разпределение България предлага професионална квалификация и преквалификация и е лицензиран от Националната агенция за професионално образование (НАПОО). Лицензията включва 8 професии и 12 специалности в областта на електроенергетиката, екологията, информационните технологии, заваряването и подемно-транспортната техника\" обясни Меглена Велинова, ръководител на Техническия учебен център. Центърът разполага с технически полигон с умален модел на електроразпределителната мрежа, както и с напълно оборудвани специализирани зали. Изграден на територия от 3400 кв. метра и представлява модерна база за провеждане на практически обучения в реална среда. Всички учебни програми, проведени в него, завършват с връчване на сертификати като свидетелство за положения труд и получените нови знания в преминатите обучения, семинари, курсове и др.", "date": "2019.03.14", "title": "Близо 3000 души преминаха обучения в учебния център на ЧЕЗ Разпределение "}
{"url": "http://www.cross.bg/chasti-nekachestveni-zalivat-1599038.html", "text": "/КРОСС/ Продупчени автомобилни гуми и части - менте. Некачествени и крадени авточасти заливат борсите и онлайн платформите за продажба.Опасно ли е да ремонтираме автомобила си с части с неясен произход - провери Георги Георгиев в рубриката „На твоя страна\".Регистрираните сервизи у нас са около 6700. Според бранша обаче броят им е много по-голям и част от услугите се предлагат „на черно\".Според техници все по-често шофьорите попадат на некачествени, многократно употребявани и дори неизползваеми части при ремонтите на старите коли. А 40 % от колите у нас - или около 1,5 млн. - са на възраст над 20 години и са потенциално опасни на пътя. ", "date": "2019.03.14", "title": " Некачествени авточасти заливат моргите и интернет"}
{"url": "http://www.cross.bg/fandukova-sofiya-zaplata-1599040.html", "text": "/КРОСС/ Заплатите на шофьорите и ватманите от Столичния градски транспорт ще бъдат повишени с 10% от 1 април. Така основната заплата ще стане 1150 лв. Това е една от мерките срещу недостига на кадри. Столичният кмет Йорданка Фандъкова беше гост в Сутрешния блок на БНТ. С нея разговаряхме по актуалните за София теми. Градският транспорт в София се оперира от 4 общински търговски дружества. Техните приходи се формират от продажбата на билети, карти, синя и зелена зона, но и от много сериозна субсидия от бюджета на Столичната община, това обясни кметът на София Йорданка Фандъкова. В рамките на тази година увеличението, което предлагам, е второто за шофьорите и ватманите. От 1 февруари всички работещи в транспортните дружества получиха 10% увеличение на заплатите. Фактът обаче е, че ние имаме проблем и проблемът е недостигът на шофьори и ватмани. Този проблем води до доста часове извънреден труд, което е недопустимо, защото означава повече рискове за пътниците, коментира Фандъкова.Кметът на София открои и още подробности около предложението за повишението на заплатите. Обсъдихме много внимателно, анализирахме възможностите на бюджета на Столичната община и вчера аз внесох доклад и предложих за водачите в авто- и електротранспорта да направим две стъпки. Първата е изравняване на техните заплащания, защото имаше разлика в двете дружества както по отношение на основната заплата, така и по отношение на допълнителното материално стимулиране. Там съществува бонусна система за качествена работа, така че освен основната заплата от 1150 лв. от 1 април, шофьорите и ватманите имат възможност да получават и до 100 лева бонуси, заедно с останалите плащания средната брутна заплата от 1 април без извънреден труд става около 1800 лева. Допълнително извънредният труд в рамките на допустимото от закона е в рамките на 200 лева.Йорданка Фандъкова подчерта, че политиката на Столична община е да насърчава използването на градски транспорт и припомни, че в последните години е направена изключително мащабна програма за обновяване на транспорта. Кметът на София посочи, че продължават преговорите със синдикатите, които предлагат ежегодно нарастване на възнагражденията с 10% през следващите три години.Йорданка Фандъкова отрече съобщенията, че фирмата, която ремонтира столичната улица \"Граф Игнатиев\" ще получи безлихвен заем от общината. Междинните плащания по Оперативна програма \"Региони в растеж\" бяха възстановени и имаме верифицирани средства. Тя обясни, че премахването на ограничителите по улицита се прави заради безопасността на гражданите, след като поредица от инциденти се случиха на \"Граф Игнатиев\" в последните месеци. ", "date": "2019.03.14", "title": "Фандъкова: Увеличението на заплатите на шофьорите е една от мерките срещу недостига на кадри"}
{"url": "http://www.cross.bg/parlamenta-mareshki-partiyata-1599045.html", "text": "/КРОСС/ ПГ на „Воля\" напуска парламента. Това каза лидерът на „Воля\" Веселин Марешки по време на брифинг в парламента, предаде Агенция „Фокус\".\"Днес на съвещание на ръководството на партията и парламентарната група взехме решение също да напуснем парламента\", каза Марешки. Той посочи, че към момента не може да сподели причините, защото продължават разговорите. \"Те не са лесни, повярвайте ни. Искам само да подчертая, че една от ключовите роли на \"Воля\" е да осветява лъжите и манипулациите\", каза още Марешки. Той призова това решение да бъде прието като част от тази политика на партията. ", "date": "2019.03.14", "title": "Кворум на ръба. И „Воля“ напуска парламента"}
{"url": "http://www.cross.bg/zashtoto-parlamenta-gerb-1599046.html", "text": "/КРОСС/ Вчера ГЕРБ обявиха намерението си за промяна в Закона за вероизповеданията - да не се опрощават, а да се разсрочат задълженията на мюфтийството към държавата. За нас от начало и докрай това е сделка между ГЕРБ, Обединени патриоти и ДПС, за да се спаси правителството.Второ, ако не беше БСП, това щеше да мине тихомълком и никой да не разбере.Трето, предложиха промяната не, защото чуват гласа на хората, а защото се уплашиха от реакцията на хората.Четвърто, новото предложение е старото, но в друга, по-завоалирана форма. Искам да припомня малко факти. През декември 2018 г. този въпрос го обсъждахме и гласувахме в парламента. Тогава бяхме против - и гласувахме, и говорихме против. Някой в държавата да разбра, че има проблем? Сега БСП е извън парламента. Миналият вторник ние първи заявихме какъв е проблемът и вече осми ден се коментира. Къде БСП е по-силна - в парламента, в цялото, общото, в говорилнята, където никой не чува нашата различна позиция, или извън парламента, когато поставя същия въпрос, по същия начин и виждате каква е реакцията?След като БСП постави така нещата миналия вторник и хората реагираха, се започна с гигантската манипулация. Това било въпрос на национална сигурност. Борисов припомни личното си участие във Възродителния процес. Мюфтийството заговори за Косово. Ако не се опростят дълговете- ще се радикализира обществото, БСП създава етническо напрежение. Питам ги сега - като отмениха опрощаването, има ли опасност за националната сигурност, радикализираме ли се, ще имаме ли Възродителен процес? Изведнъж този въпрос в устата на Цветанов вчера стана правен казус. Изводът - плашат ви, хора! И не, защото има етническо напрежение и не, защото политиците употребяваме темата, а защото с вашите пари, чрез вашите страхове, които ви всяват, си плащат на ДПС  оставането на власт. И сега отново ви манипулират, че са ви чули гласа. Не, не са чули гласа, а просто се уплашиха от вас. Имайте самочувствие и смелост, че от вас зависят нещата. Можете да промените не само едно решение на правителството. Можете да промените модела на управление и цялостния модел на прехода, ако си повярвате, че силата е у вас. Защо смятаме, че новото предложение е завоалираното старо? Спира принудителното изпълнение за тези задължения, държавата няма да си ги търси да ги събира. Разсрочва задълженията, но никой не казва за колко време, при какви условия. Едно разсрочване за 50 години, например, е скрито опрощаване. Искаме ясните условия, при които се разсрочват тези задължения. Министърът на финансите да излезе и да ги обяви. Не само, че до ден днешен шикалкавят и не казват колко са, но сега манипулират обществото и хвърлят прах в очите на хората, че проблемът е решен. Ще ни представят ли график за разсрочване на плащанията на общинските болници, за да не фалират? Ще има ли график за разсрочване на задълженията на български граждани, които дължат пари на „Топлофикация\", мобилни оператори или ЧСИ ще ги напълзят веднага и ще ги нападнат да си събират парите не с лихвите, а с десет пъти отгоре. Според нас сделката продължава. Гарантирам ви, че това предложение на ГЕРБ ще бъде одобрено единодушно от ОП и ДПС. Просто, защото така е договорено. Уж нова сделка, но тя е старата под различна форма. Замазват очите на хората, за да просъществува възможно най-дълго новата тройна коалиция ГЕРБ-ДПС-ОП  ", "date": "2019.03.14", "title": "Нинова: Ако не беше БСП, сделката ГЕРБ - ДПС за дълга на мюфтийството щеше да мине!  (обновена)"}
{"url": "http://www.cross.bg/tyrtziya-choveka-parlament-1599044.html", "text": "/КРОСС/ Вследствие на продължило години сериозно политическо и демократично отстъпление от страна на Турция, Европейският парламент препоръчва суспендиране на преговорите за присъединяване на Турция към ЕС.Европейският парламент продължава да бъде сериозно обезпокоен от лошите показатели на Турция по отношение спазването на правата на човека, правовата държава, свободата на печата и борбата срещу корупцията, както и всесилната президентска система.В резолюция приета в сряда с 370 гласа „за\", срещу 109 гласа „против\" и 143 гласа „въздържал се\", евродепутатите приветстваха решението на Турция от миналата година за официално отменяне на извънредното положение, въведено след неуспешния опит за преврат през 2016 г. Те обаче изразяват съжаление, че много от правомощията, предоставени на президента и изпълнителната власт след неуспешния опит за преврат, остават в сила и продължават да ограничават свободите и основните права на човека. Евродепутатите изразяват сериозна загриженост относно свиващото се пространство за изява на гражданското общество в страната, като голям брой активисти, журналисти и защитници на човешките права понастоящем са в затвора.Отчитайки ситуацията с правата на човека и новата турска конституция, Европейският парламент препоръчва официално суспендиране на преговорите за присъединяване на Турция към ЕС.Въпреки сериозната ситуация, евродепутатите изразяват волята си за подкрепа на турските граждани и поддържане на политическия и демократичен диалог отворен. Трябва да бъдат предоставени фондове на ЕС - не чрез Анкара, а посредством гражданското общество - на защитници на правата на човека, студенти и журналисти, с цел насърчаване и защита на демократичните ценности и принципи.Евродепутатите вярват, че за да се запази икономическата обвързаност на Турция с ЕС, възможността за модернизиране на митническия съюз между ЕС и Турция от 1995 г., чрез включването например на земеделие и обществени поръчки, трябва да бъде запазена отворена, но само ако има конкретни подобрения в областта на демокрацията, правата на човека, основните свободи и върховенството на закона.Членовете на ЕП насърчават Турция да изпълни всички 72 критерия за либерализиране на визовия режим с ЕС, което ще бъде в полза на турските граждани, особено студенти, представители на академичните среди и бизнеса, както и лица със семейни връзки в страните от ЕС.В заключение, във връзка с войната в Сирия резолюцията припомня важната роля на Турция в отговор на миграционната криза и усилията на правителството за предоставяне на временна закрила за бежанците. ЕП счита, че страната и населението й са демонстрирали голямо гостоприемство, предлагайки подслон на над 3,5 млн. сирийски бежанци, като същевременно ги приканва да спазват принципа на забраната за връщане. Държавите членки, от своя страна, трябва да спазят обещанията си за широкомащабно презаселване. ", "date": "2019.03.14", "title": "Европейският парламент настоява за спиране на преговорите с Турция "}
{"url": "http://www.cross.bg/investitor-rymen-ovcharov-1599029.html", "text": "/КРОСС/ Формално проекта АЕЦ „Белене\" се рестартира. По начина по който се подхожда, очевидно ще дойде стратегически инвеститор, който да вложи парите си и усилията си той да се осъществи - по-лошото е, че този някой вече е добре известен кой е и това не е пазарно избран стратегически инвеститор, това е по-скоро политически инвеститор. Това каза в сутрешния блок на БТВ „Тази сутрин\" Румен Овчаров, бивш енергиен министър. Това е или Китайската държавна компания за ядрена енергетика или „Росатом\", други няма, добави той. Може да се каже, че не сме направили, за да привлечем истински стратегически инвеститор, защото тази процедура, която ни се предлага, тя не е процедура за избор на стратегически инвеститор. Не смятам, че проектът ще се осъществи и ще започне да се строи поради натиска на Русия, а защото той продължава да е икономически изгоден и продължава да е най-добрия енергиен проект, както си беше 2004-2005 година. Друг е въпроса, че той отново влиза в голямата битка между гигантите - там вече какво ще се случи, аз не мога да кажа, каза Румен Овчаров.Според сметката, която ни се представи, ние наистина би трябвало 20 години да не печелим от участието си и преминаването на „Турски поток\" през България и през това време ще изплащаме инвестицията си. Никой обаче не каза по какъв начин се е изчислило, че 2.8 милиарда ще е инвестицията. Има варианти, които са за значително по-малко пари, заяви Румен Овчаров. ", "date": "2019.03.14", "title": "Румен Овчаров: Изборът на инвеститор за АЕЦ „Белене” е предопределен"}
{"url": "http://www.cross.bg/nyama-grada-prichinite-1599032.html", "text": "/КРОСС/ Лек автомобил осъмна с две забити в него кирки в Монтана. Колата била паркирана до ограда на обществена сграда в центъра на града. В близост до мястото няма камери за видеонаблюдение.Собственикът живее в същия район, той работи в дезинфекционна станция в града. По думите му автомобилът струва около хиляда лева, затова няма и застраховка. Кирките обаче са чисто нови. Собственикът няма обяснение за причините за инцидента, казва, че не е получавал заплахи. Полицията изяснява причините за вандалския акт.", "date": "2019.03.14", "title": "Лек автомобил осъмна с две забити кирки в Монтана"}
{"url": "http://www.cross.bg/soyuz-fg-raketata-bili-1599031.html", "text": "/КРОСС/ Тестовете на ракетата \"Союз-ФГ\", която трябва да изпрати новият екипаж към Международната космическа станция, са показали дефекти в системата за отделяне на спомагателните ускорители, предава РИА \"Новости\". Почти същият проблем възникна миналата година, когато авария с отделянето на ускорителите доведе до провал на мисията за изпращане на екипаж до МКС.\"Дефектите са отстранени и новите тестове приключиха успешно в Байконур\", заявява източник от Роскосмос пред агенцията.Поради това графикът на работа в космодрума се промени, но няма промяна в дата на изстрелване на \"Союз-ФГ\", допълва той. Според друг източник на РИА \"Новости\", на ракетата спешно са били подменени два компонента, на които са били открити неизправности. Не се уточнява кои точно са били тези части.Ракетата \"Союз-ФГ\" с кораба \"Союз МС-12\" ще излети на 14 март. Екипажът включва руския космонавт Алексей Овчинин и американецът Ник Хейг, които не достигнаха МКС миналата година именно поради авария в \"Союз-ФГ\" и прекратяване на мисията. На борда на кораба ще е и американката Кристина Кук.Експертите отбелязват, че дребни грешки в компонентите или погрешното им монтиране могат да доведат до унищожението на цялата ракета. Въпреки това ракетата \"Союз\" е призната за една от най-сигурните и надеждните в света, а успеваемостта на мисиите е 97,3% при над 1700 полета. ", "date": "2019.03.14", "title": "Проблеми с ракетата \"Союз-ФГ\" на Байконур"}
{"url": "http://www.cross.bg/godina-zasedanieto-danutzi-1599027.html", "text": "/КРОСС/ Данъчното облагане на националната помощ за производителите и неизплатените средства за предадена продукция са част от темите, които ще бъдат обсъдени на заседанието на Консултативния съвет по тютюна към Министерството на земеделието.Преди заседанието тютюнопроизводители заплашиха с протест, ако не се намери решение на проблема с неизплатените средства от страна на гръцка фирма, която трета година бави плащанията на стопани за изкупена суровина от реколта 2016 година.Тютюнопроизводителите взеха решението да протестират на среща в Каолиново преди няколко дни. Те очакват на заседанието на Консултативния съвет по тютюна, което започва от 12:30 часа, да се намери решение по казуса, но в противен случай ще блокират главния път Шумен - Силистра в района на село Пристое, заяви председателят на Националната конфедерация на тютюнопроизводителите Асен Кичуков:„Вече доста сериозна сума е изплатена на по-дребните производители. Почти всички са си получили парите, но и голяма част от тях не се получили\".Тютюнопроизводителите разчитат, че проблемът с данъчното облагане на парите, които те получават като национална помощ, ще бъде решен окончателно на национално ниво. За целта те очакват на днешния Консултативен съвет да присъства експерт от финансовото министерство, каза в интервю за предаването \"Преди всички\" председателят на браншовата асоциация Цветан Филев.Трябва ли тютюнопроизводителите да плащат данъци върху парите, които получават като помощ от националния бюджет - този въпрос стои нерешен от 5 години. \"Всеки си прави, каквото си иска\", казва Цветан Филев и дава пример как данъчните действат според собствения си прочит на закона:\"Преди около месец вече започнаха в отделни области, като Силистра например, тютюнопроизводителите да получават писма от Областната дирекция на НАП да се явят и да си платят данъци от 2013 г., 2014 г., 2015 г., 2016 г. и 2017 г.\".Браншовата асоциация не е съгласна да се търсят данъци с толкова задна дата:\"Това няма как да се случи. Няма да стане. Няма да сработи, но сме съгласни, например, както е в област Шумен, Смолян, Благоевград - от 2017 година насам да се търсят данъци върху тези национални доплащания\", посочи Филев.Производителите разчитат, че проблемът ще намери трайно решение и със заповед на финансовия министър, всички данъчни ще уеднаквят подхода си.Друга важна точка, включена в дневния ред на заседанието на Консултативния съвет, са средствата от преходната Национална помощ за тютюн за кампания 2018 г.Само за последната година количеството тютюн, произведено в България, е намаляло с 4000 тона, сочат данни на Националната браншова асоциация. От там алармират, че все още има фирми, които изкупуват суровина, без да я плащат. ", "date": "2019.03.14", "title": "Тютюнопроизводители блокират главния път Шумен - Силистра "}
{"url": "http://www.cross.bg/yambol-telefonni-privlecheni-1599034.html", "text": "/КРОСС/ Служители на ОДМВР - Ямбол разкриха десет телефонни измами. Мъж на 55 г. и жена на 66 г. са привлечени в качеството на обвиняеми. Престъпленията са извършени на територията на Ямбол в периода декември 2018 г.  - януари 2019 г. Общата стойност на нанесената щета е около 43 000 лева. В хода на разследванията е изяснено, че и в десетте случая потърпевшите, възрастни хора, са били въвлечени в заблуждение по схемата за оказване съдействие на полицията за задържане на телефонни измамници.В резултат на проведените множество прецизни оперативно-издирвателни действия криминалистите установили и задържали 55-годишен мъж и 66-годишна жена, съпричастни към престъпните деяния. На 7 март, в рамките на досъдебното производство двамата са привлечени в качеството на обвиняеми за извършено престъпление по чл. 209 от НК. Процесуално-следствените действия продължават под надзора на Районна прокуратура - Ямбол. ", "date": "2019.03.14", "title": "Разкриха десет телефонни измами в Ямбол "}
{"url": "http://www.cross.bg/azerbaiidzhan-borisov-boiiko-1599030.html", "text": "/КРОСС/ Министър-председателят Бойко Борисов участва в церемонията по откриване на Седмия глобален бакински форум в Азербайджан, организиран от неправителствената организация - Международен център „Низами Генджави\". Фокусът на дискусиите е поставен върху ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие.По-късно българският премиер Борисов ще изнесе реч пред участниците във форума с акцент върху опита и усилията на България за мира, стабилността и развитието на Балканите.В рамките на работното си посещение в Баку министър-председателят Бойко Борисов ще проведе и среща с президента на Азербайджан Илхам Алиев. Основната тема на разговорите ще бъде сътрудничеството в енергетиката и възможностите за участие на Азербайджан в европейския газов хъб „Балкан\".Във водената от министър-председателя делегация е министърът на енергетиката Теменужка Петкова.", "date": "2019.03.14", "title": " Бойко Борисов участва в откриването на Седмия глобален бакински форум в Азербайджан"}
{"url": "http://www.cross.bg/psihichno-kyustendil-blok-1599036.html", "text": "/КРОСС/ Психично болен запали жилищен блок в Кюстендил, съобщи bTV . Блокът е газифициран и само бързата реакция на хората е предотвратила голяма трагедия.Сградата е опустошена, а обитателите ѝ са притеснени.Снимка: Ирина Жерева", "date": "2019.03.14", "title": "Психично болен запали жилищен блок в Кюстендил"}
{"url": "http://www.cross.bg/tzena-skladove-delchev-1599028.html", "text": "/КРОСС/ Един от малкото изводи на КЗК, по който имаме по-различно мнение е относно данъчните складове. Според мен складовите наличности са достатъчни, дори имаше дълги периоди, в които имаше свръхналичност, тоест свободна наличности. Според нас трябва да се направи това, което вчера препоръча икономическия министър Емил Караниколов- да се изследва пазара, защото има далеч по-ефективни мерки от това да се създават държавни такива складове. Това каза в сутрешния блок на БТВ „Тази сутрин\" Андрей Делчев, изпълнителен директор на Българската петролна и газова асоциация.Друга от информациите от анализа на КЗК, че голяма част от складовите вместимости за бензин А95, А98 и за дизел, се държат от един единствен играч, според него е нормална констатация, защото става дума за най-голямата рафинерия в България и на Балканския полуостров и тя е и данъчен склад.Цените на горивата не се влияят от такъв тип фактори като съхраняването на горивата в складовете, защото става въпрос за стотинки на 1000 литра, така че включването на държавата с данъчни складове, няма да промени особено цените. Цената на суровия петрол е тази, която движи цените нагоре и надолу, каза още Делчев.Той коментира и темата за това, че голяма част от бензиностанциите може да затворят заради това, че не могат да изпълнят изискванията на касовата бележка да има разбивка за доставната цена на горивата и за това колко плащаме ние като акциз и ДДС. Изпълнителният директор на асоциацията коментира, че това колко плащаме ние като акциз и ДДС е лесната сметка - акцизът е фиксиран на 1000 литра, ДДС е лесно изчислимо. По-скоро проблемът в касовите бележки е въпроса за покупната цена и тя е нещото, което създава много смущения, защото в един и същи момент, в един резервоар на бензиностанция може да има различни партиди, които са на различна цена, а няма една покупна цена, каза още Андрей Делчев. Освен това разликата между покупната и продажната цена все още не е печалбата на търговеца и това ще създаде твърде тежки заблуди в потребителите, заяви още той ", "date": "2019.03.14", "title": "Андрей Делчев: Данъчните складове на горива се държат от един играч"}
{"url": "http://www.cross.bg/bulgariya-prodanov-myuftiiistvoto-1599033.html", "text": "/КРОСС/ „Докато не махнем ГЕРБ от властта, България ще се управлява на принципа „проба-грешка\". Управлението е съсредоточено единствено върху сделката\". Това заяви зам.-председателят на ПГ на „БСП за България\" Христо Проданов в сутрешния блок на БСТВ. Според него на всички българи е станало ясно, че случаят с мюфтийството е откровена сделка между ДПС и ГЕРБ. „Когато имаш сделка, ако някоя от страните не изпълнява поетите ангажименти, подлежи на санкции. Санкциите в сделката между ГЕРБ и ДПС може да се крият и в стабилността на сегашната тройна коалиция, която управлява България\", каза още народният представител. Той е на мнение, че управляващите правят крачка в страни и  разиграват поредния театър. „Първата серия от него беше поканата от страна на министър-председателя на среща с мюфтията и патриарха, за да се демонстрира някаква религиозна обединеност. В България това е факт и никой не го коментира. Въпросът е всеки да си изпълнява задълженията и да си плаща данъците и осигуровките\", каза още Проданов. Той е категоричен, че не може народът да плаща, а мюфтийството и Домусчиев да не плащат. „Не може финансовият министър, който отговаря за този сектор, да живее под наем при кръстника си и да не плаща\", допълни той. По неговите думи втора серия от театъра е разсрочването на дълговете, за да мине бурята по този въпрос, а после ще си направят това, което са решили. По повод „ремонт на ремонта\" на столичния „Граф Игнатиев\", Проданов коментира, че тези ограничителни колчета, които са ги въртели наляво и надясно, най-накрая са разбрали, че нещо е сбъркано в проекта. „Сега ще мислят друго. А кой ще плати сметката за тази некадърност, която се проявява от страна на управляващите? Пак ли всички ние?\", попита той. Той посочи, че ще бъде даден безлихвен заем за мюфтийството, за фирмата, която прави ремонта на „Графа\", както и за всички, които са близки до управляващите, а за народа опрощаване няма. „Какво означава да се удължи срокът за плащане на задълженията? Ако един човек има автомобил и отиде да си прекара колата на годишен технически преглед, искат да видят бележката за платени данъци. Ако не са платени, не минава на преглед и спира колата от движение. А в същото време някой може да не си плаща данъците, да се удължава срокът и това да не е проблем за държавата. Това са двойните стандарти и това разрушава доверието към парламента и всичко останало, което се нарича елит на България\", коментира зам.-председателят на ПГ на „БСП за България\". Според него елитът е откъснат от обществото. „Стоейки в НС, дори и да защитаваме много пламенно тезите си, това не се забелязва. Пускайки си новините, хората чуват - депутатите опростиха дълговете на мюфтийството, промениха Изборния кодекс. Не искаме да сме в този кюп и напуснахме, за да се знае кои реално са управляващите. В парламента опозиция няма\", каза още Проданов. Според него, ако патриотите не са били влезли да се регистрират в НС, нямало да има възможност да се вземе решението за мюфтийството.", "date": "2019.03.14", "title": "Проданов: Докато не махнем ГЕРБ, България ще се управлява с „проба-грешка“"}
{"url": "http://www.cross.bg/pernik-nyama-otdelenieto-1599037.html", "text": "/КРОСС/ Перник остава без педиатри. Детските лекари масово напускат болничните заведения. Проблемът е сериозен и се отразява негативно и на МБАЛ \"Рахила Ангелова\". След близо три месеца от там ще си тръгне и шефката на отделението д-р Сия Евтимова. Тя е подала молба за напускане в началото на месеца, защото се чувства уморена, унизена и обидена.„Уморих се от натовареността на отделението, от борбата със системата, с ръководства, всички ръководни органи на областта да облекчим натовареността на отделението . Тази нощ бях сама дежурна. Няма къде да ги изпратиш, няма кой да ти помогне. Ако имаш пациенти, преглеждаш ги, после се връщаш в амбулатория\", обясни в ефира на \"Здравей. България\" д-р Евтимова.Тя допълни, че в момента в педиатрията на МБАЛ \"Рахила Ангелова\" работят трима титуляри- педиатри и един специализант. Изискванията от НЗОК са  за  четирима лекари със специалност и минимум 6 други.Според нея проблемът е, че детското здравеопазване не е приоритет. \"Проблемът е, че детското здравеопазване не е приоритет на управляващите. И най-големият проблем е липсата на кадри. Персоналният проблем за Перник е неорганизираната или въобще липсата на спешната и неотложна детска помощ. Няма неотложно детско отделение. Всички идват тук. Когато останахме трима започнахме да молим този и онзи да идват да помагат. На нас не ни тежи отделението. Тежи ни амбулаторията, която не ни е приоритет. Тримата лекари тук сме общите пчелички на здравеопазването в област Перник. Започва да изостава основната ни работа в стационара\", коментира още шефката на педиатричното отделение в пернишката болница.За разрешаването на проблема от ръководството на болницата са решили да предложат  безплатна квартира на педиатър, който иска да работи тук.  \"Няма кой да дойде. Няма кадри, няма сестри. Има пет сестри, най-младата е на 50 години\", обясни тя и отбеляза, че  в трета градска болница педиатрията може да бъде затворена. Там медицински сестри са подали  колективно молби за напускане.За последните десет години болницата в Перник са напуснали 7 педиатри, заключи д-р Евтимова. ", "date": "2019.03.14", "title": "Перник остава без педиатри"}
{"url": "http://www.cross.bg/hristov-kategoriya-vegas-1599023.html", "text": "/КРОСС/ България спечели втора титла в двубоя на продължаващото в Лас Вегас Световно първенство по вдигане на тежести за 17-годишни щангисти. В категория до 102 кг Стефчо Христов грабна златото с общ резултат 315 кг. В изхвърлянето Христов не успя на старта със 140 кг, но във втория опит се поправи и с третия си осигури победа в движението със 145 кг. В изтласкването българинът записа три шампионски излизания на подиума: 160 кг, 165 кг и 170 кг, което означаваше злато и български химн за втори път в залата на Световното първенство в Лас Вегас.Стефчо Христов е представител на варненската школа с треньор Живко Николов, състезател на НСК Титан. Той е по-малкият брат на младежкия олимпийски вицешампион от Буенос Айрес 2018 Христо Христов.Това е второ злато за България на първенството в САЩ, след като преди два дни Карлос Насар грабна титлата в категория 73 кг с двубой 291 кг.Третият ни представител Георги Йочев се класира на пето място в категория 89 кг. ", "date": "2019.03.14", "title": "Второ злато за България на Световното по щанги в Лас Вегас"}
{"url": "http://www.cross.bg/bolnitzi-sredstvata-obshtinskite-1599021.html", "text": "/КРОСС/ Все още обещаните от държавата 18 милиона лева за общинските болници не са постъпили в здравните заведения, казаха за \"Хоризонт\" от Сдружението на общинските болници, откъдето очакват отговор от здравното министерство за това кога точно ще бъдат преведени средствата, съобщава репортерът ни Гергана Хрисчева:Има само писмено уведомление колко ще получи всяка болница, каза Неделчо Тотев„От Министерството нищо не е пристигнало\".Д-р Тотев заяви, че имат план как да разпределят средствата, като ще се увеличат и заплатите на медицинските сестри, които наскоро протестираха, но дори и с увеличението няма да бъдат достигнати договорените в бранша 900 лв за неуниверситетски болници.„Към момента вдигнахме заплатите не само на сестрите, а на целия персонал. Това е без онова увеличение, което очакваме да дадем, когато средствата започнат да постъпват\".Според браншовото споразумение в университетските болници основната заплата за медицинска сестра трябва да е 980 лв., а за неуниверситетските - 900 лв ", "date": "2019.03.14", "title": "Обещаните от държавата 18 милиона лева все още не са постъпили в общинските болници "}
{"url": "http://www.cross.bg/yvelichenie-transport-gradskiya-1599022.html", "text": "/КРОСС/ Очаква се Столичният общински съвет да гласува над 5 милиона лева допълнителни средства за заплати на работещите в градския транспорт.Възнагражденията на шофьорите и ватманите ще бъдат изравнени и повишени още веднъж с 10% от 1 април. Това няма да бъде за сметка на цената на билета за пътуване в градския транспорт, която остава непроменена, уточни заместник-кметът Дончо Барбалов:„Основата заплата 940 ще стане 1150 лв. Надяваме се да имаме новопостъпили в резултат на вече двукратното увеличение - на два пъти увеличение на заплатите - веднъж с 10% от 1 февруари и реално сега допълнителното увеличение. Ако погледнем това допълнително увеличение, в автотранспорта означава около 17% увеличение на заплатите на водачите. Заплатите са важни, но не са единственият стимул. Много важно е да имаме и по-добри условия за работа\" ", "date": "2019.03.14", "title": "Гласуват увеличението на заплатите в градския транспорт на София "}
{"url": "http://www.cross.bg/siriya-bulgariya-vunshnite-1599020.html", "text": "/КРОСС/ Готовността на България за предоставяне на допълнителни средства по механизма за подпомагане на бежанците в Турция за периода 2019-2023-та година се очаква да представи в Брюксел министърът на външните работи Екатерина Захариева по време на провеждащата се в белгийската столица конференция на външните министри от Европейския съюз за ситуацията в Сирия.Очаква се тя да обяви, че България ще отпусне 3.19 млн. евро по механизма за подпомагане на бежанците в Турция, научи \"Хоризонт\".  За тази година страната ни е предвидила 150 000 евро за сирийските бежанци. Министрите ще проведат политическа дискусия за многобройните аспекти за кризата в страната. Конференцията е продължение на двудневния диалог под надслов \"За бъдещето на Сирия\", в който участваха представители на гражданското общество в Сирия и региона, министри и политици от съседни на Сирия страни донори, регионални организации, агенции на ООН.В рамките на форума министрите на външните работи на страните от Европейския съюз ще проведат политическа дискусия за многобройните аспекти за кризата в Сирия.Конференцията е продължение на двудневния диалог под надслов \"За бъдещето на Сирия\", в който участваха представители на гражданското общество в Сирия и региона, министри и политици от съседни на Сирия страни донори, регионални организации, агенции на ООН. ", "date": "2019.03.14", "title": "България е готова да даде над 3 млн. евро за бежанците в Турция "}
{"url": "http://www.cross.bg/kran-padna-stroitelen-1599017.html", "text": "/КРОСС/ По разпореждане на началника на Дирекцията за национален строителен контрол арх. Иван Несторов се извършва проверка на място на строежа в столичния квартал \"Младост\", където днес падна кран, съобщиха от пресцентър на ДНСК.Проверяващите трябва да установят дали са спазени всички изисквания при монтирането на крана и да извършат преглед на съответната техническа документация на обекта. Вчера огромна метална конструкция падна на платното на булевард в \"Младост\" 3. Инцидентът е станал около 14:00 часа. Металното съоръжение от строителен обект е паднало на оживения булевард \"Филип Аврамов\", няма смачкани коли, макар движението от там да е интензивно. Падналият кран е ограден с предупредителни ленти. Кранът е висок около 20-22 метра. ", "date": "2019.03.14", "title": "ДНСК проверява падналия кран в Младост-3"}
{"url": "http://www.cross.bg/feiisbyk-profilite-problemi-1599018.html", "text": "/КРОСС/ Фейсбук и Инстаграм се сринаха в Европа и САЩ, съобщиха световните агенции.Вече повече от два часа милиони потребители на двете социални мрежи нямат достъп до профилите си. При опит за постване във Фейсбук, на страницата се появява съобщение, че това е невъзможно, като потребителите биват помолени да пробват след няколко минути.Малко повече от час, след като проблемите започнаха, говорител на Фейсбук потвърди, че някои потребители \"имат проблеми с достъпа до профилите си\", но отказа да даде обяснение за глобалния срив.Преди няколко часа имаше проблеми с услугите на Google Gmail и Drive в световен мащаб. ", "date": "2019.03.14", "title": "Фейсбук и Инстаграм се сринаха в Европа и САЩ"}
{"url": "http://www.cross.bg/akademiyata-trenyor-nikol-1599019.html", "text": "/КРОСС/ Макар според мнозина връзката между Григор Димитров и Никол Шерцингер да е приключила, американската певица продължава да е свързана в тениса.Тя се включи е рекламната кампания на набиращия скорост \"Чаланджър\" турнир на академията на Партик Муратоглу.Именно това е академията, от която Григор Димитров тръгна към професионлания тенис, а французинът с гръцки корени бе негов треньор през 2012-а.В момента той е личен треньор на Серина Уилямс, но използва популярността на Никол Шерцингер, за да промотира турнира на академията си, който ще се проведе между 1 и 7 април в Южна Франция.В него ще участват най-добрите таланти от академията, както и някои утвърдени имена от тура, също възпитаници на популярната школа за тенисисити. ", "date": "2019.03.14", "title": "Никол Шерцингер  промотира тенис турнир с бивш треньор на Григор"}
{"url": "http://www.cross.bg/samolet-etiopskite-etiopiya-1599024.html", "text": "/КРОСС/ Черните кутии на разбилия се в Етиопия самолет \"Боинг 737 MAX 8\" ще бъдат изпратени за анализ във Франция, по молба на етиопските власти.Машината, собственост на етиопските авиолинии, се разби 6 минути след излитане от Адис Абеба, при което загинаха всички 157 души на борда. Това стана причина всичките 371 самолета от този модел по света да бъдат спрени от полети до изясняване на проблема.", "date": "2019.03.14", "title": " Изпращат във Франция черните кутии на разбилия се в Етиопия самолет"}
{"url": "http://www.cross.bg/sharkov-beshe-spetzpolitzaii-1599025.html", "text": "/КРОСС/ В Лясковец днес ще бъде почетена паметта на загиналия преди пет години спецполицай Емил Шарков. Той беше застрелян при акция за ареста и изземане на незаконно оръжие на барикадиралия се в дома си Петко Петков. Във възпоменателната церемония ще се включи и министърът на вътрешните работи Младен Маринов. Заупокойната молитва ще в 12 часа пред паметната плоча пред гимназията в Лясковец, където на 14-ти март 2014 година беше убит Шарков.За умишленото убийство на баретата и опита за убийство на петима негови колеги- антитерористи стрелецът Петко Петков беше осъден на доживотен затвор без право на замяна. Той ще трябва да плати и 390 000 лева кръвнина на семейството на загиналия спецполицай.Във Велико Търново министърът на вътрешните работи ще проведе работна среща с представители на десетте общини в областта.Вечерта Младен Маринов и председателят на парламентарнатагрупа на ГЕРБ Цветан Цветанов ще се включат в благотворителния концерт в Горна Оряховица за подпомагане на семейства, чиито близки са загинали при катастрофи. ", "date": "2019.03.14", "title": " Отбелязват 5-годишнината от кончината на командоса Емил Шарков"}
{"url": "http://www.cross.bg/dzhon-livan-grad-1599008.html", "text": "/КРОСС/  1492 г. - Испанската кралица Изабела заповядва да бъдат експулсирани 150 000 евреи в случай, че не приемат християнството.1558 г. - Фердинанд I без съгласието на римския папа се самопровъзгласява за император на Свещената римска империя.1697 г. - Последният свободен град на маите Тайясил е завладян от испанския конкистадор Мартин де Урсуа.1800 г. - Пий VII е избран за римски папа.1897 г. - В България е обнародван е Закон за задължително носене на дрехи и обувки местно производство от държавните чиновници.1909 г. - Дадена е амнистия на отклонилите се от военна служба до обявяването на Независимостта на България на 22 септември 1908.1927 г. - В Букурещ е създаден Висш съвет на българите в Добруджа.1949 г. - Създадена е Висша атестационна комисия за присъждане на Научни степени и звания в България.1951 г. - Корейската война: Силите на ООН за втори път завземат Сеул.1958 г. - Асоциацията на звукозаписните компании в САЩ учредява наградата Грами.1978 г. - Израелските отбранителни сили нахлуват и окупират южните части на Ливан в операция Литани.1983 г. - Джон Бон Джоуви, Ричи Самбора и Алек Джон Съч сформират рок групата Bon Jovi.1994 г. - Над град Шефилд (Англия) е регистрирана най-дългата дъга, която можела да се наблюдава в продължение на шест часа.1995 г. - Космонавтика: Американски астронавт за първи път лети на руски космически кораб, до орбитална станция Мир.1998 г. - На турнир в Калифорния английският тенисист Грег Руседски поставя световен рекорд за скорост на топката при подаване (240 км/ч).2000 г. - Стивън Кинг става първия писател, публикувал свое произведение в Интернет.2001 г. - Завършва официалното преброяване на населението в България.2004 г. - Владимир Путин е преизбран за президент на Русия.2005 г. - Един милион ливанци излизат по улиците на Бейрут, за да демонстрират против военното присъствие на Сирия в Ливан и против правителството, сформирано след покушението над министър-председателя Рафик Харири.", "date": "2019.03.14", "title": "14 март  в историята"}
{"url": "http://www.cross.bg/tema-ministur-prof-1599009.html", "text": "/КРОСС/ Тема:  Кога храната става опасна след термична обработка?Тема:  Пари за шофьорите и ревизия на ремонтите - кметът на София Йорданка Фандъкова;Тема:  Ново изследване: какво мислят българите за ваксините и плоската Земя?Тема:  Ще има ли криза на пазара и покачване на цената на горивата? - позицията на Петролната и газова асоциация;Тема:  Северна Македония: клопка ли е историята - коментар на бившия вътрешен и външен министър проф. Любомир Фръчковски;Тема: Юмруци в клас- След поредния случай на насилие между деца: Адекватни ли са мерките срещу агресията в училище? В студиото - бившият просветен министър Румяна Коларова, психологът Маргарита Бакрачева и учителят Емил Джасим;Тема: Извън протокола- Какво се случи между словенския президент и първата дама на България по време на официалното посещение?Тема: Без Брекзит?- Ще излезе ли Великобритания от ЕС без сделка? В студиото - проф. Анна Кръстева и Боян ЧуковТема: Забрана за полети- Има ли дефект новият пътнически самолет Боинг 737 Макс 8 и защо редица държави затвориха въздушното си пространство?Тема:  Смени жената- Неочаквана развръзка в „Смени жената\" - Как се разминаха теориите на щастието на последните две семейства?Тема: „Власт и изкушения, прокурори срещу кметове! Какво се крие зад общинските стени?\". Разговор с Йордан Лечков.Тема: Продават ни продупчени гуми в интернет. Има ли авточасти менте на пазара и може ли евтиното да ни излезе скъпо? Проверка в „На твоя страна\" с Георги Георгиев.Тема: Шамари вместо думи. Защо възпитател преби ученички и знаят ли учителите как да реагират при агресия?Тема: Опасност в небето. След забраната на полети с Боинг 737 МАКС - има ли други рискови модели самолети?Тема: Перник остана без педиатри. Предлагат апартаменти на лекари, готови  да помагат на болните деца в областтаТема: Игра на нерви и търпение. На живо от Лондон - маратонът от избори по Брекзит продължава, а напрежението расте.Тема:  С народна носия от София до Делхи. Защо новата ни посланичка в Индия избра да встъпи в длъжност в национален костюм?  ", "date": "2019.03.14", "title": "Теми и гости в сутрешните блокове на телевизиите"}
{"url": "http://www.cross.bg/kriteriite-detza-yasli-1599026.html", "text": "/КРОСС/ Столичният общински съвет ще гласува критериите за прием на деца в общинските ясли. Те ще бъдат уеднаквени с тези на детските градини.Намалява се и допустимият брой на децата с хронични заболявания от пет на три в група, като удостоверяването вече ще се извършва с ТЕЛК. Срокът за отлагане на постъпване в детското заведение се ограничава до 60 дни. Към критериите се добавят и повече точки за деца на работещи родители, както и предимство за кандидати, които имат брат или сестра в яслите. ", "date": "2019.03.14", "title": " Гласуват критериите за прием в общинските ясли в София"}
{"url": "http://www.cross.bg/benedikt-prepodobni-manastir-1599007.html", "text": "/КРОСС/  Житие на преподобни Бенедикт НурсийскиСв. Бенедикт Нурсийски, съвременна руска икона, Псков.Монашеството се развило на Запад много по-късно, отколкото на Изток. Главен основател на монашеския живот на Запад се счита преподобни Бенедикт Нурсийски, който пръв въвел определен устав, приет в почти всички обители.Преподобни Бенедикт се родил около 480 г. в гр. Нурсия, Италия, и в юношеска възраст бил изпратен в Рим да се учи и възпитава в училище. Развратният живот в столицата възбудил в Бенедикта такова негодувание и възмущение, че на 16 годишна възраст той решил да остави света и да се оттегли в пустинно място недалеч от Рим. Той започнал да живее в пещера в пълно усамотение. Само един инок от съседния манастир знаел за неговото жилище и му донасял оскъдна храна. Така прекарал момъкът три години в постоянна молитва, която едничка му помагала да смири вътрешните вълнения и да понася трудовете и лишенията на отшелническия живот.Случайно овчари открили жилището на пустинника. Започнали да идват при него люде от околните селища за наставления. Скоро се разчуло, че Бог му дарувал голяма духовна мъдрост и сила да лекува болести. Славата на преподобни Бенедикт се разпространила далече; посетителите се събирали на тълпи около неговата пещера. Иноците от съседния манастир го помолили да стане техен игумен, но преподобни Бенедикт не се съгласявал. Той не одобрявал разпуснатия живот на италианските иноци и предвиждал, че неговите строги правила няма да се понравят на братята. Така и се случило, когато той най-после се съгласил да приеме духовното ръководство. Щом поискал да въведе по-строг живот в манастира, иноците възнегодували и някои от тях искали да го отровят. Но злият замисъл не сполучил: чашата с отровното питие се счупила щом преподобни Бенедикт направил с ръка над нея кръстния знак. Бенедикт простил на злосторниците, оставил манастира и отново се оттеглил в предишната пещера. Но усамотението станало за него сега невъзможно. Множество люде се заселвали около него, като желаели да се ползват от неговите наставления и от духовното му ръководство. Постепенно се образували манастири с по дванадесет иноци във всеки манастир. Всички признавали над себе си началството на Бенедикт, който ги ръководел с голяма мъдрост и с голям духовен опит.Намерил се един завистливец на славата на преподобния, един недостоен свещеник, на име Флоренций. Той възбудил част от братята против игумена и преподобни Бенедикт решил да се пресели на друго място. Той заминал за най-южната част на Италия, в Кампания. Там, в отдалечените и глухи местности, селското население още се покланяло на идоли и не знаело за християнската вяра. На преподобни Бенедикт се понравила местността на планината Касино, заселил се в нея и скоро няколко братя се присъединили към него. На тая планина стояло още идолско капище, обкръжено от дъбрава, посветено на римския бог Аполон, и народът още принасял жертви на идола. Преподобни Бенедикт изсякъл дървата, почнал да учи на истинската вяра идващите селяни и скоро обърнал много идолопоклонци към Христа. Капището било разрушено и на негово място преподобни Бенедикт построил църква в чест на св. Йоан Кръстител. Скоро се събрали толкова много подвижници, че се образувал голям манастир, който станал средище и майка - манастир на цялото западно монашество. Бенедикт написал устав за своите братя, които започнали да се наричат по неговото име - бенедиктинци.Преподобни Бенедикт Нурсийски умрял в Монте Касино при гр. Неапол в 543 г., като няколко дни по-рано узнал за своята смърт. Житието на св. Бенедикт е написано от св. Григорий Велики, папа Римски.", "date": "2019.03.14", "title": "Преп. Бенедикт"}
{"url": "http://www.cross.bg/bivsh-ypravitel-depytat-1599010.html", "text": "/КРОСС/  Валери Симеонов, бивш вицепремиер по икономическата и демографската политика, лидер на НФСБ и съпредседател на \"Обединени патриоти\"Георги Петков, футболист Д-р Пламен Цеков, управител на МБАЛ „Д-р Стойчо Христов\" - Севлиево, бивш управител на НЗОК Христо Маринов, световен и европейски шампион по борба, президент на Българската федерация по борбаГен. Тодор Коджейков, генерален директор на правителствения Авиоотряд 28, бивш началник на НСОСветлозар Костов, бивш шеф на Специализираната прокуратураПроф. д-р Петър Берон, биолог, бивш депутат, един от основателите на \"Екогласност\"Симеон Хасан, син на княгиня КалинаИскрен Веселинов, депутат в 44-ото НСПредраг Пажин, бивш национал по футбол", "date": "2019.03.14", "title": "Рожденици на 14 март  "}
{"url": "http://www.cross.bg/chasa-provede-sofiyaot-1599011.html", "text": "/КРОСС/ София.От 10.00 часа до 12.30 часа в зала „Сердика\" на София хотел Балкан ще се проведе кръгла маса „ЗА конкурентоспособна и просперираща българска икономика\" с участието на президента Румен Радев.***София.От 09.00 часа ще започне заседанието на Народното събрание.***Лясковец.От 12.00 часа на изградената паметна плоча пред училището в града ще бъде отслужена заупокойната молитва по повод 5-годишнината от кончината на загиналия при изпълнение на служебния си дълг командос Емил Шарков. На събитието ще присъства министърът на вътрешните работи Младен Маринов. По-късно в сградата на Областна администрация - Велико Търново той ще проведе работна среща с представители на местната власт на всички общини в областта. Кратки изявления са предвидени към 15.00 часа.***София.От 09.30 часа във „Витоша парк-хотел\" ще се проведе конференция, на която ще бъде представено изследване на Университета в Дюсбург-Есен, което сравнява уменията и нагласите на учители от традиционни и алтернативни форми на подготовка.***София.От 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.***София.От 10.00 часа ще се проведе заседание на Столичния общински съвет.***София.От 10.00 часа в СУ „Добри Войников\", зала, 1 ет, ще се проведе пресконференция по повод началото на проект „Дигитални умения на децата в 21. век\".***София.От 10.00 часа в сградата на КЕВР на бул. „Княз Дондуков\" 8-10, ет. 4 ще се проведе обществено обсъждане на проект на решение за утвърждаване на цени на „Примагаз\" АД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на община Варна за кметствата „Владислав Варненчик\", „Младост\" и „Аспарухово\", за регулаторен период 2019 - 2023 г.***София.От 10.00 часа в сградата на КЕВР на бул. „Княз Дондуков\" 8-10, ет. 4 ще се проведе открито заседание за обсъждане на доклад относно заявление от „Примагаз\" АД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване към газоразпределителната мрежа за територията на община Варна за кметствата „Владислав Варненчик\", „Младост\" и „Аспарухово\", за регулаторен период 2019 - 2023 г.***София.От 10.30 часа в ДНК ще се състои връчване на призове „Добродетел 2018\", инициатива, организирана от Национално движение на сираците в България.***София.От 11.00 часа в централата на БСП на ул. „Позитано\" № 20 председателят на НС на БСП Корнелия Нинова ще даде пресконференция.***София.От 11.00 часа в Зала 2 на Съдебната палата Градският прокурор на София Емилия Русинова и Георги Хаджиев, директор на СДВР, ще дадат брифинг във връзка с убийство, извършено на територията на столицата.***София.От 11.00 часа в Изложбената зала на Държавна агенция „Архиви\" ПП Обединени земеделци организира конференция, посветена на 140 години от рождението на Александър Стамболийски.***София.От 12.00 часа в сградата на Специализирания наказателен съд ще се проведе пресконференция за представяне на доклада за дейността на съдебната институция за 2018 г.***София.От 12.30 часа пред Министерството на енергетиката ще се проведе протест за спиране на кариерата край село Куртово Конаре.***София.От 12.30 часа в голям колегиум на Министерство на земеделието, храните и горите ще се проведе Консултативен съвет (КС) по тютюна.***София.От 13.00 часа в централата на ПП „Глас Народен\" ще се проведе пресконференция, на която партията ще обяви визията си за участие в предстоящите избори за европарламент.***София.От 13.30 часа в Зала 8 на Национален дворец на културата фондация \"За Нашите Деца\" организира конференция на тема \"Грижа в ранната възраст\".***София.От 14.00 часа в Хотел Arena di Serdica, на улица „Буgапеща\" 2, представители на Lockheed Martin ще се срещнат с талантливи ученици и студенти в София. Негово превъзходителство посланика на САЩ Ерик Рубин ще присъства на събитието.***София.От 14.30 часа в зала „Изток\" на Народното събрание под патронажа на Комисията по здравеопазването ще се проведе кръгла маса на тема „Да сведем до 0 астматичните пристъпи\". В кръглата маса ще участват: д-р Даниела Дариткова, председател на Комисията по здравеопазването към 44-ото Народно събрание, доц. д-р Мария Стаевска, дм, началник на Клиниката по алергология към УМБАЛ „Александровска\" и доц. д-р Владимир Ходжев, дм, председател на БДББ и началник на Клиниката по белодробни болести към УМБАЛ „Св. Георги\" - Пловдив.***Бургас.От 11.00 часа в зала 208 на Бургаския свободен университет заместник-министърът на младежта и спорта Ваня Колева ще се срещне с младитехора на Бургас.***Варна.От 9.00 ч. децата и младежите от Центровете за настаняване от семеен тип и Общностния център за деца и семейства във Варна ще получат дарение от Ротари клуб „Варна-Евксиноград\", Ротаракт клуб „Варна-Евксиноград\" и Ротаракт клуб Варна.***Варна.От 10.00 часа в пресцентъра на УМБАЛ \"Св. Марина\"-Варна ще се проведе пресконференция с нефролози по повод световния бъбречен ден. В 11.00 часа в зала 501, ет. 5, Негово Високопреосвещенство Варненският и Великопреславски Митрополит Йоан ще направи дарение за Клиниката по педиатрия - инсулинова помпа на дете и парична сума. за изследване на диабетни антитела при поставяне на диагнозата диабет тип 1.***Варна.От 14.00 часа в офиса на ГЕРБ на ул. „Георги Бенковски\" 1 Пейчо Бюлбюлев ще проведе приемна за граждани.***Варна.От 14.00 часа в кабинет 405, ет. 4 в Клиниката по нефрология и диализа, УМБАЛ „Св. Марина\" организира безплатни прегледи във връзка със Световния ден на бъбречните заболявания.***Велико Търново.От 15.00 часа в Областна администрация министърът на вътрешните работи Младен Маринов ще даде изявление след среща с представители на местната власт на всички общини в областта.***Враца.От 19.00 часа в Градска концертна зала ще се проведе концерт, посветен на Международния ден на франкофонията.***Перник.От 09.00 часа в зала „Панорама\" ще се проведе извънредно заседание на Общинския съвет.***Русе.От 11.00 часа в зала „Европа\" в Доходно здание на град Русе председателят на АПИ Георги Терзийски ще участва във форума „Приоритетна свързаност на Северна България\".***Разград.От 13.30 часа в зала 308 на Общинска администрация ще се проведе пресконференция за събитията организирани от Община Разград, по повод Световния ден на социалната работа.***Сливен.От 15.00 часа в сградата на ОДМВР-Сливен директорът на ГД „Пожарна безопасност и защита на населението\" гл. комисар Николай Николов и директорът на ГД „Гранична полиция\" гл. комисар Светлан Кичиков ще дадат брифинг по повод годишния отчет-анализ за дейността на ОДМВРСливен за 2018 г.***Смолян.От 11.00 часа на ул. „Евридика\" ще се проведе церемония „Първа копка\" по проект „Изграждане на нови социални жилища в град Смолян\".***Стара Загора.От 10.30 часа на адрес: \"Митр. Методи Кусев\", 34А, ет.1, националният омбудсман Мая Манолова ще се срещне с граждани жалбоподатели, сезиращи институцията за неправомерни клаузи по кредити, ЧСИ и колекторски фирми.***Шумен.От 15.30 часа в залата на РУ- Шумен ще се проведе брифинг по повод годишния отчет-анализ на дейността на ОДМВР- Шумен. На отчета ще присъстват директорът на ГДБОП гл. комисар Ивайло Спиридонов и зам.-директорът на ГДНП ст. комисар Благородна Макев. ", "date": "2019.03.14", "title": "Предстоящи събития в страната на 14 март  "}
{"url": "http://www.cross.bg/shymen-oblast-infrastryktyra-1599012.html", "text": "/КРОСС/ 110,8 млн. лв. без ДДС ще бъдат инвестирани във ВиК инфраструктура в област Шумен. Проектът ще бъде финансиран от Оперативна програма „Околна среда 2014-2020\", съобщи заместник-министърът на регионалното развитие и благоустройството Николай Нанков. В областния център днес той участва в дискусия на тема регионално развитие.В напреднала фаза е подготовката за изграждане на нова пречиствателна станция за питейни води на града, за която вече има изготвен и одобрен работен проект, финансиран по две споразумения между МРРБ и община Шумен. Издадено е и разрешение за строеж. Стойността на инвестицията е 22,87 млн.лв. без ДДС.По проекта в областния център ще се извърши още реконструкция на довеждащ водопровод от яз. „Тича\", реконструкция на магистрални водопроводи на обща стойност 7,7 млн.лв. без ДДС, подмяна на помпи в помпени станции, изграждане на инсталация за обеззаразяване и оползотворяване на утайки на площадката на Пречиствателна станция за отпадъчни води - Шумен. Ще се реконструират и канализационни колектори и ще се изградят нови канализационни клонове.ВиК инфраструктура ще се реконструира и доизгражда и в град Нови Пазар.Заместник-министър Нанков определи проекта за област Шумен като най-смисления, защото с изпълнението му ще се решат основни проблеми за шуменци - високата цена и качеството на водата и затова е важно изпълнението му да стартира максимално бързо.Цената на водата в областта може да бъде върната на старото ниво от 3,3 лв./куб.м от бъдещия шеф на ВиК оператора за областта. Сегашният управител подаде оставка и в момента тече избор за нов, съобщи още той.Заедно с Управляващия орган на ОПОС 2014-2020 бяха създадени предпоставки за осигуряване на средства за съфинансиране на водните проекти чрез нисколихвени заеми от Фонда на фондовете и Европейската банка за възстановяване и развитие. Чрез свеж финансов ресурс ще се увеличи капиталът на ВиК операторите, които са в тежко финансово състояние, за да се погасят най-неотложните им задължения, каза регионалният заместник-министър.В област Шумен се ремонтира и пътната инфраструктура със средства от държавния бюджет. За подобряване състоянието на участъци с обща дължина 58 км се инвестират 32 млн. лв.Приоритетен обект за региона е доизграждането на автомагистрала „Хемус\" в участъка от Белокопитово до Буховци. Общата дължина на изграждащото се трасе е 16,32 км. Стойността на проектирането и строителството на този участък е 119 785 000 лв. Издадено е разрешение за строеж за близо 1,5 км от отсечката. Участъкът е вече трасиран, отстранен е хумусният пласт, разчиства се строителната площадка, изпълнени са изкопни и взривни работи. До края на април се очаква да започне строителството и в останалите 15 км от участъка, което беше забавено от множеството жалби срещу отчужденията. Изграждането на отсечката се очаква да приключи до края на 2020 г.Важни за подобряване на образователната, социалната, здравната инфраструктура в областта са средствата от Оперативна програма „Региони в растеж\" 2014-2020. По програмата в област Шумен са сключени общо 16 договора на стойност 36 млн. лв. С малко над 16 млн. лв. ще бъдат модернизирани 7 образователни институции, в които учат 5348 ученици. По проекта на Министерство на здравеопазването за спешната помощ ще бъдат обновени 6 обекта за 2,3 млн. лв.Със средства от програмата се обновяват енергийно 12 жилищни сгради, в които живеят 124 домакинства.Отделно, от Националната програма за енергийна ефективност се финансира санирането на 45 сгради в градовете Смядово, Велики Преслав, Каспичан, Шумен и Нови пазар. От тях 38 вече са завършени. ", "date": "2019.03.14", "title": "Нов управител на ВиК Шумен може да върне старата цена на водата от 3,30 лв. "}
{"url": "http://www.cross.bg/chasa-mart-parkomestaot-1599013.html", "text": "/КРОСС/ Забраняват се престоят и паркирането на пътни превозни средства извън местата в режим „Служебен абонамент\" както следва :От 6.00 часа до 20.00 часа на 14 март-На ул. „Цар Калоян\" между ул. „Позитано\" и ул. „Съборна\" -20 паркоместа,- на ул. „Позитано\" между ул. „Леге\" и ул. „Цар Калоян\" -25 паркоместа.От 7.30 часа до 19.30 часа на 15 и  16 март на ул. „Ген.  Гурко\" между ул.  „Дякон Игнатий\" и ул. „Кн. Александър I\",От 8.00 часа до 20 часа на 19 март  на ул. „Оборище\" между пл. „Св. Александър Невски\" и ул. „Г. С Раковски\" -20 паркоместаОт 7.30 часа до 19.30 часа на 20 март на пл. „Николай Гяуров\" - 20 паркоместа,От 7.30 часа до 19.30 часа на 21 март на пл. „Николай Гяуров\" - 30 паркоместа,От 6.00 до 12.00 часа на 23 март на ул. „Червена стена\" зад хотел „Маринела\" -10 места..", "date": "2019.03.14", "title": "Организация на движението във връзка със заснемане на филм"}
{"url": "http://www.cross.bg/armeniya-bulgariya-otnosheniya-1599014.html", "text": "/КРОСС/ Ускоряване развитието на двустранните отношения между България и Армения бе основна тема на работната среща между министъра на транспорта, информационните технологии и съобщенията Росен Желязков и вицепремиера на Армения Тигран Авинян. Те оцениха провелата се сесия на Междуправителствената българо-арменска комисия за икономическо и научно-техническо сътрудничество като ползотворна.Министър Желязков отбеляза, че гаранция за засилването на икономическо-търговските отношения между двете държави е широкото присъствие на български компании, които се включиха в провелия се вчера бизнес форум. В него участваха над 30 български фирми, които изразиха директен интерес в отделни сфери.Двамата изразиха мнение, че трудовата миграция ще спомогне много за напредъка на икономическите връзки между България и Армения. Като всичко това ще се отрази и на подобряването на транспортната свързаност между двете държави и възможностите за разкриване на директна авиолиния.", "date": "2019.03.14", "title": "Ускоряваме развитието на двустранните отношения между България и Армения"}
{"url": "http://www.cross.bg/suobshtava-leva-informira-1599015.html", "text": "/КРОСС/\"До 50 на сто спад на резервациите по морето\", съобщава \"Труд\", като се позовава на данни от представители на туроператори и хотелиери. По-малко са планираните полети и на двете морски летища - в Бургас и Варна, категорични са от бранша.\"Сега\" отчита, че разходите на България за Шенген са надхвърлили тези за Европейския съюз и НАТО. \"Правителството изля поредните 3 милиона лева в МВР, които трябва да отидат за присъединяването на България към Шенгенското пространство. Така сумите, давани на вътрешното министерство по тази линия през последните 10 години, надхвърлиха 100 милиона лева\", пише изданието.Близо 1 500 000 българи попадат в целевата група, към която е насочена от тази есен безплатната имунизация с противогрипна ваксина, съобщава \"Труд\" и уточнява, че превенцията ще е насочена към хората на и над 65-годишна възраст.Държавни старчески домове мамят баби и дядовци с по-високи от предвидените по закон такси, и с храната, която им предлагат, информира \"Монитор\", позовавайки се на проверки на Агенцията за социално подпомагане.За друга измама информира \"Телеграф\" - инсталиране на устройства за манипулиране на апаратите в таксиметровите коли, които не могат да бъдат установени при проверка от контролните органи.Над 6 милиона лева са щетите от кражбите на ток всяка година, съобщава в интервю за \"Монитор\" изпълнителният секретар на Федерацията на потребителите Емил Георгиев.Искат откуп за откраднат профил в инстаграм, по-голям от този за кола, информира \"24 часа\". Родни знаменитости плащат от 200 до 2000 евро, защото губят повече пари от рекламни договори и дължат неустойки.\"Труд\" съобщава, че през април се очаква Съветът на Европейския съюз да приеме нови правила за европейските избори, с които се предвиждат сериозни мерки срещу фалшивите новини и профили в социалните мрежи, както и за манипулициите за евровота, пише изданието.Тема за днешните вестници е и решението на ГЕРБ дълговете на вероизповеданията, натрупани до края на миналата година, да бъдат разсрочвани, а не амнистирани. ", "date": "2019.03.14", "title": "Преглед на вестниците "}
{"url": "http://www.cross.bg/lisitzata-vrata-zatvorila-1599016.html", "text": "/КРОСС/ Кокошките във ферма в северозападната Франция са се събрали и са убили млада лисица.Необичайният инцидент в Бретан се случил, след като лисицата влязла в птицефермата с 6000 кокошки през автоматична врата, която след това се затворила.„Имат стаден инстинкт и са я нападнали с клюновете си\", посочва Паскал Даниел, началник на земеделското стопанство в земеделското училище „Грос-Шен\". По главата, врата и тялото лисицата са открити рани от клюн. Кокошарникът е отворен и повечето птици прекарват деня навън. Когато автоматичната врата се затворила, лисицата, за която се смята, че е на около пет или шест месеца, се оказала в капан вътре.Според птицевъдите кокошките могат да са доста агресивни, особено когато са в група. ", "date": "2019.03.14", "title": "Кокошки нападнаха и убиха лисица"}
{"url": "http://www.cross.bg/velkov-slavcho-bulgariya-1599039.html", "text": "/КРОСС/ Парламентът прекрати правомощията на Славчо Велков като народен представител от ПГ на \"БСП за България\". Точката бе включена в дневния ред на депутатите по предложение на председателя на парламента Цвета Караянчева.Тя съобщи, че Велков е подал оставка в деловодството на Народното събрание на 13 март. Като мотив той е изтъкнал влошеното си здравословно състояние и необходимостта от продължително лечение.\"За\" предложението гласуваха 132 народни представители, \"против\" - 6 и \"въздържали се\" 1, с което то бе прието.Славчо Велков бе водач на листата на ПГ на \"БСП за България\" в 13-ти МИР - Пазарджик на парламентарните избори през 2017 г. Той е роден през 1950 година във Велинград. Завършил е ВВУ \"В. Левски\" във Велико Търново и Академия \"Г. С. Раковски\" с отличие. Работил е в Западна Африка и Близкия Изток. Специалист в борбата срещу тероризма.В началото на февруари т.г. Велков претърпя успешна операция на щитовидната жлеза във Военномедицинска академия. Хирургическата интервенция бе извършена от началника на ВМА бригаден генерал, проф. д.м.н. Венцислав Мутафчийски и ръководения от него екип. ", "date": "2019.03.14", "title": " Славчо Велков подаде оставка, вече не е депутат от БСП "}
{"url": "http://www.cross.bg/rysiya-krim-bulgariya-1599041.html", "text": "/КРОСС/ На 18 март ще навършат 5 години от връщането на Крим в състава на Русия. За историята на това решение, преодоляните трудности и постигнатите успехи разказва подготвената изложба, която ще се открие в същия ден от 17.30 в Руския културно-информационен център в София („Шипка\" 34). Изложбата „Крим днес: поглед отвътре\" е подготвена от Посолството на Русия в България, Представителството на Россътрудничество в София и редакционния екип на списанието „Кримски журнал\". В експозицията се разказва за живот на Република Крим в снимки, направени от сътрудниците на „Кримски журнал\" през последните 5 години. Тя ще бъде представена от Посланика на Русия в България Анатолий Макаров. След откриването на изложбата от 18.00 в Малка зала на РКИЦ ще се проведе премиерна за България прожекция на новия руски игрален филм «Кримски мост. Направено с любов». Комедийната картина е заснета през 2018 г. и разказва за любовната история, която се разиграва по време на строителството на Кримски мост.Изложбата и кинопрожекцията са открити за зрителите, вход свободен.", "date": "2019.03.14", "title": "Изложбата  „Крим днес: поглед отвътре\" показват в Руския културен център"}
{"url": "http://www.cross.bg/pensiite-pensioneri-slyzheben-1599035.html", "text": "/КРОСС/ Преизчисляването на пенсиите на работещите пенсионери вече ще се прави по служебен път от Националния осигурителен институт. Това е разписано в Наредбата за пенсиите и осигурителния стаж, която е качена за обсъждане.Те ще трябва еднократно да подадат заявление за автоматичната услуга. Сега всяка година хората се разкарват и чакат по гишетата, за да носят удостоверения за зачетен трудов и осигурителен стаж.Тази промяна ще засегне над 289 хил. работещи пенсионери. До края на годината се очаква да се пенсионират още 70 хил. души, показват разчетите към промените.Освен това НОИ вече трябва да връчва разпореждания, свързани с пенсиите на лицата, и по електронните пощи. ", "date": "2019.03.14", "title": "Преизчисляват пенсиите на работещите пенсионери по служебен път"}
{"url": "http://www.cross.bg/problemut-bezpokoish-reshen-1599006.html", "text": "/КРОСС/ Ако проблемът може да бъде решен, не си струва да се безпокоиш. Ако проблемът е неразрешим, да се безпокоиш е безсмислено.Далай Лама ", "date": "2019.03.14", "title": "Ако проблемът може да бъде решен"}
