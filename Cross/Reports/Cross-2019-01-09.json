{"url": "http://www.cross.bg/favoritkata-film-zvezda-1593470.html", "text": "/КРОСС/ Драмата \"Фаворитката\" получи колосалните 12 номинации за наградите БАФТА. Лентата проследява историята на британската кралица Ан и нейните взаимоотношения с две жени - лейди Сара и прислужницата Абигейл.И трите главни актриси във филма - Оливия Колман, Рейчъл Уайс и Ема Стоун са номинирани за ролите си. Колман получи и награда \"Златен глобус\" за ролята си.Брадли Купър и Лейди Гага са номинирани в категориите за най-добра мъжка и женска роля, а Купър получи и номинация за режисура.Филмът \"Рома\" на Алфонсо Куарон, което се смята за главен претендент за чуждоезичен \"Оскар\", получи номинации в категориите за най-добър филм и най-добър чуждоезичен филм, а Куарон е номиниран и за режисура.За титлата най-добър филм ще се борят \"Фаворитката\", \"Рома\", \"Роди се звезда\", \"Черен в клана\" и \"Зелената книга\".Наградите БАФТА са най-значимото кино събитие извън Съединените щати и обикновено накланят везните и при Оскарите. Дали и тази година ще е така - предстои да разберем.Ето и номинираните в по-важните категории:- \"Черен в клана\", \"Фаворитката\", \"Зелената книга\", \"Рома\", \"Роди се звезда\" - \"Звяр\", \"Бохемска рапсодия\", \"Фаворитката\", \"Маккуин\", \"Стан и Оли\", \"Никога не си бил тук\" - \"Капернаум\", \"Студена война\", \"Догман\", \"Рома\", \"Джебчий\" - Спайк Лий за \"Черен в клана\", Павел Павликовски за \"Студена война\", Йоргос Лантимос за \"Фаворитката\", Алфонсо Куарон за \"Рома\", Брадли Купър за \"Роди се звезда\" - Глен Клоуз за \"Съпругата\", Лейди Гага за \"Роди се звезда\", Мелиса Макарти за \"Можеш ли някога да ми простиш\", Оливия Колман за \"Фаворитката\", Виола Дейвис за \"Вдовици\"- Брадли Купър за \"Роди се звезда\", Крисчън Бейл за \"Вице\", Рами Малeк за \"Бохемска рапсодия\", Стийв Куган за \"Стан и Оли, Виго Мортенсен за \"Зелената книга\". ", "date": "2019.01.09", "title": "“Фаворитката” получи 12 номинации за БАФТА"}
{"url": "http://www.cross.bg/rihter-rymuniya-zemetresenie-1593476.html", "text": "/КРОСС/ Земетресение с магнитуд 4,2 по скалата на Рихтер е регистрирано следобед в сеизмичния район Вранча в Североизточна Румъния, съобщава Европейският сеизмологичен център.Трусът е регистриран в 13.36 часа и е бил на дълбочина 119 километра, според данни на Националния институт по геофизика. Епицентърът е на 48 километра от град Фокшани и на 132 км от Букурещ.От началото на годината в Румъния са станали седем земетресения, като най-силното е това от 4,2 по скалата на Рихтер. ", "date": "2019.01.09", "title": " Земетресение със сила от 4,2 по Рихтер във Вранча "}
{"url": "http://www.cross.bg/festivala-yambol-selektziya-1593447.html", "text": "/КРОСС/ Специфичният фотографски поглед върху маскарадните игри с фокус върху детайла, мистичното послание или неподправената атмосфера на подобни събития ще бъде представен в рамките на 20-ото юбилейно издание на Международния маскараден фестивал „Кукурландия\" - Ямбол `2019. Ежегодното кукерско сборище, организирано от община Ямбол, тази година ще бъде в дните от 28 февруари до 3 март. За 15-та поредна година основно съпътстващо събитие на фестивала е едноименният фотографски конкурс с изложба. От 8 януари започна приемането на фотоси, като до участие се допускат фотографии на български и чужди автори. Снимките могат да бъдат черно-бели и цветни, без ограничение на използваните технологии. Фотографиите илюстрират традиционните маскарадни игри в България и Европа. Участниците трябва да качат своите снимки за предварителна селекция на сайта , в рубриката „Фотоконкурс\" до 24.00 часа на 15.02.2019 г. След подбор и селекция, извършено от авторитетно седем членно жури, в салона на изложбата-конкурс ще бъдат допуснати до 45 снимки. С цел максимална обективност при журирането, фотографиите, качени за предварителна селекция и снимките, отпечатани за изложбата, ще бъдат анонимни до произнасяне решението на журито. Крайните победители ще станат ясни по време на награждаването в рамките на фестивала, на 2 март при откриването на изложбата от 13.00 часа в Художествена галерия \"Жорж Папазов\" - Ямбол.Фотоконкурсът с изложба „Кукерландия\" е неизменна част от програмата на фестивала от 2005 г., като в изданията му досега са участвали стотици професионални и любители фотографи от страната и чужбина. Освен да отличава творбите с най-висока художествена стойност, атрактивност и сила на посланието, конкурсът дава път и на млади автори, със специална награда, учредена за тях. Събитието е организирано от община Ямбол, Сдружение „Ямболска фотографска общност\",  Художествена галерия „Жорж Папазов\" и Общинско предприятие „Туризъм и култура\"", "date": "2019.01.09", "title": "Приемат фотоси за участие в Международния фестивал „Кукурландия“ 2019"}
{"url": "http://www.cross.bg/visoko-nalyagane-kruvno-1593473.html", "text": "/КРОСС/ Храна, консумирана от ацтеките до 16-и век, може да е полезна за хората с високо кръвно налягане, сочат резултатите от изследване.Изолирани пептиди, известни като SP6, понижиха кръвното налягане у животни с хипертензия в рамките на лабораторни експерименти.\"Изследването ни започна със симулация на усвояване на екстракт от спирулина от организма\", заяви ръководителят на екипа Албино Карицо от университета в Салерно, Италия - \"Казано с други думи, възпроизведохме онова, което се случва в червата на човека след поглъщането на веществото. По този начин можем да изолираме пептиди, които да бъдат абсорбирани от човешкия организъм.\"Пептидите SP6 са екстракт от цианобактерията спирулина, която била консумирана от ацтеките до 16-и век.НАСА смята, че тази \"суперхрана\" е подходяща за космически мисии до Марс.В рамките на експериментите SP6 имали съдоразширяваща роля у лабораторните животни.Според данни на американските Центрове за контрол и превенция на болестите, около 75 милиона души в САЩ са с високо кръвно налягане.\"Знаем, че в редица случаи у пациенти с високо кръвно налягане не функционират както трябва естествени процеси, които чрез въздействието на азотния оксид регулират ендотелиума\", поясни Кармине Векионе, цитиран от БТА - \"Пептидите, които изолирахме в екстракт от спирулина, въздействат положително върху този механизъм. Нужни са допълнителни изследвания, но смятаме, че SP6 могат да бъдат ефикасно помощно средство при терапиите, които целят да се подобрят ендотелните функции и да се води борба с хипертензията.\"Резултатите от изследването са публикувани в Hypertension. ", "date": "2019.01.09", "title": "Суперхраната на древните ацтеки"}
{"url": "http://www.cross.bg/izdavane-rabotnitzi-vizi-1593477.html", "text": "/КРОСС/ Срокът за решение за издаване на визи на сезонни работници става 15 календарни дни. Правителството намалява максималния срок за вземане на решение за издаване на визи за сезонни работници от 35 работни дни на 15 календарни дни.Одобреният днес проект на Постановление за изменение и допълнение на Наредбата за условията и реда за издаване на визи и определяне на визовия режим се отнася за издаване на виза за дългосрочно пребиваване на граждани на трети страни, с цел пребиваване на територията на Република България като сезонни работници, съобщи правителствената пресслужба.Промяната ще спомогне за по-ефективното задоволяване на потребностите на българските работодатели от работна сила за целите на сезонна заетост, се отбелязва в съобщението. ", "date": "2019.01.09", "title": "Съкращават наполовина срока за визите на сезонните работници"}
{"url": "http://www.cross.bg/pravila-pari-godina-1593474.html", "text": "/КРОСС/ Може да са необходими нови европейски правила за по-добра защита на потребителите от рискове, свързани с криптоактивите, посочи днес Европейският банков орган (ЕБО), цитиран от Ройтерс.Регулаторите предупреждават инвеститорите още от 2013 година, че могат да загубят всичко, влагайки пари във виртуални валути като биткойн или етериум или в процедури по първично монетно предлагане (initial coin offerings - ICOs), чрез които се набират средства за компании в замяна на криптовалути.Стойността на биткойна скочи до близо 20 000 долара в края на 2017 година, увличайки инвеститори от целия свят. Оттогава обаче стойността му се срина с три четвърти.Общата стойност на криптоактивите в света нарасна до 830 млрд. д. преди година, но през октомври се понижи до 210 млрд. долара, което се равнява на под 3 на сто от пазара на злато.Криптоактивите обикновено остават извън обхвата на финансовите правила на ЕС, което затруднява изграждането на подробна представа за ситуацията, посочва ЕБО в доклада си. Европейските регулатори са определили кои са финансовите институции, които пряко притежават активи, предлагат цени за покупката и продажбата им, отпускат кредити срещу гаранции в криптоактиви и ги обменят за пари кеш, но имат малко информация за тези дейности.Развитието на пазара указва и необходимостта да се направи по-нататъшен преглед на европейското законодателство срещу прането на пари, допълва ЕБО.Всеобхватен анализ на разходите и ползите ще определи какви дейности са евентуално необходими за регулиране на \"възможностите и рисковете\" от операции с криптоактиви и свързаните с тях технологии, се отбелязва в доклада. ", "date": "2019.01.09", "title": "ЕС иска нови правила за криптовалутите"}
{"url": "http://www.cross.bg/kompanii-prodykti-sveta-1593460.html", "text": "/КРОСС/ Най-голямото международно изложение за потребителска електроника Consumer Electronics Show (CES) стартира днес в Лас Вегас и ще продължи до 11 януари. На събитието традиционно най-големите технологични компании в света представят иновативните си продукти, с които се надяват да променят ежедневнието на хората. Показвани са и проекти на по-малко известни фирми и предприемачи.Очаква се да присъстват 180 000 участници, посочва американското издание Inc.com, което е една от медиите с изпратен репортер на мястото. Сред лекторите и представителите на големи технологични играчи от сцената ще бъдат шефове на Comcast, Amazon, Uber, Dell. Има общо около 4500 компании участници в изложението.Експертите посочват, че вероятно през 2019 г. няма да има много големи иновативни продукти, които да смаят публиката, а по-скоро ще има подобрения на вече съществуващите категории продукти, които хората по света използват - например в областта на телевизорите, компютрите и др.1100 ще бъдат говорителите от сцената, само представители на бизнеса. Заради настоящия блокаж на работата на американското правителство няма да има представители на държавата. Най-малко десет лица на правителствени агенции, сред които Федералната комисия за комуникации, Агенцията за защита на околната среда и Федералната търговска комисия, са отменили участието си.  ", "date": "2019.01.09", "title": "Световни компании представят най-новите си разработки в Лас Вегас"}
{"url": "http://www.cross.bg/bili-hiperzvykovi-boepripasi-1593464.html", "text": "/КРОСС/ Тестово изстрелване на хиперзвукови боеприпаси от стандартни палубни оръдия е било  извършено от екипажа на американския разрушител \"Дюи\".Тестовете са били проведени  през лятото на миналата година като част от военноморски учения  в Тихия океан, пише специализираното военноморско издание \"USNI News\".Според източници от армията, 20 хиперзвукови снаряда са били изстреляни от оръдието.По време на тестовете военните проверили  дали е възможно да се използва стандартно палубно оръдие за изстрелване на такъв тип боеприпаси.Хиперзвуковите снаряди първоначално са били разработени за \"Релсотрон\" - електромагнитно релсово оръдие. ", "date": "2019.01.09", "title": "САЩ са тествали хиперзвукови снаряди"}
{"url": "http://www.cross.bg/prikazna-feeriya-ot-svetlina-i-emotziya-v-zamruznaloto-kralstvo-na-finlandiya-n-1593469.html", "text": "/КРОСС/ Коледа отмина, но приказното настроение в селището на Белобрадия старец във Финладния продължава. На 10 хил. квадратни метра е издигнат дворец, направен от сняг.Посетителите могат да се насладят на 5-метров скулптури, направени от лед. Те пресъздават герои от приказки за деца, написани от скандинавски автор.Мумините са създадени от шведско-говорящата финландска илюстраторка Тове Янсон - в книгите си тя описва приключенията на семейство Муми и техните ексцентрични и забавни приятели Малкия, Сниф, Сноркед и Миризмата.За любителите на силните усещания има „смразяващ лабиринт\", да се спуснат по 50 метровата пързалка или просто да изпият една гореща напитка в „ледения бар\". ", "date": "2019.01.09", "title": "Приказна феерия от светлина и емоция в Замръзналото кралство на Финландия Н"}
{"url": "http://www.cross.bg/nito-nyama-taka-1593480.html", "text": "/КРОСС/ В \"Театър, любов моя!„ - Валери Петров пише една, много важна реплика, може би от най - генералните като значение, диагноза, присъда в Българският театър. Произнесена е от „автор\", който се опитва да бъде и режисьор на неукото си произведение: \"Колеги ми докладваха, че ви се носи име на \"трудна„ актриса!„ ...„Трудният\" актьор в нашата отчаяна, грустна родина е особена стигма, клеймо върху изключително рядка порода същества - съчетали в себе си безспорен, голям талант със зъбат, непреклонен, \"опак„ характер... Характер - необясним, плашещо - отблъскващ за огромната маса среднисти в нашата професия...\"Трудният„ артист не се подава на евтини директорски, режисьорски, шефовски манипулации... Не участва в интрижките по коридорите и гримьорните... Сложно и бавно влиза в близки отношения с какви да е колеги... да не кажа никак... Групи, групички, комплоти са му чужди... Привлича се само от такива \"зверове„ като него самият... В началото на пътя си е екзотичен с дистанцията, която без да иска налага... Щото нали... възпитан е, бачка на 200.../ малко по - късно тая скорост почва да пречи на всички /... Ръководствата на театрите го искат, въпреки лекото шубе от Достойнството и Каменната Непоклатимост, които неясно къде, как и защо ще донесат проблеми на всички, ще разбият удобното статукво с мирис на яхния и килер...Проблеми относно тяхното Можене, тяхната Аргументация: \"Защо имам право да Бъда на Сцената\" ... Нашият професор Коко Азарян казваше следното: \"За да стъпиш на сцената, трябва да имаш много основателна причина, мотив...на живот и смърт! Иначе смисъл няма!„ ...Та младите години на \"Трудният„ артист са още опознавателни за другите, докато дойде първото събрание, в което насред настъпилото мълчание, когато например уволняват друг \"труден„ и във въздуха жужи като конска муха рефрена : \"Ох облекчение! Отървахме се!„ - нашият човек ще стане и ще защити събрата или съсестрата си по \"трудност„... Няма къде да избяга и моментът, когато този бъдещ \"трън„ в очите на всички, ще противостои на някой тъп режисьор от сцената заради евтините трикове, които продава като диаманти на съсипаните актьори горе - на сцената... И същите тези актьори ще намразят дразнителя - губи време, идва премиера... пък след нея... някак ще издържим, докато сценичното недоносче \"падне„ от репертоара... Доста ей такива недоносчета обаче се влачат години, артистите остаряват потънали в блатото им... и лека-полека забравят, дори си се харесват там... В този период \"Трудният артист„ вече е изгонен от трупата или е напуснал сам след година излизащи разпределения, в които името му липсва, но не липсват случайно доловени реплики: \" Страхотен е, обожавам го... ама с него е невъзможно да се работи, бърка се, предлага, всичко поставя под съмнение...\"... Между другото за най - любимият ми актьор / все още жив слава богу / съм чувала от адски близък човек режисьор същите думи! И си седи без работа този гений на превъплащението... Прошка няма! А и той ще си избърше задника с тая ми ти „прошка\"! И така нашият \"антигерой„ започва да създава собствени проекти, подлага на Риск всичко, което има... Онзи Риск, който е толкова непознат в институцията наречена Държавен Театър... започва и да пие... първо в компания, след това и сам... Щото, скъпи читатели, трябва и да се яде, да се гледат деца... а с частните проекти и рискуването - някак е невъзможно - събуждаш се гладен. От друга страна „Трудният„ не става за никаква друга работа / продавач, чистач, разносвач на пици, офис мениджър и тра-ла-ла /...След време идва и умората... Не му се става от кревата отново и отново да търси кинти за свой спектакъл, въпреки наградите за предишния... Нали знаете - наградите в България не означават нищо, не носят нито пари, нито повече уважение, не носят и най - важното: хубава качествена работа... Взимаш си наградата / ако си на щат / и потъваш отново в морето от поносими, малко по-поносими и непоносими разпределения... Никога няма да чуеш \"трудният артист„ да се оплаква за положението, за което сам си е \"виновен„. Но сутрин все по-често се гледа в огледалото и не може нито да се трае, нито да се познае... Започва да пълнее, чувства се като плондер, лишен от каквито и да е качества и обаяние... или пък обратното: съсухря се, очите му се превръщат в дупки без блясък, устата се свлича надолу в трагична маска... Пренася \"трудността„ и в семейството си, ако има оцеляло такова... Въздухът не достига за никого там! И пиене ей така за олекотяване на кислорода, въпреки че не е останал вече такъв... На негово място идват мислите за нищожност, негодност, некадърност, излишие...Те будят \"трудният„ артист неочаквано трезвен и с прецизността на скалпел му вменяват един-единствен изход: Край! Бърз, безболезнен, неотложен Край. Щом сутринта настъпи, или утре, или в други ден... За Краят обаче нашият човек няма нито сили, нито смелост... щото нали отново децата... как ще го преживеят... как ще живеят... Пък и вероятно някъде в дъното на мозъчно-сърдечната му кутия тлее надеждица... Ще се опита да приеме някоя глупащина... ей така заради самото неиздържимо усилие Налиии...заблуждава се: \"Абе таланта ще ме спаси!\"...и ще драйфа от гадост, щото не може и да иска... не може да се вклини сред останалите... Някак устните му не са създадени да произнасят неуки словоблудствия... Говори, а чува мъчително беззвучие... Нищо не може да те спаси от бездарието - става му ясно, ама на мига! И така пуска и последната \"спасителна„ сламка съвсем доброволно... Обикновенно на тръгване, зад гърба си чува и репликата: \" Всички врати на театри ще са затворени за теб! \" Пропуска я великодушно покрай ушите си... Заплахи! Ама я си ....те майката... Сам не знае, че вече е в Началото на Края... А навън младите му колеги се възхищават на свободата, която излъчва, невидимия лавров венец, която свети като ореол над главата му, докато се движи в мръсната киша по улиците на битието ни... Кълнат се в него... Цитират го / като пукне пък го цитират с преклонение, постват снимки със свещи на черен фон, разплакани емотикони /... И не! Трудният Артист никога няма да каже дума в своя защита! Ще се държи до финала все едно светът е в краката му... И той Е!...  Особено на границата между долната / нашата / и Горната земя!Като епилог ще кажа, че прочетох коментари на умни мои приятели - тук в ФБ: Ама що е пиел Иван Ласкин, пък и Чочо преди това, пък и Андрей, пък и Кирчо Варийски, пък и Катя Паскалева - те са си виновни... хора като всички други! Какво означавало: Не можел да понесе реалността??? Понасяла се била реалността! И е така...и не е. Коя реалност, питам? На мишите душици, на безропотното мълчание, на удобната пръдня носеща се от посредственото, на пълната арогантна инквизиция към качественото изкуство и таланта? Та коя е вашата реалност, как живеете в нея? Знам, че хората, които не са набъркали душите и космоса си в нещото наречено Актьорска професия, трудно ще схванат. Те са си тези, които са си... Не им трябва да са Други хора... Не са обсебени от други лица, страсти, престъпления, любови...щото това животно Актьорът си няма свои... Как се живее, когато всъщност НЕ СЪЩЕСТВУВАШ без своята работа, а Само и Единствено ако бъдеш Друг?! Няма да отида утре на погребение. Защото знам, че онези средните, четворките, малките екзекуторчета ще реват като платени оплаквачки пред ковчега! Едно ДС леке от тях, преди страшно много години зачеркна един от най - големите ни режисьори изобщо: Стоян Камбарев / който не пиеше, но отключи болестта си именно заради такива пигмей / Та въпросния \"директор\" беше така откровен да етикира Стоян в мемоарите си като \" капризно, високомерно, трудно общително в отношенията с директорството режисьорче с жълто около устата\"... Цитата не е точен, но много ясен относно обвинителното определение: \" ТРУДЕН„ в нашата професия... НЕ СТРЕЛЯЙТЕ ПО АРТИСТА! Приживе! Когато отлети от тоя свят той вече няма нужда нито от сълзите, нито от обясненията, нито от разочарованията ви... Отървал се е от вас и лети към място, в което ще бъде разбран без условности, обичан без срам, аплодиран като смъртонносна лавина!Кирил Варийски / починал на 42 г. /Стоян Камбарев / починал на 45 г. /Катя Паскалева / починала на 57г. /Андрей Баташов / починал на 45 г. /Петър Попйорданов / починал на 48 г. /Иван Ласкин / починал на 48г. /Ваша: / жива на 47г. /", "date": "2019.01.09", "title": "Когато отлети от тоя свят, артистът няма нужда нито от сълзите, нито от обясненията, нито от разочарованията ви"}
{"url": "http://www.cross.bg/ronchev-plovdiv-dizaiinerkata-1593471.html", "text": "/КРОСС/ Районната прокуратура в Пловдив повдигна обвинения на 28-годишната дизайнерка Миглена Каканашева-Мегз, приятеля й Румен Рончев и нейния братовчед Антон Лесов по разследване за застрахователна измама.Каканашева е обвиняема за подбудителство към обсебване в големи размери, съобщи пред Dir.bg говорителят на Районната прокуратура в Пловдив Атанас Илиев. Тя е с наложена мярка за неотклонение \"парична гаранция\" в размер на 10 000 лева.Лесов и Рончев са обвинени като извършители, като 33-годишният братовчед на дизайнерката също е пуснат от ареста. Превозвачът Румен Рончев, който е собственик на транспортната фирма \"Розова долина\", обаче остава в ареста за 72 часа.До обвиненията се стигнало, след като в края на септември м.г. Миглена Каканашева обяви за откраднат джипа си \"Мерцедес G350\". Автомобилът е лизингов и е собственост на \"Софауто\", а стойността му е 98 000 лева. В жалбата, заведена в Първо РПУ в Пловдив, братовчедът на дизайнерката Антон Лесон написал, че паркирал джипа пред заведение в кв. \"Кючук Париж\", а на следващата сутрин мерцедесът бил изчезнал.По време на разследването обаче криминалистите се натъкнали на противоречиви факти и в крайна сметка се оказало, че джипът не е откраднат. ", "date": "2019.01.09", "title": "Прокуратурата повдигна обвинение на дизайнерката Мегз за застрахователна измама"}
{"url": "http://www.cross.bg/irak-pompeo-siriya-1593467.html", "text": "/КРОСС/ Държавният секретар на Съединените щати Майк Помпео пристигна в Ирак. Посещението му не беше обявено предварително.След визитата си в Йордания държавният секретар на САЩ Майк Помпео направи необявено посещение в Ирак, където се срещна с американски военнослужещи и иракски лидери, за да ги успокои за готвеното изтегляне на САЩ от Сирия и да предупреди, че Иран остава заплаха за регионалната сигурност, предадоха Франс прес и Асошиейтед прес.САЩ съобщиха официално за това посещение едва след като Помпео напусна Ирак. Преди две седмици президентът Тръмп предизвика критики в Ирак, след като посети разположени в тази страна американски войници, но не се срещна с никой представител на иракското държавно ръководство.Помпео освен с американски войници се срещна в Ирак и с президента Бархам Салих, премиера Адел Абдел Махди, външния министър Мохамед Али ал Хаким и председателя на парламента Мохамед ал Халбузи.На срещата си с премиера Абдел Махди Помпео е подчертал ангажимента на САЩ за суверенитета на Ирак и е обсъдил неотдавнашните победи над \"Ислямска държава\" в Сирия и продължаването на сътрудничеството на САЩ с иракските сили за сигурност, се казва в изявление на Държавния департамент, цитирано от Ройтерс.Друга обсъдена тема е била подкрепата на САЩ за иракската енергийна независимост. Ирак е силно зависим от доставките на ирански газ. След изненадващото съобщение на Тръмп през декември, че ще изтегли войските на САЩ от Сирия, администрацията му се старае да успокои регионалните и западните съюзници, които вече са объркани от понякога неразбираемата стратегия на американския президент за Близкия изток, отбелязва АФП.Въпросът за присъствието на САЩ в Сирия е особено важен за Ирак, който дели с нея стотици километри граница в пустинни райони, които са подходящи за установяване на джихадистки групировки. Това е вторият ден от обиколката на Помпео в региона. Освен Йордания и Ирак тя включва Египет, Бахрейн, Катар, Обединените арабски емирства, Саудитска Арабия, Кувейт и Оман. ", "date": "2019.01.09", "title": "Държавният секретар на САЩ направи неочаквано посещение в Ирак"}
{"url": "http://www.cross.bg/ovtze-karantina-protest-1593468.html", "text": "/КРОСС/ Напрежение и заплахи за протест назряват сред стопаните на избитите през лятото животни заради съмнение за чума. Седми месец продължава наложената карантина, която не им позволява да гледат отново овце и кози. Междувременно фермерите подготвят протест в София.След повече от 30 години гледане на овце семейството на Костадин Пулев е в безизходица от принудителната карантина. Всичките им над 200 животни са били умъртвени.Семейството е продало жилището си в Ямбол, за да може да развива животновъдство. Обезщетението от държавата би трябвало да стигне, за да се възстанови стадото, но само ако забраната не бъде удължена.„Ако продължат забраната, ние почваме да ги ползваме. Други доходи нямаме\", каза Костадин Пулев. Съседите на Пулеви са вложили обезщетенията в крави. В част от кошарите обаче вместо овце, има гълъби. В съседното село Воден стопани се тревожат, че техниката за доене на овце ще се амортизира. „Това което беше, БАБХ го приемат за пропуснати ползи, а за нас за в бъдеще ще е загуба, защото аз следващите няколко години няма да имам продукция\", оплака се животновъдът Йордан Трифонов. ", "date": "2019.01.09", "title": "Животновъди готвят протест заради продължаващата карантина над фермите"}
{"url": "http://www.cross.bg/lemyri-avstriya-hertzegovina-1593466.html", "text": "/КРОСС/ Усложнената зимна обстановка в Европа продължава. От откъснато село в Бавария, инцидент с влак в Босна и Херцеговина, до евакуация на хора и лемури в Австрия.Поради дебелата снежна покривка и падналите дървета, единственият главен път на баварското село Яхенау, е изцяло затворен. Спасителни екипи са принудени да снабдяват 870 жители със стоки от първа необходимостта. Много училища в Бавария остават затворени, както и множество пътища и жп линии.В Босна и Херцеговина силният снеговалеж предизвика железопътен инцидент. За щастие, няма пострадали. В източната част на страна множество главни пътища са затворени и разчиствателните екипи около големите градове работят непрестанно.Опасността в Австрия от нови лавини все още е налице. Общо 110 станаха евакуираните туристи от зимния курорт в провинцията Щилия. В друга част на държавата, служители на железопътна компания спасиха лемури, в капана на паднала лавина. Животните извадили късмет, тъй като машинистът управлявал влака с ниска скорост и успял да ги забележи навреме. ", "date": "2019.01.09", "title": "Лошото време в Европа продължава"}
{"url": "http://www.cross.bg/asen-dimov-boris-1593472.html", "text": "/КРОСС/ Братята роми Асен и Борис Пакетови, които пребиха жестоко 33-годишния командос Валентин Димов в пловдивското село Войводиново на Богоявление, бяха докарани с белезници и под конвой в Пловдивския районен съд, където бе гледана мярката им за неотклонение. Пред журналистите младежите, които са на 17 и 21 години, запазиха пълно мълчание и не отговориха на нито един въпрос, включително и защо са пребили военнослужещият.Двамата са обвиняеми за нанасяне на средна телесна повреда по хулигански подбуди. Предвиденото в закона наказание е от 2 до 10 години затвор. Вчера от прокуратурата съобщиха, че разследващите ползват видеозапис от охранителна камера, който е запечатал момента, в който братята удрят мъжа.По време на разпитите, Пакетови казали на криминалистите, че Димов ги е заплашил с побой, ударил по-големия от тях и затова те са се защитавали.  Ефрейтор Димов обаче е бил категоричен при разпита си, че не ги е провокирал по никакъв начин. Братята вървели по платното и създавали опасност за движението. Той натиснал клаксона, а те го напсували. След това спрял колата си, за да разговаря с тях. Избухнал скандал, който прераснал в побой.В съдебната зала бяха сестрата и бащата на обвиняемите, който заяви: \"Моите деца не са такива. Не знам какво се е случило\". Още след побоя обаче очевидци на случилото се разказаха, че когато бащата на двамата братя дошъл на място и се опитал да спре побоя над Валентин Димов, единият му син се обърнал и му казал: \"Остави ме да го довърша\".Прокурорът поиска постоянен арест за Асен и Борис, а съдът даде 15 минути на адвокатите да се запознаят с материалите по делото.По време на заседанието стана ясно, че Борис и Асен Пакетови не могат да четат и пишат, не си знаят дори ЕГН-тата, предаде \"Трафик Нюз\".И двамата се водят на адрес в града под тепетата - улица \"Победа\". Асен има дете, работи като зидар в Пловдив, без образование. Що се отнася до брат му - Асен, той дори не е посещавал учебно заведение. Не може да чете и пише, не знае коя година е роден. В момента работи \"с кон и каруца по улиците\". И двамата са неосъждани.Адвокатът им поиска те да бъдат пуснати срещу подписка.\"Искам да изляза от тука и да нямам повече работа с такива неща\", бяха думите на Борис.\"Направихме беля, досега не сме правили такива неща. Искам да сме свободни, както беше\", пък заяви Асен.Районният съд обаче ги остави за постоянно в ареста. ", "date": "2019.01.09", "title": "Съдът остави в ареста биячите на командоса от Войводиново "}
{"url": "http://www.cross.bg/novite-paket-evropeiiskata-1593478.html", "text": "/КРОСС/ На 10.01.2019г. /четвъртък/, от 13.00 ч., пред сградата на Представителството на Европейската комисия в гр. София, ул. „Г.С.Раковски\" 124, Политическа партия „МИР\" организира мирен протест срещу новите текстове в пакет „Мобилност 1\" и в подкрепа на исканията на българските превозвачи. От МИР смятат, че новите правила, които ще бъдат подложени на гласуване в Комисията по транспорт на Европейската комисия утре,  са в разрез с българския национален интерес и нарушават основното правило на Съюза за свободно движение на хора, стоки и услуги в общността. Партията призовава всички свои поддръжници, приятели, съратница и близки хора и организации да се присъединят в защита на бранша.", "date": "2019.01.09", "title": "ПП МИР организира протест срещу новите текстове в пакет „Мобилност 1“"}
{"url": "http://www.cross.bg/paket-prevozvachi-bulgarskite-1593475.html", "text": "/КРОСС/ На 10 януари, 2019 г. от 9 до 13 часа (бг. време) българските превозвачи излизат на първия си масов протест срещу дискриминационни текстове в готвените нови регулации, известни като Мобилен пакет I.За целта рано сутринта на 10 януари, 2019 г. от Терминал 2 на летище София ще отпътуват два чартърни полета с 360 протестиращи. Към тях се очаква да се присъединят още над 100 български превозвачи и съмишленици, живеещи в района на белгийската столица или пътуващи със собствен превоз. Към българските протестиращи на белгийския площад Шуман се очаква да се присъединят около 260 румънски протестиращи превозвачи.Протестът е обявен като \"Международен протест на превозвачите срещу Мобилен пакет 1\". Протестиращите ще изразят своята позиция чрез следните призиви:Мобилен пакет 1 убива общия пазар в ЕС!\"НЕ на двойните стандарти за транспортния бранш в ЕС!\"\"Европа на две скорости - заден ход за транспорта!\"\"Мобилен пакет 1 убива транспортния бизнес в България!\"\"Ще узакони ли Европейският парламент кражбата на бизнес?!\"\"Мобилен пакет 1 = победа на лобизма над ценностите на ЕС!\"Освен митинга на площад Люксембург, в протестните действия ще се включат и 10 камиона, които ще бъдат позиционирани на площад Cinquantenaire, на около 500 метра от мястото на протеста.Протестът на българските превозвачи е подкрепен от всички политически партии, от българското правителство, от българския парламент и от българските евродепутати. На площада, редом с превозвачите ще застанат и официални лица, подкрепящи протеста, включително и българският министър на транспорта Росен Желязков.Протестите са мирни и не предвиждат затваряне на пътни артерии и блокади. Целта на автомобилния бранш е да заяви категорично пред евродепутатите от Транспортната комисия, че не приема готвените нови регулации. ", "date": "2019.01.09", "title": "Около 460 български и 260 румънски превозвачи се очаква да протестират в Брюксел"}
{"url": "http://www.cross.bg/gkpp-dynav-broii-1593479.html", "text": "/КРОСС/ Започна продажбата на електронни винетки на касите и в бензиностанциите ОМВ. Плащането може да бъде и в брой. От 8 януари 2019 г. е в ход поетапната продажба на е-винетки в колоновете на Български пощи в цялата страна. Електронна винетка може да бъде купена на каса и платена в брой в Областните пътни управления, в офисите на Easy Pay и на мобилния оператор А1.Към момента са монтирани общо 34 терминала за самотаксуване за купуване на електронна винетка на територията на 16 гранични контролно-пропускателни пункта (ГКПП), както следва: ГКПП \"Капитан Андреево\" - 7, ГКПП \"Калотина\" - 4, ГКПП \"Дунав мост 1 - Русе\" - 4, ГКПП \"Кулата\" - 3, ГКПП \"Гюешево\" - 3, ГКПП \"Капитан Петко войвода\" - 2, ГКПП \"Златарево\" - 2, ГКПП \"Брегово\" - 1, ГКПП \"Връшка чука\" - 1, ГКПП \"Дуранкулак\" - 1, ГКПП \"Кардам\" - 1, ГКПП \"Лесово\" - 1, ГКПП \"Маказа\" - 1, ГКПП \"Малко Търново\" - 1, ГКПП \"Олтоманци\" -1, ГКПП \"Станке Лисичково\" - 1.В рамките на днешния ден ще бъдат монтирани още 3 терминала за самотаксуване на ГКПП \"Илинден\" и на ГКПП \"Дунав мост 2 -Видин\". До края на седмицата ще бъдат инсталирани апарати на ГКПП \"Стрезимировци\", \"Оряхово\", \"Свищов\", \"Никопол\", \"Силистра\", \"Ро-Ро Дружба\" - Бургас.На пунктовете \"Калотина\", \"Кулата\", \"Дунав мост\" при Русе, както и в близост до ГКПП \"Капитан Андреево\" (на бензиностанция \"Лукойл\" на около 1.5 км във вътрешността на страната) работят гишета за купуване на е-винетка на каса. На ГКПП \"Дунав мост2\" при Видин също е разкрито гише и от 10 януари водачите ще могат да плащат в брой за е-винетка.До 8 часа тази сутрин са продадени 114 705 електронни винетки за 7 817 916 лв.", "date": "2019.01.09", "title": "Започна продажбата на е-винетки на касите в бензиностанциите ОМВ"}
{"url": "http://www.cross.bg/plovdiv-medii-mezhdynarodni-1593443.html", "text": "/КРОСС/ Пловдив отново попада във фокуса на престижни международни медии.  Градът е в класацията на великобританският „The Guardian\", наложил се като една от най-влиятелните медии не само на Стария континент, но и в света. Изданието рекламира града като една от най-добрите туристически дестинации за 2019 в контекста на Европейска столица на културата. Класацията включва разнообразни места от целия свят, които привличат посетители с различни атракции. Древният град на седемте тепета в южната част на България ще е домакин на концерти, театрални постановки и изложби, се казва в статията.  \"The Guardian\" допълва, че партито стартира още на 11 януари. Изданието пише, че обхвата на програмата варира от „Айляк парад\" на 4 май на Главната до \"Brexit Blues\" - фестивал, посветен на британската музикална сцена. Споменава се и пътуващата детска изложба „Еврика\" на „Музейко\", която показва по иновативен начин големите открития на 19-и и 20-и век, както и фестивала „Opera Open\".Австрийското издание „Kurier.at: News\" се гмурка дълбоко в историята и архитектурата на Пловдив. Градът отново е представен в контекста на Европейска столица на културата, но в изцяло самостоятелна статия. Подробно са описани Старият град и историческите пластове. „Днес множество възрожденски къщи са реставрирани и превърнати в музеи, ресторанти или бутикови хотели, които очакват гости\", пише изданието. Акцентите в програмата, които са представени в статията, са театралният проект „Европейска Одисея 2019. Пътуващият човек\", изложбата „Дим. Истории за тютюна\" и фестивалът \"Brexit Blues\". Печатният вариант на \"Kurier\" се разпространява в Австрия и има аудитория от над половин милион читатели. Само за втората половина на 2018 година, Пловдив в контекста на Европейска столица на културата, е включен в над 60 статии на престижни международни издания. Градът попадна във всички класации на големи медии - европейски и международни, като топ дестинация за 2019 година.", "date": "2019.01.09", "title": "Пловдив във фокуса на  „The Guardian“ и “Kurier” като топ дестинация"}
{"url": "http://www.cross.bg/godina-osiris-reks-zemyata-1593451.html", "text": "/КРОСС/ Сондата на НАСА ОСИРИС-РЕКС, която кръжи около астероида Бену, направи интересна снимка на нашата планета.Кадърът е бил осъществен няколко дни преди космическият апарат да влезе в орбитата на небесното тяло по Нова година. Малкият астероид е с големина само 500 метра. Той изглежда като голямо бяло петно на кадъра, заснет с дълга експозиция, съобщава Асошиейтед прес, цитирана от БТА.На 110 милиона километра разстояние Земята е като малка бяла точица, в компанията на още по-малка, но видима точка - Луната.ОСИРИС-РЕКС е първият космически апарат, влязъл в орбитата на толкова малко небесно тяло и летящ толкова ниско над него - около 1600 метра. Следващата година сондата ще се опита да вземе проби от богатия на въглерод астероид и да ги върне на Земята през 2023 година. ОСИРИС-РЕКС беше изстреляна от Флорида през 2016 година, припомня агенцията.Снимка: NASA", "date": "2019.01.09", "title": "НАСА засне Земята от 110 милиона километра"}
{"url": "http://www.cross.bg/deiinosti-proizhod-svurzani-1593455.html", "text": "/КРОСС/ Правителството одобри проект на Закон за изменение на Закона за административното регулиране на икономическите дейности, свързани с нефт и продукти от нефтен произход. Удължава се срокът на влизане в сила на закона, като се предвижда това да стане от 1 юли 2019 г.Така ще се даде и яснота по отношение на срока за издаване на предвидената в него наредба, с която ще се определят редът и условията за водене на регистър на лицата, осъществяващи икономически дейности, свързани с нефт и продукти от нефтен произход.Предложеният проект на акт няма да окаже въздействие върху държавния бюджет. ", "date": "2019.01.09", "title": "Законът за горивата влиза в сила от 1 юли 2019 г."}
{"url": "http://www.cross.bg/sestri-bolnitza-mina-1593458.html", "text": "/КРОСС/ Медицинските сестри от три отделения в пловдивската общинска болница „Свети Мина\" подадоха едномесечни предизвестия за напускане. Причината е ниското заплащане. Те настояват за минимална заплата от 700 лв. от първи януари, а болничното заведение може да им предложи максимум 600 лв.Йорданка Рашкова е старши медицинска сестра в детското отделение. В него има настанени 28 деца, а едва две мед. сестри полагат грижи за тях. След месец няма да остане нито една и то няма как да функционира.След актуализацията на заплатите от първи януари медицинските сестри от болница „Свети Мина\" ще вземат само с 40 лева повече от санитарите.„Не може. Приходите, които получаваме от Районната здравна каса са определено количество, лимитирани и аз да надхвърлям тези лимити\", коментира -р Генади Странджев, управител на МБАЛ „Св. Мина\" - Пловдив.Синдикатите в града ще настояват принципалът на болницата - Община Пловдив да поеме отговорност за проблема.От местната власт отговориха, че болницата е самостоятелно търговско дружество и Община Пловдив няма отношение към размера на заплатите. ", "date": "2019.01.09", "title": "Колективно напускане: Три отделения в пловдивска болница остават без медицински сестри "}
{"url": "http://www.cross.bg/grip-vaksini-yslozhneniya-1593456.html", "text": "/КРОСС/ Правителството прие Национална програма за подобряване на ваксинопрофилактиката на сезонния грип 2019-2022 г.Ежегодните грипни епидемии са признати като един от първостепенните проблеми пред общественото здравеопазване, както поради високата заболяемост и смъртност, така и поради големите разходи за домашно и болнично лечение и значителното натоварване на цялата здравна система.Грипът се проявява във всички възрастови групи, като рискът от усложнения е най-висок при старите хора, малките деца и лицата с определени хронични заболявания. Статистиката сочи, че около 40 000 души умират преждевременно от грип всяка година в страните от Европейския съюз. Най-висока е смъртността при хората пад 65 г., като достига до 90 % от смъртните случаи, предимно при лица с придружаващи заболявания.В България ежегодните грипни епидемии са сериозен здравен и финансов проблем. Само в областните градове всяка година възникват средно около 1 400 000 до 1 600 000 случая на остри респираторни заболявания и грип. Заболяванията от грип са съсредоточени основно в рамките на 3 - 4 седмици. През тези седмици, средната заболяемост за страната достига до над 300 на 10 000 население, което означава, че в периода на епидемичния подем са преболедували не по-малко от 250 000 - 300 000 души.Случаи на грип и свързаните с него тежки усложнения и смърт могат да бъдат предотвратени посредством употребата на съществуващите високоефективни ваксини, които се прилагат повече от 60 години. При здрави хора грипните ваксини може да предотвратят 70% до 90% от заболяванията от грип. При хората в напреднала възраст ваксината намалява тежкото протичане и усложнения до 60%, а смъртните случаи с 80%. Ваксинацията е особено важна за хората с по-висок риск от сериозни усложнения, вследствие на заболяване от грип, както и за хората, които живеят или се грижат за тях.В България имунизационният обхват с грипни ваксини е нисък, като за периода 2013-2017 г. средният обхват в страната е едва 2,4 на 100 души (2,17 - 2,61%). Тези изчисления са направени на базата на извършени продажби, а не на реално приложени дози, които вероятно са по-малко. Основна причина за това е, че грипните ваксини са включени в списъка на препоръчителните имунизации в Наредба № 15 от 2005 г. за имунизациите в Република България, закупуват се от пациента и се прилагат срещу заплащане.С приемане на Национална програма за подобряване на ваксинопрофилактиката на сезонния грип се цели да се намали заболяемостта, усложненията и смъртността от сезонен грип чрез повишаване на имунизационния обхват при възрастни на и над 65 г. възраст, както и да се повиши информираността на населението за риска от грип и свързаните с него усложнения и начините за предпазване.Основните дейности на програмата са насочени към осигуряване с публични средства на ваксини срещу сезонен грип за обхващане на лица от целевата група, разработване на механизми за изпълнение на имунизацията и отчет, повишаване нивото на информираност на населението за значимостта на заболяването и възможностите за профилактика чрез имунизация.Необходимите средства за изпълнението на Програмата са за сметка на утвърдения бюджет за съответната година на Министерството на здравеопазването. Финансирането на разходите за ваксини по програмата ще се извършва от Националната здравноосигурителна каса чрез трансфер на средства от Министерството на здравеопазването. ", "date": "2019.01.09", "title": "Кабинетът осигурява средства за противогрипни ваксини за възрастните хора"}
{"url": "http://www.cross.bg/zaplatite-administratziya-slyzhiteli-1593457.html", "text": "/КРОСС/ Правителството прие Постановление за изменение и допълнение на Наредбата за заплатите на служителите в държавната администрация (НЗСДА). С промяната се цели създаване на по-добри възможности за привличане и устойчиво развитие на квалифицирани и мотивирани служители, включително млади хора, в държавната администрация, съобщават от пресслужбата на Министерски съвет.С промените се укрепва принципът „заплащане според изпълнението\" в държавната администрация - всеки служител да получава възнаграждение, съответстващо на постигнатите от него резултати и на проявените знания, умения и качества в работата.Актуализирана е въведената през 2012 г. скала за определяне на заплащането поради близо два пъти нарасналата минималната работна заплата в последните шест години. Това дава възможност за коригиране на диспропорциите в размера на възнагражденията на служители от една и съща администрация. В почти всяка администрация има служители с висока квалификация, опит и устойчиво високи оценки на изпълнението, които се оказват с „изоставащи заплати\" в сравнение със служители на аналогични длъжности, назначени след 2012 г.С приетото увеличение на разходите за персонал с 10% от началото на 2019 г. ще бъдат повишени индивидуалните основни месечни заплати на служителите при стриктно съобразяване със заеманата длъжност и оценките за изпълнението. Създава се възможност и за коригиране на неравнопоставеното положение при възнаграждението на служители, завръщащи се от отпуск по майчинство.Правителството прие промени в правилата за определяне на заплатите на заетите в бюджетните организации с изменение на Постановление № 67 на Министерския съвет от 2010 г. Въвежда се нов подход за определяне на заплатите в местните власти и на ръководителите на областните администрации, държавните комисии и агенциите като се цели да бъде изравнен съществуващият към момента дисбаланс между различните органите на власт.Дава се по-голяма свобода на общинските съвети да определят заплатите на кметовете на общини, райони и кметства като се фиксира единствено максималният размер - до заплатата на министър. Размерите на заплатите на ръководителите на държавните комисии, агенциите, на органите по чл. 10, ал. 1, т. 3, 4 и 5 от Закона за опазване на околната среда и на ръководителите на административни структури, създадени със закон или постановление, ще се одобряват от Съвета за административната реформа по предложение на ресорните министри, отчитайки числеността на съответната администрация, нейният бюджет и функции. С нова формула ще се определят заплатите на ръководителите на институциите, които имат сериозни отговорности към приоритетни политики и разходване на средства от националния бюджет и еврофондовете.С приетото Постановление се регламентира длъжността „експерт за връзки с обществеността\" в кабинетите на председателите на държавни агенции.Промените са в рамките на разходите за персонал, предвидени в бюджета за 2019 година. ", "date": "2019.01.09", "title": "Одобриха по-високите заплати на държавните служители"}
{"url": "http://www.cross.bg/evro-miliona-bansko-1593461.html", "text": "/КРОСС/ В разгара на зимния туристически сезон собственици на хотели в един от най-известните ни курорти Банско търсят клиенти, за да ги продадат. Справка само в един от сайтовете за продажба на имоти показва 28 оферти \"продава\".Сред тях са както семейни малки хотели, така и големи комплекси. Цените също варират. Най-евтиният хотел е 160 000 евро, най-скъпият пък се предлага за 4.4 милиона евро. Средната цена на квадратен метър застроена площ също варира - от 300 до 800 евро.Повечето от офертите се отнасят до действащи хотели, намиращи се на атрактивни места- в центъра на града и в непосредствена близост до съоръженията на ски пистите. Седем от офертите са за над 1 милион евро, от тях две са за над 4 милиона евро, една е над 2 милиона евро и останалите са между 1.1 и 1.4 милиона евро.Хотелският комплекс, който се предлага за 4.4 милиона евро е с 5156 м2 разгърната застроена площ. Той е действащ и в него има 58 стаи и апартаменти със 125 легла, ресторант, лоби бар, магазин, фризьорски салон, СПА център със закрит басейн. Цената на квадратен метър излиза около 830 евро.Прави впечатление, че и двата хотела с цена над 4 милиона евро са обявени за продажба в началото на месец януари 2019 година. От останалите седем най-скъпи хотела, най-стара е офертата от ноември миналата година. Това подсказва за съществуване на проблем в Банско - инвестициите в хотели вероятно не могат да се върнат, както инвеститорите са прогнозирали и затова се търси продажба.Същото е и мнението на Румен Драганов, от Института за анализи и оценки в туризма, който определи ситуацията с бягството на инвеститори от Банско като \"трагедия\". Според него, тази зима в Банско се продават 65 хотела. ", "date": "2019.01.09", "title": "Продават 28 хотела в Банско, най-скъпият за 4.4 милиона евро"}
{"url": "http://www.cross.bg/strani-poveche-bulgariya-1593462.html", "text": "/КРОСС/ Когато се споменава, че според китайските традиции новата 2019 г. ще премине под знака на свинята (прасето, глигана), не могат да се избегнат насрещните саркастични усмивки. Но и Китай започва да заема все по-важни позиции в света, и свинята има достатъчно основания за уважение. Даже, ще се съгласите, свинята има много по-хуманно поведение, отколкото доста представители на двуногите изправени бозайници от Homo sapiens. Свиня никога не е предизвиквала световни войни, свиня никога не е лобирала или вземала подкупи, свиня никога не е обещавала България да се оправи за 800 дни или минималните пенсии да станат веднага 300 лв. Така че да уважаваме достойнството на представители на тази вероятно „по-мъдра\" цивилизация, от която има какво да се поучим!Ако за повечето хора по света отминалата 2018 г. бе само преди 365 дни „очакваното по-добро бъдеще\", то накрая скептиците спечелиха с негативните си залози. След 2018 г. нито са овладени климатичните промени, нито е налице по-добро международно сътрудничество, нито демокрациите победиха авторитарните режими, нито върховенството на закона се наложи над олигархиите и мафиите, нито медиите се превърнаха в царството на истината и точността, нито Европейския съюз стана по-обединен, нито България доближи средното ниво на този съюз. Да погледнем истината в очите: „Новият завет\" на Фукуяма, който обещаваше „края на историята\" и повсеместния възход на либерално-демократичните общества, просъществува като водеща идеология по-кратко, отколкото знаменитият „Манифест на комунистическата партия\", който още има заклети фенове.Но ако отминалата година ни поднесе тези неблагополучия, няма ли човечеството общата мъдрост да се поучи от тях и да поеме по правилните посоки през новата 2019 г.?! Налице ли са факторите и условията за една глобална „перестройка\" на международния и вътрешния ред? И то в правилна посока? Ще продължи ли Европейският съюз да страда от интелектуалния си ишиас? Ще почерпи ли България нови възможности от преустройството на световния ред?Първата и най-необходимата част от промените (ако се доверим на експертите на ООН) е да се предотвратят необратимите и катастрофални смущения в климата. Това, от което се нуждае светът, е повече политическа воля и по-далновидно управление на демографския растеж, свързаното с него изискване за по-висока степен на потребление, а последното - с „разумен\" икономически растеж, базиран върху модерни, а не върху демодирани технологии. И въпреки че се намираме в ерата на „шестото измиране\" - антропогенното, то е отричано на основата на важна причина - понеже през зимите става студено (по думите на Президента на САЩ). Остават само 12 години, за да се ограничи затоплянето, твърди ООН; същевременно петролните гиганти BP и Shell прогнозират че глобалните температури ще се повишат с 5° C до 2050 г. - тогава, когато няма да ни има. Именно по причината че цивилизацията е много малко вероятна при изменение с повече от 3.5° C. Няма убедителни свидетелства, че през 2019 г. обединеното човечество ще предприеме мъдри и отговорни планове за промяна - печалбите, икономическият растеж и старите технологии са над хората и природата! Вижте уж мъдрата столица София, мислете за света - нищо съществено не се променя.Втората глобална задача на глобалната перестройка е възпирането на надпреварата във въоръжаването и предотвратяването на световните и локалните войни. Очертаващата се тенденция обаче е: „повече въоръжения - по-малко горещи войни - но повече търговски войни\".Повече и по-модерни въоръжения, оттегляне от някои международни споразумения, натискът за минимум 2% военен бюджет на страните-членки на НАТО, опитът да се направи „Америка отново велика\" - нищо от това не предвещава бленувания „вечен\" световен мир, даже в „общия европейски дом\". НАТО, започвайки своето съществуване през 1949 с 12 страни-учредителки, сега доволства с 29 членове. От този факт - разширяването на изток - обаче недоволстват Русия, Китай и други страни, които се чувстват застрашени. Изглежда, пружината е натисната до краен предел, „омекотяването\" на напрежението може да стане само с решителни стъпки на Доналд Тръмп и другите регионални лидери. Изказването на президента на САЩ в навечерието на Нова година бе знаково: „Съединените щати повече не могат да продължават да бъдат световен полицай. Ние сме пръснати по целия свят. Намираме в страни, за които повече хора даже не са слушали. Честна дума, това е нелепо.\" Тези думи напомнят духа на късния Горбачов. Ще си стиснат ли ръцете Тръмп, Путин и Си Дзинпин? Ще отиде ли по-нататък Тръмп, като последва примера на Горбачов и изтегли американските войски от Германия, още повече че германският външен министър е категоричен че „Германия ще се противопостави на нови ядрени ракети в Европа\"? Отговорът се корени другаде: имат ли желание военно-промишлените комплекси на всички страни да се ориентират към хранително-вкусовата промишленост, производството на слънчеви панели и електромобили? Много по-лесно е, засега, да носиш звездички, лампази и фуражка, отколкото гаечен ключ.По-малко горещи войни обаче са възможни. Оттеглянето на САЩ от Сирия и ограничаването на контингента в Афганистан са малки, но важни сигнали за „прохождане\" към един по-спокоен свят. Още повече че даже 1/1000 от световното въоръжение да влезе в действие, настъпва свършекът на света, но не по Нострадамус. И все пак, ако не се „използват\" за тези цели въоръженията, как ще се постигне растеж на военно-промишлените комплекси (включително и българския)?! Със сигурност тук-там (мъдро е: по-далече от границите на САЩ и ЕС, нека други да гинат) генералите подготвят „умиротворителни\" войни и „цветни\" революции, които носят добри печалби на глобалните икономически играчи. Но дали са за предпочитане пред споразумението на САЩ и Северна Корея и още по-дълбокото сближаване между Северна и Южна Корея? Приветстваме последното, не искаме повече хардлайнери и техните войни!И обратно, повече търговски войни са възможни. От януари 2018 г., когато администрацията на Тръмп обяви тарифи за внесени слънчеви панели и перални машини, годината бе белязана от ескалиращи „търговски войни\", водена предимно, но не изключително, от САЩ срещу Китай, срещу ЕС, срещу който е „подходящ и виновен\" за загубата на работни места, на печалби и растеж. Текущите спорове за тарифите сериозно подкопаха смисъла на Световната търговска организация, Световната банка и МВФ, които още живеят в „прекрасния либерален свят\" и задълбочиха взаимното недоверие в световен мащаб.Третата възможна насока на глобалната „перестройка\" може да бъде насочена към намаляване на неравенствата между регионите и нарастване на световната солидарност. Ако продължава нарастването на глобалното неравенство, то „голямата, красива стена\" на Тръмп с Мексико няма да оправи работата; Европейският съюз също трябва да се подготвя за прием на към 1 млрд. (не е грешка, не е 1 млн.!) климатични, военни, екологични, социални и всякакъв друг вид мигранти. Ще седнат ли на „кръглата\" глобална маса заедно Китай, Индия, ЕС (не отделно Германия, Франция и т.н.), САЩ и всички други заинтересовани страни, за да се постигне пръв Глобален пакт за развитие, стабилност и солидарност? Или, както умници „експерти\" от великите сили предричат, най-важно е да оцелее „златният милиард\" от богатите страни? Съдбата чука на вратата, но това почукване няма да трае безкрайно. „Прави мир и любов, а не война\" - старият лозунг от времената на Уудсток се оказа доста устойчив!Четвъртата „перестройка\" се отнася до необходимата промяна на съдържанието и структурата на самия Европейски съюз. Със сигурност неблагополучията, които съпътстваха ЕС през миналата година, не бяха породени от „дългата ръка\" на Путин или ишиаса на Юнкер; ЕС е организирана така, че да бъде от полза най-вече на най-развитите страни в нея. Колкото и да са „обилни\" прочутите еврофондове, не трябва да се пропуска простото счетоводство, че преките и косвените демографски загуби на „периферните\" страни като Литва, Латвия, Естония, Полша, Румъния и България се изчисляват на стотици милиарди евро. Например, България е „инвестирала\" около 40 млрд. евро в жива работна сила, която след това е била подарена на по-развитите страни; а пропуснатите ползи от този подаръчен пакет са над 400 млрд. евро. Кой и как ще ни компенсира? Никой и никак! Затова сега в ЕС всеки дърпа чергата (фондовете и хората) към себе си, а общото - кучета го яли. ЕС може и да е богат, но не е убедителен пример и морален лидер - именно поради липсата на координация, на възможности за по-хармонично развитие на по-слабите страни и на провеждането на единна вътрешна и външна политика. Проблемът не е в лидерството (Юнкер, Меркел или Макрон) а в липсата на ясен поглед към общото бъдеще отвъд 2020 г. и съпътстващите го програма и ресурси. Но и тук общата какафония няма да продължи вечно, Великобритания бе първата отлетяла лястовичка, а - с извинения - страни като сегашните кандидат-членки трудно могат да компенсират тази загуба. Впрочем, новите глобални играчи като Китай, Русия, Япония и т.н. няма да чакат Европейският съюз (в тази си „спортна\" форма) да продължава да претендира за шампионска световна титла. така че или ще влиза във форма, или...???Петата „микроперестройка\" може да бъде българската. 51-вата страна по Индекс на човешкото развитие, 1-вата страна по неравенство в ЕС, последната по „догонващо развитие\" в съюза, колкото и да ни се иска да бъде „стабилна\", не ни се ще да е по именно по тези показатели. Обратно, на всеки български гражданин му се иска България да е точно обратното - поне сред тридесетте най-развити страни, последна по неравенство и първа по „догонване\". Което, обратно казано, изисква много, много сериозни промени както в идеите на управлението, така и в критериите за „подбор\" на кадри за това управление.ГЕРБ (ББ) и пряко свързаните с него патриотични „атакуващ орел, крайморски рак и щука F-16\", а да не пропускаме и третия „скрит\" либерален играч (който богатее и при това управление), не изглеждат вечни и убедителни. „Пешките\" и „офицерите\" им, колкото и да се кълнат наляво и надясно в светите „евроатлантически ценности\" и колкото и да се кръстят, кънтят доста често на кухо и остават с впечатлението че изпускат PR пара. В такава ситуация да се опитваш да се харесаш на „началниците\", да си пазаруваш по „политически причини\" самолети от тях, и да си купуваш индулгенции чрез „западните Балкани\" не е най-успешната политика. А дядо им Йоцо ги гледа и ще ги отстреля „демократично\" при първа възможност!Колкото и да си въобразяват сегашните кормчии на кораба България че „знаят правилния курс\", и най-паче че „нямат опозиция\", или че опозицията е в количество = 1 (така си мислят за президента Румен Радев, но и той е част от системата, а не вън от нея, затова той не може да бъде друго, освен словесна опозиция), то нека не забравят че най-голямата опозиция е тази, която не гласува за никоя от сегашните политически структури (партии и коалиции) - а тя е мнозинството. ПЕС (Станишев) и БСП (Нинова) засега са в трудна ситуация, понеже демонстрират че „социалистите\" могат да бъдат диаметрално противоположни „либерали\" и „демократи\", но по-малко социалисти. ДПС засега седи икономически много удобно, но му е неудобно да генерира нови идеи, освен „6% растеж\", добрутро! Ако не знаят как да осъществят този растеж, защо са в парламента?Но „жълтите жилетки\" от Франция - страната, родила революцията от 1968 г.! - подсказват че и в най-съвършените демокрации политиката трябва да „работи\" за всички, а не само за богатите; че европейските ценности като справедливост и солидарност не са анахронизъм; че там където управление е гноясало и развалено, организираните маси (не на „Улицата\", както ни натякват, а в Интернет, уважаеми богати госпожи, госпожици и господа) могат да променят курса на политиката. Ако трябва, ще променят и Конституцията, и Системата. Впрочем, ако Конституцията и Системата в България бяха добри, щяха ли българските граждани така да припържват институциите и политиците? Ако бяха добри, нямаше ли министър-председателят и главният прокурор да знаят кой е реалният собственик на „Юлен\" и не само на него? Значи не са добри и това не е Fake News!Въпреки всичко, нека да бъдем разумни оптимисти! Един свят с 4,5 млрд. години история ще продължава да прави своята еволюция, макар и не винаги по законите на Дарвин; един Европейски съюз на 60 години може да си позволи да бъде все по-мъдър и по-успешен; една страна с 1337 годишна история не може да си позволи да бъде изтрита с гумичката от картата на успешните страни. И не бива! Автор ", "date": "2019.01.09", "title": "2019: „Перестройка“ на световния ред?! "}
{"url": "http://www.cross.bg/minys-makedoniya-snyag-1593459.html", "text": "/КРОСС/ Нова вълна от лошо време, наречена \"Ипатия\", обхваща от днес Гърция. Очакват се бурни южни ветрове в моретата на страната, предупреждава гръцката метеорологична служба.Вестник \"Катимерини\" съобщава, че в община Солун и днес остават затворени училищата.Предишните интензивни атмосферни явления, наречени \"София\" и \"Телемах\", донесоха обилни снеговалежи и ниски температури и предизвикаха проблеми в транспорта, затваряне на училища и отнеха живота на четирима души.Днес се очакват валежи от сняг в планинските и полупланинските райони на централна и северна Гърция и в равнинните райони на Тесалия, Македония и Тракия.В Македония тази сутрин най-ниска температура от минус 15 градуса по Целзий бе измерена в Битоля. В Берово и Прилеп температурата бе минус 12 градуса, в Струмица - минус 11.В столицата Скопие бяха измерени минус девет градуса. Минусови са температурите навсякъде в Македония, а в западните части на страната вали сняг. Най-много сняг има в Маврово - 55 см, и в Крушево - 26 см.Метеоролозите предвиждат нова студена и влажна вълна с по-обилни валежи от сняг, особено в западните части на страната. Навсякъде ще се формира нова снежна покривка от 10 до 30 см, а в планините и над 50 см.От тази сутрин е въведена забрана за движение на тежки товарни автомобили на пътя Гостивар-Кичево, през планинския преход Стража. Въведена е и забрана за движение на тежки товарни коли и автобуси на пътя Тетово - Попова шапка. Заради снега на отсечката Струга - граничен пункт Кафасан е въведана забрана за движение на камиони, предаде агенция МИА. ", "date": "2019.01.09", "title": "Нова вълна от лошо време обхваща Гърция и Македония"}
{"url": "http://www.cross.bg/stoyanov-karlovo-kalofer-1593465.html", "text": "/КРОСС/ Ремонтът на мемориалния комплекс „Христо Ботев\" стана повод за раздор. Кметът на Карлово Емил Кабаиванов даде на съд за клевета колегата си от Калофер Румен Стоянов. Поводът е изказване на Стоянов, в което той заявил, че 300 хил. лв,  отпуснати от държавата на общината, са били откраднати, без да е извършен ремонт, предаде NOVA.Комплексът в Калофер е в окаяно състояние от две години. Според туристи районът дори е опасен за посетителите.„При изкачването на върха и слизането ни направи впечатление, че стъпалата тропат под краката ни. Тук идва толкова много народ и това не е нормално\", смята една от туристките.След като правителството отпусна крупна сума за спешен ремонт, по проект трябваше да бъдат реновирани стълбите към монумента, фонтаните на площада и да бъде поставено ново осветление.Ремонтните дейности приключили през есента на 2016 г. Според кмета на града ремонтът е бил некачествен.След сигнал на Румен Стоянов и по заповед на премиера Борисов, Агенцията за държавен финансов надзор е започнала проверка в Община Карлово за това как са изразходвани отпуснатите от държавата 300 хил. лв.Стоянов подозира, че средствата са изразходвани нецелесъобразно и хвърли подозренията си към Община Карлово, под чиято шапка е Калофер.Кметът на Карлово Емил Кабаиванов пък се почувствал засегнат от думите на Стоянов и завел дело за клевета срещу него. Кабаиванов отказа да застане пред камера и заяви, че ще коментира казуса в съдебната зала. ", "date": "2019.01.09", "title": "Ремонтът на паметника на Ботев скара кметовете на Карлово и Калофер"}
{"url": "http://www.cross.bg/kletki-stvolovi-razvitieto-1593463.html", "text": "/КРОСС/ Генетици и биолози от Калифорнийския университет в Сан Диего установиха, че няколко вида ракови болести са съпроводени от едни и същи симптоми - нарушаване на нормалния синтез на зависимия от РНК ензим аденозин деаминаза, който частично отговаря за противовирусната и противопатогенна активност на клетките в организма, съобщи сайта Юрик алърт, цитиран от БТА.С помощта на терапия на базата на стволови клетки учените успели да \"замразят\" развитието на тежки форми на рак, като например левкемия, и дори да предизвикат ремисия. Аденозин деаминаза е сред три ензима, кодирани от гени ADAR. Тези ензими регулират генната експресия, като модифицират нуклеотиди в молекули РНК, и са с роля на редактори в развитието на нови стволови клетки. Ензимите са активирани също в ракови образувания на черния дроб, гърдата и при левкемия. Учените констатирали, че нормалните функции на ензима ADAR1 са потиснати от предракови клетки и че това води до поредица промени на молекулярно ниво, свързани с генериране на ракови стволови клетки в спящо състояние и с резистентност към терапии.Учените отбелязват, че стволовите клетки могат да помогнат дори на пациенти в терминален стадий на заболяването, а сред раковите болести, с които може да се води борба по този начин, са ракът на млечната жлеза и чернодробният рак. При това генетиците поясняват, че редактирането на генома дава възможност стволовите клетки да се обучат да се борят по-бързо с болестта и лечението да се съкрати до няколко седмици. ", "date": "2019.01.09", "title": "Нов метод със стволови клетки замразява развитието на рака"}
{"url": "http://www.cross.bg/gurtzite-ne-pyskat-nashi-kamioni-na-gkpp-promahon-zaradi-loshoto-vreme-1593444.html", "text": "/КРОСС/ Главна дирекция „Гранична полиция\" съобщава за получена информация от гръцките им колеги, според която от 12.30 часа днес на ГКПП-Промахон спира пропускането на влизане в Р. Гърция на товарни автомобили над 3.5 тона. Причината е  усложнена метеорологична обстановка.Вземат се допълнителни мерки за спиране на товарните автомобили в района на Благоевград, с цел недопускане на струпване на изчакващи превозни средства на ГКПП-Кулата. ", "date": "2019.01.09", "title": "Гърците не пускат наши камиони на ГКПП-Промахон заради лошото време"}
{"url": "http://www.cross.bg/intelekt-izkystveniya-platforma-1593442.html", "text": "/КРОСС/ Европейската комисия финансира сътрудничеството между европейските изследователи и промишлеността в областта на изкуствения интелект с 20 милиона евро за създаване на нова платформа „Изкуствен интелект по заявка\" в рамките на проекта на Европейския съюз AI4EU, който стартира на 1 януари. Това информира днес българският еврокомисар по цифровата икономика и общество Мария Габриел.Проектът обединява 79 водещи научноизследователски институти, малки и средни предприятия и големи компании от 21 държави, за да се изгради единен достъп до ресурсите на изкуствения интелект. Тази отворена и съвместна платформа ще даде на заинтересованите страни достъп до експертиза, алгоритми и инструменти, които да ги подкрепят за разработване и внедряване на иновации, основани на изкуствен интелект. Ще се организират курсове за повишаване на квалификацията и за преквалификация, за които екипът на проекта ще работи в тясно сътрудничество с центровете за цифрови иновации за роботиката.Комисар Мария Габриел коментира, че Европа може да извлече максимална полза от иновациите на изкуствения интелект, ако тази технология е леснодостъпна за всички. „Европа има изследователи от световна класа, лаборатории и стартиращи предприятия и силна индустрия. Проектът AI4EU ще мобилизира ценните европейски активи за изграждане на екосистема, която да насърчи развитието на висококачествен и надежден изкуствен интелект\", добави комисарят.Проектът, воден от френската компания THALES, ще получи общо финансиране от 20 милиона евро през следващите 3 години. Платформата ще бъде създадена през тази година. През декември Европейската комисия представи план за действие за насърчаване на сътрудничеството с държавите-членки на ЕС, Норвегия и Швейцария в четири ключови области на изкуствения интелект: увеличаване на инвестициите, осигуряване на повече данни, насърчаване на таланта и гарантиране на доверието. ", "date": "2019.01.09", "title": "ЕК финансира с 20 млн. евро нова платформа „Изкуствен интелект по заявка“ "}
{"url": "http://www.cross.bg/zhivotni-osnovata-otnovo-1593437.html", "text": "/КРОСС/ Учени откриха 24 гена, които превръщат животни от повърхностни любовчии във верни партньори за цял живот, съобщиха вестниците \"Дейли мейл\" и \"Индипендънт\", цитирани от БТА. Подобен генетичен профил може да играе роля и за продължителните връзки на хората.Много животни, като албатросите, образуват двойки, за да отглеждат заедно потомството си. Други имат по няколко любовни партньори през един развъден сезон.За да разберат защо някои животни са моногамни, а други сродни на тях живеят в промискуитет, учени от университета на Тексас изследваха гените, които са активни в мозъците им. Те установиха, че сред десет вида животни, разделени от милиони години еволюция, при моногамните мъжкари се повтаря еднакъв модел от 24 гена.На практика моногамното поведение може да е много сложно. Резултатите от изследването обаче показват, че в основата му е прост механизъм в мозъка, който го задейства.Учените са работили с мишки, полевки, пойни птици, жаби и риби цихлиди. Те не са имали общ предшественик повече от 450 милиона години. Специалистите са се заинтригували от това как еднакъв \"комплект с инструменти\" се появява отново и отново в дървото на живота.\"Има запазени комплекти гени, които се използват за определени неща\", обясни д-р Ребека Йънг.Това е характерно не само за механизмите, контролиращи физически процеси като растеж на крайници, но и лежи в основата на поведения, например птичите песни или агресията. ", "date": "2019.01.09", "title": "Откриха гените на моногамията"}
{"url": "http://www.cross.bg/karakachanov-ministur-izklyuchitelno-1593448.html", "text": "/КРОСС/ В Комисията за защита от дискриминация е получена жалба срещу вицепремиера и министър на отбраната Красимир Каракачанов. Поводът за жалбата е изказването на Каракачанов, направено в село Войводиново и свързано със събитията там. Жалбата е изпратена от Сдружение \"Единство\" - Хасково, съобщиха от комисията.Вчера военният министър пристигна в пловдивското село, където на Богоявление двама братя от ромски произход пребиха жестоко 33-годишния снайперист от Специалните части Валентин Димов. Каракачанов заяви пред журналисти, че \"циганите са станали изключително нагли\" и \"трябва да се направи цялостна програма за решаване на този цигански въпрос\", която според него трябва да съдържа \"тотално обвързване на социалните помощи с образование и с труд\", както и трудово-образователна повинност.Заради тези думи на Красимир Каракачанов от Сдружение \"Единство\" - Хасково са подали жалбата.Междувременно пред журналисти в Министерски съвет, военният министър заяви, че се надява още утре в село Войводиново да бъдат съборени 15 незаконни и опасни постройки.В селото, на площ от 1.8 декара, при изключително лоши условия и без никакви строителни разрешения, живеят 200 души. Още вчера беше извършена проверка на постройките през местното дружества за електрозахранване и през поделението на дирекцията за пожарна безопасност и защита на населението. Установи се, че там има 15 опасни постройки и те ще бъдат съборени, надявам се още утре, каза Каракачанов. За другите незаконни постройки следва процедура с констативни протоколи, връчване на заповед, период на обжалване от 15 дни и пристъпване към събаряне, допълни министърът.Циганската престъпност е изключително болен въпрос, подчерта Каракачанов. Важно е да се отбележи, че моделът на интеграция на тези хора в обществото не дава резултат, посочи той. Как очаквате да реагирам, когато двама младежи които трябва да ходят на училище и да работят, пребиват военнослужещ, посочи той. Опитах се да бъда дипломатичен и да се съобразявам с това че съм министър иначе щях да кажа много други неща. Никой не може, без значение какъв цвят на кожата има или от какъв етнос е ,да бие полицай или военен - това няма как да се случи и няма да се случва, докато съм министър, добави Каракачанов. ", "date": "2019.01.09", "title": " Пуснаха жалба срещу Каракачанов заради \"нагли цигани\" "}
{"url": "http://www.cross.bg/zaplatite-rukovoditelite-agentziite-1593446.html", "text": "/КРОСС/ Правителството прие промени в правилата за определяне на заплатите на заетите в бюджетните организации с изменение на Постановление № 67 на Министерския съвет от 2010 г. Въвежда се нов подход за определяне на заплатите в местните власти и на ръководителите на областните администрации, държавните комисии и агенциите като се цели да бъде изравнен съществуващият към момента дисбаланс между различните органите на власт. Дава се по-голяма свобода на общинските съвети да определят заплатите на кметовете на общини, райони и кметства като се фиксира единствено максималният размер - до заплатата на министър. Размерите на заплатите на ръководителите на държавните комисии, агенциите, на органите по чл. 10, ал. 1, т. 3, 4 и 5 от Закона за опазване на околната среда и на ръководителите на административни структури, създадени със закон или постановление, ще се одобряват от Съвета за административната реформа по предложение на ресорните министри, отчитайки числеността на съответната администрация, нейният бюджет и функции. С нова формула ще се определят заплатите на ръководителите на институциите, които имат сериозни отговорности към приоритетни политики и разходване на средства от националния бюджет и еврофондовете.С приетото Постановление се регламентира длъжността „експерт за връзки с обществеността\" в кабинетите на председателите на държавни агенции.Промените са в рамките на разходите за персонал, предвидени в бюджета за 2019 година.", "date": "2019.01.09", "title": "Кметове и областни управители вече с министерски заплати"}
{"url": "http://www.cross.bg/rysiya-avtomobilni-prevozi-1593445.html", "text": "/КРОСС/ Правителството одобри изменение на Спогодбата между България и Русия за международни автомобилни превози. С изменението отпада необходимостта от използването на транзитни разрешителни за извършването на международни автомобилни превози на товари, през териториите на двете страни.  ", "date": "2019.01.09", "title": "Премахват се транзитните разрешителни между България и Русия"}
{"url": "http://www.cross.bg/premiera-boiiko-otgovornost-1593449.html", "text": "/КРОСС/ Оставката ми беше приета - каквото можах, направих за АПИ. Това каза на брифинг в Министерски съвет председателят на УС на Агенция \"Пътна инфраструктура\" инж. Светослав Глосов, който по-рано днес подаде оставка по искане на премиера Бойко Борисов.\"Трудностите, които бяха създадени в началото на годината с продажбите на електронни винетки, доведоха до доста неприятни моменти. След разговора, който проведохме с премиера Бойко Борисов, прецених, че трябва да се поеме по-голяма отговорност от тази от миналата седмица. Считам, че аз нося повече отговорност, така че депозирах своята оставка, която беше приета. Нищо лошо към премиера, напротив, той постъпи както трябва\", коментира той.Инж. Глосов посочи, че каквото се могъл, е направил за АПИ.\"Благодаря на екипа, с който съм работил, както и на екипа на МРРБ. Нищо лошо към премиера\", каза още вече бившият шеф на АПИ.Министърът на регионалното развитие Петя Аврамова допълни, че премиерът Бойко Борисов остро е разкритикувал проблемите с въвеждането на електронната система за таксуване и е поискал поемане на отговорност.\"Работим да окомплектоване УС на АПИ така, че да няма сътресения за работата на агенцията. Предстои ни много работа\", обясни тя. ", "date": "2019.01.09", "title": "Светослав Глосов: Каквото можах, направих за АПИ"}
{"url": "http://www.cross.bg/otbranata-karakachanov-samolet-1593452.html", "text": "/КРОСС/ Кабинетът взе решение на днешното заседание да предложи на Народното събрание да разгледа и приеме доклада на Министерския съвет, както и да възложи на МС да подготви проект за международен договор и проведе преговори с правителството на САЩ за придобиването на нов тип боен самолет от България. Това каза министърът на отбраната Красимир Каракачанов на брифинг пред журналисти в сградата на Министерски съвет.Правителството е взело решение да възложи на българския министър-председател да създаде организация за преговорите. При изготвяне на проекта за международен договор от българска страна задължително в преговорния екип трябва да участват от българската страна министрите на отбраната, на икономиката, на външните работи и на финансите, допълни министър Каракачанов.Министърът на отбраната добави, че в днешното правителствено решение е прието да се разреши проектът на международния договор да се отклони от задължителните изисквания, посочени в Актуализиран проект за инвестиционен разход \"Придобиване на нов тип боен самолет\", който е одобрен от Народното събрание през 2018 г.След приемане на решението на парламента, министърът на външните работи със съдействието на министъра на отбраната ще уведоми участващите държави, представили предложения по Актуализиран проект за инвестиционен разход \"Придобиване на нов тип боен самолет\", за решението на България, съобщи Красимир Каракачанов.Защо са избрани САЩМинистърът отбеляза, че преговорите тепърва предстоят и към момента не може да се дадат параметри за цена, начин и срок на плащане на самолетите. Решихме да преговаряме със САЩ за изтребители F-16, защото тяхната оферта е комплексна, включваща оборудване и въоръжение. Предложенията на Швеция и на Италия също щяха да надвишат финансовата рамка, гласувана от парламента, но нямаше до можем да избегнем преговори със САЩ за покупка на въоръжение, изтъкна Каракчанов.Той изрази надежда до края на годината да имаме сключен договор за новите изтребители. Вицепремиерът изрази удовлетворение, от изразената от САЩ позиция, че са готови да се съобразят с изискванията на България.Притискали ли са КаракачановНа въпрос дал ли е финансовият министър таван на цената, до който може да се преговаря, министърът на отбраната отговори отрицателно: \"Не ни е даден таван. Искали сме отклонение от гласувания проект за инвестиционен разход \"Придобиване на нов тип боен самолет\".По думите на Каракачанов, ако парламентът не одобри промени в решението си за нова техника за ВВС, може да се стигне до нов проект, което ща забави придобиването на нови изтребители с поне година и половина.Никой не ме е притискал, познавате ме, ако някой започне да ме притиска, правя точно обратното. Така вицепремиерът отговори въпрос имало ли е политически натиск при избора на самолет и добави, че \"разсъждава съвсем прагматично\". Буквално до 21 декември, една част от обществото, както аз ги наричам измислените евроатлантици, защото една част от тях завършиха съветски военни академии и сега ми се правят тука на големи натовци, ме критикуваха, че съм бил руският човек в правителството, коментира той. Сега друга част от обществото казва, че съм бил американски човек, допълни министърът. Ще го кажа, ясно и категорично - не съм нито руския, нито американския човек, аз съм министър на отбраната, и като такъв и като по убеждения български националист и защитавам българския национален интерес. Всякакви други приказки са несериозни, заяви Каракачанов.Какво казаха военнитеНовият изтребител е крайно необходим за нашите ВВС, надявам се скоро договорът да се сключи, каза на брифинга началникът на отбраната ген. Андрей Боцев. Той благодари на съвместната комисия, която \"свърши работата си добре\". Ген. Боцев изрази надежда парламентът да даде мандат на правителството да продължи преговорите, \"за да може да се сключи договор при най-изгодните условия за държавата\".Решението за придобиване на нов боен самолет е исторически момент за страната, тъй като повече от 10 години се правят отпити да се стигне дотук. Това, че не се върна проектът и процедурата на изходно положение наистина заслужава най-малкото благодарности, каза по време на брифинга командирът на ВВС генерал-майор Цанко Стойков. Анализът на съвместната група и на политико-военната група беше точен, независимо от това, че липсваше пълна информация.По думите на ген. Стойков \"можем само да бъдем доволни, самолетите са нови, модерни с най-новото оборудване и въоръжение, така че ще можем да изпълним, задачите, които оттук нататък се поставят за изпълнение на ВВС\". Той изказа благодарност и на трите държави (САЩ, Швеция и Италия - б.р.), които отговориха на въпросите ни и се включиха в процедурата по тяхната оценка и анализ. ", "date": "2019.01.09", "title": "Без изненади! Кабинетът поиска мандат от НС за преговори със САЩ за F-16"}
{"url": "http://www.cross.bg/bezrabotitza-evrozonata-noemvri-1593454.html", "text": "/КРОСС/ Нивата на безработица през ноември 2018 г. са били рекордно ниски и в ЕС и в еврозоната, съобщиха Евростат в сряда.Според данните за ноември месец нивото на безработица в ЕС е било 6,7%, което е най-ниското от началото на месечните статистически проучвания по въпроса. Нивото на безработица в еврозоната пък е 7.9%, което е най-ниското от 2008 г. насам. За сравнение през ноември месец 2017 г. нивото на безработица в ЕС е било 7.3%, а в еврозоната 8.7%.На дъното на класацията е Гърция с 18.6% безработица, следвана от Испания с 14.7% и Италия с 10.4%. Първи в класацията са Чехия с 1.9%, Германия с 3.3% и Холандия с 3.5%.България е с ниво на безработица под средното и са ЕС и за еврозоната със своите 5.4%, като около нас са Словакия с 6.0%и Ирландия с 5.3%.Румъния се нарежда на 7-мо място по най-ниски нива на безработица със своите 3.9%, като по този начин изпреварва страни като Великобритания и Австрия. ", "date": "2019.01.09", "title": "Евростат: Рекордно ниски нива на безработица в ЕС"}
{"url": "http://www.cross.bg/evtimiii-patriarh-putno-1593450.html", "text": "/КРОСС/ Влизат в сила промени в движението заради строителството на третия метродиаметър в участъка от ул. \"Св. Георги Софийски\" до бул. \"Васил Левски\", съобщиха от Центъра за градска мобилност.От 00:00 часа на 10 януари до 24:00 часа на 10 юли т. г. се въвеждат следните промени:1. Забранява се влизането на пътни превозни средства по северното пътно платно на бул. \"Патриарх Евтимий\" между бул. \"Витоша\" и ул. \"Цар Самуил\". Движението ще се извършва еднопосочно в две пътни ленти по южното пътно платно на бул. \"Патриарх Евтимий\" в посочения участък в посока бул. \"Христо Ботев\".2. Забранява се влизането на пътни превозни средства по южното пътно платно на бул. \"Патриарх Евтимий\" между ул. \"Граф Игнатиев\" и ул. \"Хан Крум\". Движението ще се извършва еднопосочно в две пътни ленти по северното пътно платно на бул. \"Патриарх Евтимий\" в посочения участък в посока бул. \"Витоша\".3. Забранява се влизането на пътни превозни средства по северното пътно платно на бул. \"Васил Левски\" между ул. \"Проф. Н.Михайлов\" и ул. \"Граф Игнатиев\". Движението ще се извършва еднопосочно в три пътни ленти по южното пътно платно на бул. \"Васил Левски\" в посочения участък в посока ул. \"Граф Игнатиев\".4. Ще се обърне посоката на движение на ул. \"Цар Самуил\" между бул. \"Патриарх Евтимий\" и ул. \"Хан Аспарух\" към бул. \"Патриарх Евтимий\".5. В транспортния тунел под НДК движението на ППС в посока бул. \"България\" ще се извършва върху трасето на трамвайната линия.6. Забранява се престоят и паркирането на ППС, както следва:- по бул. \"Патриарх Евтимий\" между бул. \"Витоша\" и ул. \"Цар Самуил\" - северна страна;- по бул. \"Патриарх Евтимий\" между бул. \"Витоша\" и ул. \"Княз Борис I\" - южна страна;- по бул. \"Патриарх Евтимий\" на 30м след ул. \"Княз Борис I\" в посока бул. \"Христо Ботев\" - южна страна;- по бул. \"Патриарх Евтимий\" между ул. \"Граф Игнатиев\" и ул. \"Хан Крум\" - южна страна;За посочените участъци в т. 6 се закриват и местата за почасово платено паркиране \"Синя зона\". ", "date": "2019.01.09", "title": "Нови тапи в центъра на София заради строежа на метрото"}
{"url": "http://www.cross.bg/honor-kamera-polzva-1593427.html", "text": "/КРОСС/ В края на декември в Китай се състоя премиерата на новия флагман на Honor, който в източната страна е известен като V20, но международното му представяне беше сега и то в рамките на изложението за потребителска електроника CES. Както вече знаем глобалната версия на смартфона се казва View20, а повече подробности за цената и старта на продажбите очакваме да научим на 22 януари, когато е планирана и специална премиера в Париж. Смартфонът залага на дизайн с вградена в дисплея селфи камера, но предлага и други екстри.Предната камера е с резолюция 25МР (f/2.0) и е монтирана по специален начин под LCD дисплея, като в него не е пробит отвор, но въпреки това светлината преминава и достига до сензора. За създаване на път за светлината в останалите слоеве от панела вместо механично пробиване се ползва процес на фотолитография, който позволява предната камера да се намира под зона с диаметър 4.5 мм, предава Mobile Bulgaria.onor V20 предлага 6.4-инчов 19.25:9 LCD дисплей с резолюция 1080 x 2310 пиксела (заема 91.8% от предния панел), осемядрен чипсет Kirin 980 и 4000 mAh батерия, която поддържа зареждане при 22.5W.Смартфонът е снабден и със специална система за течно охлаждане, която е от полза при забавленията с игри - Honor твърди, че тя може да намали температурата на телефона с до 10 градуса. Добавена е и тройна Wi-Fi антена, за да не се пречи на качеството на връзката при хващане на телефона. Основната камера разчита на 48MP сензор Sony IMX586 с Quad Bayer пикселна подредба и бленда f/1.8 - при снимане може да се ползва пълната резолюция или да се създават 12МР детайлни кадри чрез комбиниране на пикселите.Камерата разчита и на технология за изкуствен интелект, която й позволява да прави 48МР снимки в режим AI Ultra Clarity чрез комбиниране на множество кадри в едно крайно изображение с висока детайлност. Добавен е и 3D ToF (time of flight) сензор за сканиране с инфрачервена светлина на обектите пред нея и отделянето им от фона. Тази добавка се ползва за неща като изчисляване на калориите в храна, забавления с игри и дори за изтъняване на тялото в снимки и видео.Устройството има и атрактивен дизайн със специална нанолитографска техника за обработка на задния панел, която създава V-образен градиент. Другата новина от Honor на CES е свързана с модела Honor 8X, който получава и новия цвят phantom blue. Компанията разкри, че от премиерата му през септември от модела са продадени над 6 милиона броя, а като цяло общите продажби на серията Х са надхвърлили 50 милиона броя. ", "date": "2019.01.09", "title": "Honor представи уникален смартфон в Лас Вегас"}
{"url": "http://www.cross.bg/plovdiv-kyltyrata-stolitza-1593421.html", "text": "/КРОСС/ Очакванията за хиляди посетители на 12-ти януари - когато е откриващото събитие на Пловдив като европейска столица на културата, е предизвикателство за органите на реда в града. Охраната на толкова мащабно събитие е свързано със сериозна организация. Специален новосформиран отряд към Общинския инспекторат в Пловдив ще следи за спазването на наредбите в града по време на цялата година, в която той е европейска столица на културата. Инспекторите ще работят с удължено работно време и ще увеличат броя на проверките, които ще са концентрирани в централната градска част, по пешеходната улица, квартал \"Капана\" и Стария град.Като европейска столица на културата Пловдив ще привлече много туристи. Това пък може да изкуши търговците да увеличат броя на масите на открито, които са платили.Таня Караджова, главен инспектор: Ще следим за спазване на одобрените схеми и на разрешенията на квадратурата на обектите, които ползват общинските терени. За тази цел от миналата година беше предприета една офанзива да маркираме заведенията по външните контури защото и човек, който не е толкова наясно може да види че това заведение е в нарушение, ако е изкарало маси извън очертанията, които са направени от нас.Ангел Славов, директор на Общински инспекторат - Пловдив: Ще разчитаме и на гражданите, но и проверките ще бъдат малко повече през този период. Ще работят и до късно вечер за да може да обхванем всички мероприятия.В града се очаква да дойдат и много улични артисти от цялата страна. Ако инспекторите хванат някой без необходимите разрешителни и извън определените от общината места, първо ще предупреждават, преди да съставят актове. ", "date": "2019.01.09", "title": "Европейска столица на културата: Общински отряди ще следят за реда в Пловдив "}
{"url": "http://www.cross.bg/taiiland-stranata-taksi-1593429.html", "text": "/КРОСС/ Правителството на Тайланд удължи до края на април 2019 г. временната отмяна на визовите такси за пристигане в страната. Новият срок важи за туристи от 20 държави, сред които България. Досегашното смекчаване на визовия режим се очакваше да изтече на 13 януари.Тази стъпка цели да върне в Тайланд туристите от Китай, намалели заради икономическия спад в родината си и корабокрушението край остров Пукет през лятото, когато загинаха 47 китайци. Мнозина граждани на КНР и други страни от региона се очаква да посетят кралството през февруари във връзка с местни и общоазиатски културни събития.Тайландските власти няма да изискват визови такси от туристи, които ще пребивават в страната до 15 дни, ако са граждани на Андора, Бутан, България, Китай, Кипър, Етиопия, Фиджи, Индия, Казахстан, Латвия, Литва, Малдивите, Малта, Мавритания, Папуа - Нова Гвинея, Румъния, Сан Марино, Саудитска Арабия, Тайван, Украйна или Узбекистан.Икономиката на Тайланд до голяма степен зависи от туризма. Очаква се тази година кралството да посрещне рекорден брой гости - 40 милиона души, мнозина от които ще почиват по южните плажове и курорти на страната. ", "date": "2019.01.09", "title": "Без такси за визи за българи в Тайланд до края на април "}
{"url": "http://www.cross.bg/evroviziya-logoto-triugulnikut-1593426.html", "text": "/КРОСС/ Организаторите на международния конкурс \"Евровизия 2019\" - Европейският съюз за радио и телевизия и израелската радиотелевизионна компания КАН, представиха логото на бъдещата песенна надпревара.Конкурсът ще се проведе в Тел Авив от 14 до 18 май. На логото са изобразени два златни триъгълника и още една подобна фигура с подчертан контур, обединени под формата на звезда. Логото повтаря силуета на сцената на конкурса, разработена от немския художник Флориан Видер. По-рано беше утвърдено и мотото на \"Евровизия 2019\" - \"Позволи си да мечтаеш\".\"Триъгълникът е една от най-древните фигури в света. Той е крайъгълен символ, който се среща навсякъде - в изкуството, в музиката, в космологията, в природата. Триъгълникът олицетворява свързаността и креативността\", изтъкнаха организаторите. Те припомниха, че когато триъгълниците се съединят, се оформя едно ново цяло, отразяващо безкрайната небесна шир, в която ще блеснат естрадните звезди на бъдещeто на предстоящия конкурс в Тел Авив, съобщи ТАСС, цитирана от БТА. ", "date": "2019.01.09", "title": "Израел представи логото на \"Евровизия 2019\" "}
{"url": "http://www.cross.bg/dnes-valezhi-kravi-1593428.html", "text": "/КРОСС/ Авторитетната британска метеослужба Мет Офис, известна със своите много добри прогнози, публикува кратко видео с очакваните валежи днес и утре в Югоизточна Европа.Както предупредихме още вчера, от днес започва бавно омекване на времето, но и нови валежи от сняг, а в източните райони - от дъжд.Междувременно беше публикуван запис как алпийски крави самостоятелно си пробиват път в еднометровите преспи. Видно от самия , животните се справят сравнително добре ", "date": "2019.01.09", "title": "Атина осъмна в бяло, алпийски крави бедстват в преспите"}
{"url": "http://www.cross.bg/zhelyazkov-vreme-rosen-1593440.html", "text": "/КРОСС/ Министърът на транспорта, информационните технологии и съобщенията Росен Желязков представи българската позиция по Пакета за мобилност I, по време на среща с един от докладчиците по досието Вим Ван де Камп. На срещата присъстваха и транспортните министри на Литва, Унгария и Полша, които подкрепят позицията на българската държава. Желязков информира Ван де Камп за предстоящия протест на българските превозвачи пред Европейския парламент утре по време на гласуването на Пакета. Той подчерта, че превозвачите ни не са съгласни с постигнатия Общ подход по време на Австрийското председателство и очакват по време на дискусиите в Европейския парламент да се намери необходимия баланс.Министърът призова Вим Ван де Камп да подкрепи намирането на справедливи и разумни решения по време на преговорния процес в Европейския парламент, както и при тристранните срещи.Министър Желязков за пореден път изрази разочарование от приетия Общ подход в Европейската комисия по пакета, който не отчита позицията на почти 30% от европейските граждани. Той изтъкна, че основните права и свободи, както и нормалното функциониране на свободния пазар са застрашени с налаганите ограничителни, непропорционални и протекционистки мерки.Росен Желязков предупреди, че подобни действия ще насърчат евроскептицизма в Европа.Министърът заяви, че българската страна многократно е заявявала несъгласие с текстовете, свързани със задължението водачите да се връщат на 4 седмици у дома, правилата за командироване и пълната забрана за почивка в камионите.„Изключително важно е да защитим фундаменталните човешки права на шофьорите, така че те да имат възможност сами да избират къде да прекарват свободното си време, в противен случай се нарушават техните права\", отбеляза транспортният министър. Той отчете като сериозен проблем въвеждането на забрана за спане в кабините преди да бъде изграден достатъчен брой охраняеми паркинги по трансевропейската пътна мрежа. Росен Желязков поиска и реалистични срокове за преоборудване на камионите с интелигентни тахографи, тъй като в момента няма наличен продукт на пазара както и адекватно решение относно замяната на картите на водачите. ", "date": "2019.01.09", "title": "Росен Желязков: Очаквам разумни решения при обсъждането на Пакета за мобилност "}
{"url": "http://www.cross.bg/voiivodinovo-maritza-godini-1593441.html", "text": "/КРОСС/ С пълно единодушие Общински съвет „Марица\" реши да отпусне еднократна парична помощ от 1000 лв. за ефрейтор Валентин Димов от с. Войводиново, който бе пребит от роми.Предложението за финансовата подкрепа на семейството с 2 малки деца бе направено от общинската съветничка Мария Николова от с. Войводиново. Припомняме, че на Богоявление двама братя на 17 и 21 години нанесоха побой на военния, който вече 12 години служи в 68-ма бригада „Специални сили\".Димов е бил на 3 мисии извън граница, награждаван е многократно.„Благодаря за подкрепата на кмета на община „Марица\" Димитър Иванов, който въпреки, че е в отпуск, дойде веднага след инцидента и заедно с мен беше сред тълпата. Радвам се, че общината има воля да промени нещата във Войводиново.\", обяви кметът на селото Димитър Тосев.Общински съвет „Марица\" прие и декларация, с която осъжда всички форми на физическа саморазправа и подкрепя мерките и действията, предприети от компетентните органи срещу подобни прояви.", "date": "2019.01.09", "title": "ОбС „Марица“ гласува финансова помощ за пострадалия ефрейтор"}
{"url": "http://www.cross.bg/kiril-ryskata-tehnologii-1593434.html", "text": "/КРОСС/ Руският патриарх Кирил отправи необичайно предупреждение - хората, които използват съвременните технологии и смартфони, могат да спомогнат за идването на Антихриста, предаде Би Би Си.В интервю за руската държавна телевизия \"Русия-1\" Кирил заяви, че използващите смартфони трябва да внимават, защото съвременните технологии предоставят прекрасна възможност за контролиране на човечеството.\"Антихристът е човекът, който ще бъде начело на световната мрежа, контролираща цялата човешка раса. Затова самата структура е заплаха\", предупреди Кирил.Главата на руската църква подчерта, че \"ако не искаме да приближим Апокалипсиса, не трябва да има единен център за контрол и достъп\".\"Всеки път, когато използвате технологии независимо дали сте споделили местонахождението си или не, някой може да разбере къде се намирате, какви са вашите интереси и от какво се страхувате. Ако не днес, утре технологиите ще предоставят достъп към вашата информация. Представяте ли си каква власт е това?\", продължава Кирил.Въпреки това патриархът уточни, че руската църква не е против технологичния прогрес, а по-скоро срещу развитието на система, която цели да контролира човешката идентичност.Социалните медии реагираха с хумор и скептицизъм на изказването, а някои обвиниха Църквата в обслужване на режима, посочва Би Би Си. ", "date": "2019.01.09", "title": " Руският патриарх: Смартфоните могат да доведат Антихриста "}
{"url": "http://www.cross.bg/osvetlenie-elektroenergiya-osvetitelni-1593439.html", "text": "/КРОСС/ По изчисления на експерти потребената електроенергия за осветление в дома и офис помещенията възлиза на над 10% от общо консумираното количество. ЕНЕРГО-ПРО продължава да предлага на своите клиенти съвети за енергийна ефективност в домакинствата с цел намаляване на разходите. Ето и препоръките на компанията за пестене от осветление:•\tИзгасяйте лампите при отсъствие от стаята за повече от 10 минути. Същото важи и за кътове от по-големи помещения, в които не извършвате дейност.•\tМонтирането на няколко вида осветителни тела в едно помещение - полилеи, настолни и стенни лампи - позволява контролиране на точното количество осветление, което е нужно във всеки един момент според вида дейност. Оптималното е във всекидневната да имате най-малко три източника на светлина.•\tИзползвайте енергоспестяващи осветителни тела. Те намаляват с до 80% разхода на електроенергия при сравнително същото ниво на осветление. •\tПоставяйте димери за регулиране степента на осветеност, те могат да ви спестят годишно около 50 лв. от сметката за ток. •\tБоядисвайте стените на помещенията в светли тонове, това ще намали необходимостта от силно осветление.•\tЗа повече светлина в стаите отваряйте максимално щорите и плътните завеси през деня и почиствайте редовно праха по крушките и абажурите.•\tПодменете обикновените ключове със сензорни такива, които автоматично изключват осветлението няколко минути след като сте напуснали стаята. Такива ключове са особено подходящи за по-рядко използвани помещения като коридори, преддверия и килери.•\tВ двора или градината най-удачни са нисковолтовите LED лампи, комбинирани със сензорни осветителни тела, които отчитат светлина, време и движение. Това също е един сигурен начин за пестене на ток.ЕНЕРГО-ПРО силно препоръчва използването на съвременно LED осветление, което има следните предимства: LED крушките са с лесен монтаж; започват да светят от първия момент, защото липсва период на загряване; разходът на електроенергия на една LED крушка, която излъчва 450 лумена, е едва 6-9 W; качеството и яркостта на светлинния поток остават непроменени с времето; много по-издръжливи са и на най-сурови условия; с нисък рисков показател, тъй като не съдържат живак и при тях липсва инфрачервено и ултравиолетово лъчение; притежават гаранция, която обичайно е 2 години, като реално имат живот около 5 години, по сертификат LED лампите са с 25 000 часа срок на работа.Модерните LED крушки щадят околната среда. Това води до намаляване на използваната електроенергия и на вредните емисии, както и до опазване на озоновия слой. LED продуктите напоследък се предлагат на по-достъпни цени и намират своето място във все повече домакинства. По-високата цена се компенсира с много по-дългия живот и значително по-малкият разход на електроенергия. Ако дадено домакинство премине изцяло към LED осветление, това ще намали използвана електроенергия за осветление от 8 до 10 пъти.  ", "date": "2019.01.09", "title": "ЕНЕРГО-ПРО дава препоръки за пестене на електроенергия от осветление"}
{"url": "http://www.cross.bg/vodachi-dekemvri-promila-1593432.html", "text": "/КРОСС/ 678 водачи са санкционирани от полицейски служители  за неправилно спиране и паркиране  през месец декември.  При извършените проверки са установени 333 , които не спазвали предимство, знаци и сигнали,  100 водачи, които са управлявали техническо неизправно моторно превозно средство, а 252 са били с нередовни пътни документи. 17 са засечените неправоспособни водачи в последния месец на годината, които въпреки липса на свидетелство за управление са шофирали.  За неизползване на обезоасителен колан или каска са санкционирани 91 водачи, 14 са ползвали мобилен телефон докато шофират, без да ползват устройство „свободни ръце\".  По време на проверките били установени 34 водачи, които били без задължителна застраховка „Гражданска отговорност\".  През декември двама са отказали да бъдат тествани с техническо средство.  С алкохол зад волана са засечени по петима с концентрация от 0,5- 0,8 промила, двама от 0, 8 - 1,2 промила и 15 с концентрация на алкохол над 1,2 промила.В последния месец на 2018 година временно са отнети 117 свидетелства за управление на моторни превозни средства.  81 от тях са били отнети от водачи, които управляват с наложено наказание „глоба\", незаплатена в срока за доброволно заплащане.  Временно са спрени от движение 46 пътни превозни средства-  за това, че нямат задължителна застраховка „Гражданска отговорност\",  заради собственици, които са допуснали или предоставили мпс на водач с концентрация на 0,5 промила алкохол , за управление на мпс с наложено наказание „глоба\" незаплатено в срока на доброволно плащане.  Прекратена през декември е регистрацията на 35 пътни превозни средства - 22 са на собственик, който управлява без да е правоспособен, или лишен от правото да управлява. В 13 от случаите е прекратена регистрацията на собственици, които управляват с концентрация над 0,5 промила, който е употребил наркотични вещества или аналози , както и при отказ да му бъде извършена проверка с техническо средство или други проби за анализ.През декември са регистрирани 57 пътно транспортни произшествия,  тежките са 7. Загинал е един, ранени са седем души.Установени са 2117 нарушения на скоростните режими. 1816 от нарушенията са били на водачи, които са се движили със скорост до 30 км/ час над максимално позволената.  201 са водачите, които са нарушили режимите на скоростта между 31 и 40 км/ час над разрешената. 69 са санкционирани за движение по пътен участък със скорост от 41 до 50 км/ час над максимално допустимата. 31 са засечени да се шофират с над 50/км час над позволената.  ", "date": "2019.01.09", "title": "Близо 700 глоби за неправилно паркиране за декември"}
{"url": "http://www.cross.bg/vinetki-agentziya-elektronnite-1593424.html", "text": "/КРОСС/ Тази сутрин министър-председателят Бойко Борисов е извикал ръководството на Агенция \"Пътна инфраструктура\" (АПИ) и на Министерството на регионалното развитие и благоустройството за доклад относно темата с електронните винетки и тол системата, съобщиха от правителствената пресслужба.След разговора премиерът е поискал оставката на  председателя на Управителния съвет на Агенция „Пътна инфраструктура\" Светослав Глосов, който я е подал пред министъра. До нея се стигна след тоталния срив със системата с електронните винетки, необоснованите обществени поръчки (като двата луксозни джипа за 222 хил. лв), както заради цялостното качество на пътищата.Очаквайте подробности! ", "date": "2019.01.09", "title": "Шефът на АПИ подаде оставка заради винетките"}
{"url": "http://www.cross.bg/atina-petya-grutzkata-1593425.html", "text": "/КРОСС/ 34-годишната софиянка Петя Иванова Петрова изчезна мистериозно на път за Атина. Младата жена е тръгнала на 5 януари вечерта с автобус от София за гръцката столица, съобщи \"Труд\".Последният контакт с нея е бил малко преди да премине граница, след което следите й се губят. Според информация на близки от семейството, Петя не е имала роуминг услуги, но обещала да закупи гръцка сим-карта и да се обади. Два дни след тръгването й обаче от нея няма и следа.От автобусната компания са потвърдили пред близките, че всички пътници са слезли на крайна дестинация Атина.\"Притеснени сме за сестра ми, защото тя е била 8 години в Гърция, познава обстановката и страната. Трудно е да се загуби. Свързахме се с нейни близки на остров Андрос, къдетo е работила, но никой не я виждал там. Не разполагаше и с много пари\", сподели сестра й Димитринка Петрова.За изчезването на Петя семейството е уведомило 5-то районно полицейско управление в София. Изпратен е мейл и до българското посолство в Атина с молба за помощ.Умоляват се граждани, които имат информация да се обадят в полицията или българското посолство в гръцката столица. ", "date": "2019.01.09", "title": "Българка изчезна мистериозно на път за Атина"}
{"url": "http://www.cross.bg/debati-makron-zhiletki-1593431.html", "text": "/КРОСС/ Бившата спортна министърка на Франция Шантал Жуано, която беше назначена от правителството да води обществените дебати по исканията на \"жълтите жилетки\", напусна след възникнал спор около размера на възнаграждението ѝ.Жуано заяви вчера, че не може да гарантира условия за спокойни дебати, защото е станала център на внимание, след като списание разкри, че ѝ плащат по 14 700 евро на месец, за да ръководи националната комисия за обществени дебати. Комисията е консултативен орган по въпроси на околната среда.По график обществените дебати по исканията на \"жълтите жилетки\" започват следващата седмица, което оставя съвсем малко време на президента Еманюел Макрон да я замени.Дебатите, чиито конкретни механизми остават неясни, са едно от основните предложения, които Макрон направи миналия месец в отговор на вълната от белязани от насилие протести, обхванала Франция от ноември.Протестите бяха предизвикани от гнева на французите, особено тези с ниски доходи, заради спад на покупателната способност и усещането, че Макрон нехае за нуждите на обикновените хора със своите реформи, които се възприемат като облагодетелстващи работодателите и богатите. ", "date": "2019.01.09", "title": "Скандал за пари в обществените дебати с \"жълтите жилетки\" "}
{"url": "http://www.cross.bg/manolova-ombydsmanut-nyama-1593430.html", "text": "/КРОСС/ Омбудсманът Мая Манолова изпрати препоръка до Министерството на регионалното развитие и благоустройството и до ръководството на Агенция \"Пътна инфраструктура\" с искане да бъде удължен гратисният период, в който шофьорите няма да бъдат глобявани за липса на електронни винетки. Това съобщиха от пресслужбата на омбудсмана.По официална информация 15 януари е датата, до която водачите няма да бъдат санкционирани. Според Манолова обаче срокът е \"несправедливо и некоректно определен\". Той трябва да продължи до момента, в който системата за продажба на е-винетки заработи, така че гражданите да не биват глобявани, ако не изпълнят законовите изисквания, не по тяхна вина.Омбудсманът отбелязва пет основни проблема, които се дължат на лоша администрация, която \"се оказа неподготвена и за огромно съжаление не реагира своевременно и адекватно на случващото се\".Липса на пунктове за продажба на е-винетки на ГКПП, софтуерен проблем при апаратите за самотаксуване, изтеглени повече средства при банкови преводи при плащането им, липса на потвърждение при конвертиране на хартиен винетен стикер към е-винетка и нерегламентиран достъп до системата са слабостите, посочени в препоръката на Манолова. ", "date": "2019.01.09", "title": "Омбудсманът поиска удължаване на гратисния период за електронните винетки "}
{"url": "http://www.cross.bg/vlado-penev-reka-1593433.html", "text": "/КРОСС/  Марта Вачкова и Владо Пенев станаха хаджии. А звездата на Народния театър се похвали, че се е кръсти във водите на свещената река Йордан.\"Кръстен съм и в река Йордан!!!\", написа Владо Пенев към кадър, на който влиза в реката с традиционната бяла роба. Навръх Богоявление той обяви в профила си във Фейсбук, че заминава на хаджилък, а на 7 януари се похвали, че вече е бил на Божи гроб и официално е хаджия.В това си приключение той е подкрепен от колежката си Марта Вачкова.Двамата са използвали паузата между сезоните на хитовия сериал \"Откраднат живот\", където тя се превъплъщава в ролята на главната сестра на болница \"Св. Кирил\" Магда Жекова, а той - в ролята на директора проф. Цонев.Владо Пенев е известен почитател на пътешествията. Той редовно споделя снимки от задграничните си приключения. Миналата година през януари той посети Мачу Пикчу. ", "date": "2019.01.09", "title": " Владо Пенев се кръсти в река Йордан "}
{"url": "http://www.cross.bg/izmamnitzi-leva-nakiti-1593435.html", "text": "/КРОСС/ Жертва на телефонни измамници стана 11-годишно момиче от Стара Загора, съобщиха от Областната дирекция на МВР. Детето оставило 53 400 лева и златни накити под лек автомобил.Вчера малко преди 10 часа на домашния телефон се обадил непознат мъж, който се представил за полицейски служител. Той обяснил на момиченцето, че трябва да помогне в залавянето на телефонни измамници и го накарал да събере всички пари и ценности, които семейството му притежава.Час и половина по-късно, детето оставило под лек автомобил, паркиран до блок на ул. \"Стефан Стамболов\" в областния град, сумата от 53 400 лева и златни накити.Сигнал за измамата подал в полицията 42-годишният баща на 11-годишното момиче. По случая е образувано досъдебно производство. Измамниците се издирват. ", "date": "2019.01.09", "title": "11-годишно дете даде 53 400 лева и злато на измамници"}
{"url": "http://www.cross.bg/china-kitaiiski-brandove-1593436.html", "text": "/КРОСС/ Общо 30 китайски марки намериха място в наскоро публикувания от консултантската и изследователска фирма World Brand Lab списък с 500-те найвлиятелни брандове в света за 2018 г., предава bulgarian.cri.cn.Класацията, която се съставя ежегодно от 2004 г насам, проследява три ключови показатели: пазарен дял, лоялност към търговската марка и глобално лидерство.Тази година китайските брандове в списъка са с една повече. Някои от тях са China National Petroleum Corporation (CNPC), Lenovo, Alibaba, China Mobile, China Central Television, Huawei, Industrial and Commercial Bank of China (ICBC), Haier, Tencent. Найдобре представилата се китайска компания и поставена на 30-та позиция в класацията е Държавната електро-мрежова корпорация на Китай ", "date": "2019.01.09", "title": "30 китайски марки в Топ 500 на брандовете по света"}
{"url": "http://www.cross.bg/manolova-slyzhba-durzhavniya-1593423.html", "text": "/КРОСС/ Омбудсманът Мая Манолова атакува днес пред Конституционния съд промените в Закона за държавния служител, които забраняват на пенсионери да заемат държавна служба, а хиляди други предстои да бъдат уволнени. Текстовете бяха прокарани през Закона за държавния бюджет за 2019 г. Според Манолова промените са в нарушение на принципа на правовата държава, конституционните социални права - на труд, трудово възнаграждение и обществено осигуряване, съобщиха от пресцентъра на институцията.", "date": "2019.01.09", "title": "Мая Манолова даде на КС забраната пенсионери да заемат държавна служба "}
{"url": "http://www.cross.bg/ochakval-zabelezhka-valentin-1593411.html", "text": "/КРОСС/ Днес се очаква прокуратурата да внесе искане в съда за постоянното задържане под стража на двамата младежи, които пребиха военен. 33-годишният Валентин Димов е в болница в тежко състояние заради забележка на пътя, която направил на двете момчета от ромски произход на Богоявление.  В петък бивши военнослужещи ще излязат на протест в подкрепа на своя колега. Напрежение и полицейска блокада в пловдивското село ВойводиновоИмаме две прекрасни момиченца по-голямото дете знае част от истината - че баща й е ударен в главата и е в болница, а по-малко дете не разбира все още, обясни в сутрешния блок на БТВ „Тази сутрин\" Атанаска Димова - съпруга та командоса.Не е очаквал ситуацията да се развие по този начин, не е очаквал да бъде нападнат. Почти всеки ден сме свидетели на такива инциденти, но такава жестокост и бруталност за първи път виждам, без сериозен повод, просто от едно спречкване, сподели и бащата на Валентин Димов. Той каза още, че синът му има три мисии зад граница, че е честен и достоен българин, с добър професионален опит. От всички тези мисии се е връщал жив и здрав, а в родината му да се случи това нещо, отбеляза бащата.Според майката на пострадалия военен, той има добра подготовка, но не е искал да се бие с младежите, искал е да им направи забележка и не е очаквал, че ще се стигне до бой. ", "date": "2019.01.09", "title": "Прокуратурата иска постоянно задържане под стража за биячите от пловдивското село Войводиново"}
{"url": "http://www.cross.bg/voiivodinovo-ilkov-dnes-1593453.html", "text": "/КРОСС/ \"Изселилите се\" вчера роми в циганската махала във Войводиново се върнаха. Но за да си събират багажа и да се изнасят. Това съобщи директорът на Областната дирекция на МВР в Пловдив старши комисар Атанас Илков, цитиран от Plovdiv24.bg.  След побоя над 33-годишния снайперист от Специалните части Валентин Димов и протестите в селото, циганите бяха опразнили махалата.По думите на комисар Илков, тази сутрин около 20 обитатели на ромската махала в пловдивското село са започнали да си събират багажа и да го товарят на автомобили.\"Това, което се изискваше от нас, го направихме. Сега на протестите, ние ще сме там и ще гарантираме обществения ред и сигурността на хората\", коментира още Илков.По думите му работата във Войводиново продължава и днес. От полицаите с съставени 11 акта по няколко закона - за документи за самоличност, за движение по пътищата. Съставени са и 16 констатртивни протокола от община \"Марица\".15 са опасните постройки, описани от общинската администрация. \"Продължава и тяхната работа днес по описване на незаконните постройнки и съвсем скоро ще има премахване на опасните сгради\", допълни директорът на пловдивската полиция.\"Ако успеем да намерим строителна фирма и сключим договор за събарянето днес, още утре ще можем да започнем със събарянето\", заяви от своя страна кметът на Община \"Марица\" Димитър Иванов. За останалите незаконни постройки тече 7-дневният срок, след което и при тях ще се пристъпи към разрушаването им.Протестите във Войводиново обаче продължават. Тази вечер в 18 часа жителите на селото отново ще се съберат на площада. ", "date": "2019.01.09", "title": "Циганите от Войводиново изнасят багажа си от махалата"}
{"url": "http://www.cross.bg/leva-dvamata-pokriva-1593414.html", "text": "/КРОСС/ 1000 лева глоба е наложена на всеки от двамата братя строители, които подпалиха училище в Шумен, докато се опитваха да изгонят рояк оси. Инцидентът стана на 16 юни м.г. в СУ \"Васил Левски\" в квартал Тракия. Школото се ремонтира по евро проект и по това време майстори санираха сградата.Двамата братя близнаци от Радомир били на покрива, където полагали изолация. В близък комин имало гнездо на оси, които им пречели, затова решили чрез пушек да прогонят насекомите. Единият откъснал парче хартия от намиращ се наблизо кашон, а другият го запалил със запалка.Когато единият пуснал подпалената хартия в комина, духнал вятър, огненото парче хвръкнало и попаднало върху фибрана, който бил нареден върху покрива.Фибранът се запалил и двамата обвиняеми се помъчили да го загасят с метла, но тя също се запалила. Огънят започнал да се разпростира много бързо и достигнал до намиращи се в близост разни флакони от пяна, които започнали да гърмят. Огънят се разпространил и обхванал освен фибрана и намиращите се върху покрива предмети. Отдолу други работници видели пожара и викнали пожарна, а огнеборците овладели огъня.Стойността на запалената сграда възлиза на 2,5 млн. лева, но пожара нанесъл щети само на фирмата изпълнител - тъй като били унищожени материали за близо 4 000 лева.Районният съд в Шумен признал и двамата за виновни, че по непредпазливост запалили чужди имот и им наложил глоби по 1000 лева. ", "date": "2019.01.09", "title": "1000 лева глоба за строители, подпалили училище"}
{"url": "http://www.cross.bg/avstraliya-ostavi-dyshi-1593417.html", "text": "/КРОСС/ Силна пясъчна буря се изви над градче в Нов Южен Уелс в Австралия, като оцвети небето в червено и остави хиляди хора без ток.Местна жителка, която е заснела уникалния феномен вчера следобед, разказа, че изведнъж е станало невероятно тъмно, сякаш над града се е спуснала нощ.Над 5 000 души са останали без ток заради бурята. Електроподаването в повечето от засегнатите райони до вечерта е било възстановено. ", "date": "2019.01.09", "title": "Пясъчна буря в Австралия остави 5000 души без ток"}
{"url": "http://www.cross.bg/istinata-preselenieto-biolchev-1593416.html", "text": "/КРОСС/ По-късно днес ще се проведе премиерата на най-новата книга на професор Биолчев - \"Преселението\". Каква е историята на преселението и защо не трябва да пропуснем да я прочетем, гост в студиото на сутрешния блок на БНТ беше нейният автор, професор Боян Биолчев. Той обясни, че е избрал за своята повест периода на преселението от българската история, защото е събирал материал в продължение на 30 години и е имал шанса да попадне на хора, които са го помнели. Изслушал е от тях покъртителни истории и стигнал до заключението, че няма по-тежък миг от този във формирането на българската народност - състоящ се в загубата на големи духовни и географски пространства. Литературата си има свои закони - там има дразнители на художествено приложимите неща. Един разказ, който да бъде прочетен просто, защото е интересен за окото и за душата на човека. Никога не съм подбирал теми по важност, но тази е такава.Повествованието се базира на истински истории. Няколко от историите са сърцераздирателни и една от тях е разказаната в книгата. Като цяло разговорите са били мъчителни, тъй като хората, независимо от изминалите години, с мъка се връщат към онези преживявания. Трагедията и болката бяха много повече, отколкото в книгата. Някак си съм се старал да не предизвиквам съзнанието за омраза или отмъстителната памет, а просто да се докосвам до истината... Всъщност истината принадлежи на всички. Понякога и ние носим отговорност, че истината около нас е лоша. ", "date": "2019.01.09", "title": "Истината за преселението в новата книга на проф. Боян Биолчев"}
{"url": "http://www.cross.bg/rastezh-sravnenie-svetovnata-1593412.html", "text": "/КРОСС/ Растежът на глобалната икономика ще спадне на 2,9% през 2019 г., в сравнение с 3% през 2018 г., прогнозира Световната банка. Причина за това ще бъдат силните търговски напрежения, намаляващото производство и финансовите сътресения в бързо развиващите се икономики, посочва Световната банка в доклад, озаглавен \"Помръкващи небеса\".Според доклада, цитиран от АП, 2019 г. ще бъде втора последователна година със забавен растеж - през 2018 той бе 3%, а през 2017 - 3,1%.Банката запазва непроменена прогнозата за 2,5% растеж на американската икономика за 2019 г., в сравнение с 2,9% през 2018 г. За 19-те страни, използващи еврото, се предвижда растеж от 1,6%, в сравнение с 1,9% през 2018 г. За Китай - втората икономика в света, прогнозата е за растеж от 6,2%, в сравнение с 6,5% през 2018 г. Бързо развиващите се пазарни икономики ще постигнат растеж от 4,2% тази година, а развитите икономики - 2%.\"Сега обслужването на дълговете изяжда държавните приходи и създава трудности на правителствата при финансирането на основни социални услуги\", каза главният изпълнителен директор на Световната банка Кристалина Георгиева, която ще поеме временно ръководния пост в банката от 1 февруари, след оттеглянето на Джим Йон Ким. ", "date": "2019.01.09", "title": "Световната банка прогнозира забавяне на глобалния растеж през 2019 г. "}
{"url": "http://www.cross.bg/dyshi-politzaii-dannite-1593418.html", "text": "/КРОСС/ България е сред страните в Европа с най-сериозен темп на намаляване броя на полицаите, показват данните на европейската статистика.През 2017-та на 100 000 души у нас се падат по 335 служители в униформа, или по 1 полицай средно на 300 българи. Средният показател е - 1 полицай на 314 души в Евросъюза.Според данните през последните десет години броят на полицейските служители у нас е намалявал - през 2010 година те са били 390 на 100 000 души.Най-много са полицаите в Кипър - 573 на 100 хиляди души, а най-малко в Унгария - едва 90 на 100 хиляди. ", "date": "2019.01.09", "title": "Евростат: Средно на 300 българи се пада по 1 полицай"}
{"url": "http://www.cross.bg/lyvura-poseshtaemost-bionse-1593419.html", "text": "/КРОСС/ Световноизвестният музей в Париж Лувъра постави нов рекорд за посещаемост през 2018 г. с помощта на американската певица Бионсе и нейния съпруг Джей-Зи.За миналата година музеят е посетен от рекордните 10,2 млн. души, като от ръководството смятат, че това се дължи и на видеоклип на двойката, заснет пред произведенията на изкуството. Видеото е към песента им \"Ейпшит\" и в него могат да бъдат видени произведения като \"Мона Лиза\" и \"Нике от Самотраки\". \"Видеото на Бионсе и Джей-Зи доведе до това по цял свят да се говори за Лувъра и допринесе за огромната посещаемост през изминалата година\", коментира директорът на музея Жан-Лук Мартинез.Клипът е толкова популярен, че от Лувъра са създали специален тур, който показва произведенията, които участват във видеото.Предишният рекорд за посещаемост на музея е през 2012 г. с 9,7 млн. посетители. След терористичните атаки в Париж през 2015 г., притокът на туристи във френската столица осезаемо спадна. ", "date": "2019.01.09", "title": "Посещенията в Лувъра са скочили заради… Бионсе"}
{"url": "http://www.cross.bg/selo-kycheta-bili-1593408.html", "text": "/КРОСС/ Кметът на търговищкото село Ловец е разследван за убийство на домашни кучета. Димитър Алексиев гръмнал с ловната си пушка две кучета, собственост на младо семейство, а случаят предизвика вълна от недоволство и широка обществена реакция в социалните мрежи.Двете кучета - хъски и кокер шпаньол, били вързани в стопанска постройка близо до къщата на семейство Исмаилови в търговищкото село Васил Левски. Стопаните разказват, че чули изстрелите, докато били в дома си. Видели, че мъжът, застрелял кучетата, е кметът на съседното село Ловец. Семейството се обажда на ветеринар, но той успява да спаси само шестмесечната Мая. Сега за нея полагат грижи в стопанския двор на селото.  Убитото куче е имало паспорт и ваксинации, семейството тепърва е щяло да регистрира и малкото хъски.Нямало е деца, нямало е хора. Какво е направил колегата и аз не мога да ви кажа. От скоро е ловджия, но е направил голяма грешка, не е трябвало така да става, разказа кметът на село Васил Левски.Кореспондентите на БТВ в региона откриха кмета на село Ловец в дома му, заобиколен от котки и кучета. Казва, че обича животните. По думите му бил извикан в съседното село, за да застреля друго куче, но по погрешка гръмнал домашните любимци.Има половин милион ловджии в България, значи всички сме убийци така излиза. В гората като влезеш, не си ли убиец, оправда се Димитър Алексиев. Заяви, че съжалява за станалото.Пушката, с която е стрелял кметът, е иззета. По случая се води полицейско разследване под надзора на Районна прокуратура - Търговище.", "date": "2019.01.09", "title": " Кмет застреля домашни кучета, докато били вързани в двора на стопаните си"}
{"url": "http://www.cross.bg/shofyor-kale-premine-1593422.html", "text": "/КРОСС/ Тир с български шофьор изгоря на магистрала близо до френския град Кале. Тирът се възпламенил, след като шофьорът му се опитал да премине през издигната от мигранти преграда. Според френски медии българинът е бит от мигрантите, след като е излязъл от шофьорската си кабина. Мигрантите са успели да избягат преди идването на полицията. Раненият шофьор е откаран в болница.", "date": "2019.01.09", "title": "Тир с български шофьор изгоря след опит да премине през мигрантския лагер в Кале "}
{"url": "http://www.cross.bg/prof-chykov-vladimir-1593420.html", "text": "/КРОСС/ Частно-правен спор - така министърът на транспорта Росен Желязков определи пред БНТ казуса с либийския танкер \"Бадр\". По думите му, заради либийската реакция този спор придобива международен оттенък. Свалянето на знамето и предаването на кораба в български ръце предизвика остра реакция. Докъде може да доведе конфликта - коментар в студиото на Сутрешния блок направи арабистът проф. Владимир Чуков.Проф. Владимир Чукова, арабист: Това е позиция на либийската морска фирма, която е държавна и според мен имаше много нервни реакции. Аз се запознах със съобщението на сайта, в което имаше много тежки думи от типа на пиратство, мафия - някакси не приляга на една държавна фирма. Спорът би трябвало да се реши в съда, защото става въпрос за претенции между две фирми. При всички случаи, вокалът трябва да бъде намален, защото не приляга на две държави да имат такива отношения.Според проф. Чуков, от тук насетне ще има спорове, а когато са замесени много пари, двете държави трябва да окажат съдействие за разрешаването им.Проф. Владимир Чукова, арабист: Нашата държава трябва да направи така, че да бъде всичко прозрачно.Либия не е от времето на Кадафи. Днес тя е много разпокъсана и се нуждае от политическо обединение, обясни проф. Чуков. Според него, либийците не могат да достигнат до политическа формула и в страната има две правителства.Проф. Владимир Чукова, арабист: През тази призма ние трябва да преценим доколко това представлява заплаха за България. Трябва да се търсят тези инструменти, които подобават на страна член на ЕС.  ", "date": "2019.01.09", "title": "Проф. Чуков: Спорът за корабите с Либия трябва да се реши в съда "}
{"url": "http://www.cross.bg/beshe-prokyratyrata-dynarit-1593407.html", "text": "/КРОСС/ За пореден път ставаме свидетели на бутафорни изказвания от зам.-главния прокурор Иван Гешев (на снимката). Това, което аз мога да кажа е, че всичките репресивни мерки, които бяха взети от прокуратурата спрямо мен и моите колеги от адвокатското дружество, са единствено и само във връзка с изпълнение на служебните ни задължения, а именно това да представляваме по знакови дела български граждани и да защитаваме техните законни интереси. Това каза в сутрешния блок на БТВ „Тази сутрин\" адвокат Лазар Карадалиев. В последното обвинение, което беше повдигнато срещу мен и действията, които упражниха прокуратурата с влизане в офиса и по домовете на мен и моите колеги, беше заради Емилиян Гебрев - собственик на „Дунарит\", добави той. В тази връзка той показа определението на Специализирания наказателен съд, в което ясно е посочено какво търси прокуратурата в офиса и в техните домове. От него става ясно, че се е търсела акционерна книга на „Дунарит\", протоколи от заседания на съвета на директорите, временни удостоверения за собственост на „Дунарит\". Това е абсолютно свързано с нашата работа и представлява кореспонденция между адвокат и клиент, коментира още адвокатът. Той заяви, че прокуратурата няма право да изземва подобна кореспонденция.Ние работим заедно с колегата Карадалиев и сме съдружници в адвокатското дружество. Адвокатския офис на дружеството беше претърсен. Това каза от своя страна адвокат  Стоян Стоянов. Не знам за какви табели говори прокуратурата, че сме слагали, за да не се проверяват определени стаи, но в случая има документ за собственост на адвокатското дружество и този документ беше изрично представен на следователя, който беше в адвокатския офис, добави той. Документите са изрично посочени в определението и не знам за какви руски олигарси става въпрос, не знам за какви договори говори господин Иван Гешев, каза още Стоян Стоянов. ", "date": "2019.01.09", "title": "Адвокати скочиха срещу изказване на зам.главния прокурор Иван Гешев"}
{"url": "http://www.cross.bg/vsichki-suoruzheniya-ysloviya-1593409.html", "text": "/КРОСС/ Съществуващото трасе е обработено и има подходяща снежна покривка, всички съоръжения на пистата са в перфектно техническо състояние. „Любителите на ски спорта отново ще могат да карат ски на писта „Кулиното\", която заработи в изпълнение на всички технически изисквания\", коментира кметът на община Разлог инж. Красимир Герчев.Пистата е почистена от корени и камъни, направена е профилактика на всички съоръжения, а падналата снежна покривка е обработена и са създадени отличните условия за ски туризъм. Ски пистата е лесно достъпна и е по всеки джоб. Промяна в цените от предходния сезон няма. Пистата е с дължина 900 м. и предлага подходящи условия за практикуване на зимни спортове за начинаещи, разполага с  влек „помагалски\", както и  с детски влек. Работното време също остава непроменено, а именно от 9:00 до 16:00 часа.", "date": "2019.01.09", "title": "Ски писта „Кулиното” е отворена за любителите на зимните спортове."}
{"url": "http://www.cross.bg/ms-obsuzhda-novite-iztrebiteli-za-armiyata-1593406.html", "text": "/КРОСС/ Темата за новите изтребители за авиацията ни вероятно ще бъде обсъдена на правителственото заседание в сряда.След месеци анализи специална група политици и военни препоръча да се преговаря със САЩ за бойни самолети F-16. Финансовите детайли между страните обаче не са уточнени, защото по американските закони трябва първо преговорите да са започнали, преди да се разкрива секретна информация. А за да започне процедурата у нас, трябват гласовете на депутатите. Именно това се очаква да поискат министрите от парламента.", "date": "2019.01.09", "title": "МС обсъжда новите изтребители за армията"}
{"url": "http://www.cross.bg/mastercard-logoto-imeto-1593398.html", "text": "/КРОСС/Един от лидерите при картовите разплащания - Mastercard Inc., премахва името от логото си, съобщава WSJ. След промяната ще останат само червеният и жълтият кръг, без надписът, който сега пресича двете геометрични фигури. Този ход е част от усилията на компанията да намали значението на думата „карта\" в името си заради навлизането на все повече иновативни методи и технологии за разплащане.Mastercard е провеждала маркетингови изследвания в продължение на 20 месеца, за да се увери, че клиентите ще идентифицират логото дори без текст в него.„Никога не трябва да си арогантен и да казваш: „Аз съм икона\" и нека премахнем името на бранда от логото\", коментира според Раджа Раджаманнар, главен маркетинг и комуникационен директор на Mastercard.„Маркетолозите често искат да представят техните компании чрез абстрактен символ\", казва Майкъл Берут, партньор в консултантската фирма за проектиране Pentagram, която е водила процеса по развитието на новия бранд на Mastercard. „Хората наистина харесват символът на Nike или ябълката на Apple\", казва той.„Освен че позволява на Mastercard да разшири полето на своя бизнес, новото лого се откроява по-добре на портативни цифрови устройства\", каза г-н Берут.Потребителите ще се сблъскат с новото лого по различно време, тъй като банките работят чрез съществуващите си карти с предишното лого, а Mastercard все още изгражда разпознаваемостта на марката в някои развиващи се пазари. ", "date": "2019.01.09", "title": "Mastercard премахва името си от логото"}
{"url": "http://www.cross.bg/trump-donald-meksiko-1593404.html", "text": "/КРОСС/ Президентът на Съединените щати Доналд Тръмп определи ситуацията с нелегалната имиграция по границата с Мексико като \"хуманитарна криза\".В обръщение към нацията от Овалния кабинет в Белия дом, американският държавен глава изтъкна, че нелегална миграция по южната граница на страната застрашава сигурността:„Всеки ден американските митнически и гранични власти спират хиляди нелегални имигранти, които се опитват да влязат в страната ни. Нямаме място, където да ги настаним и нямаме възможност да ги върнем обратно в родните им страни. Америка с радост приема законните мигранти, които обогатяват и спомагат за развитието на обществото. Но  всички американци страдат от излязлата извън контрол нелегална миграция\".По време на телевизионното си обръщение, Доналд Тръмп повтори и призива си за строеж на стена по границата с Мексико, както и поиска необходимите за това средства:„Експерти в сферата на сигурността поискаха 5 милиарда и 700 милиона долара за строеж на физическа преграда. По искане на демократите - то ще бъде стоманена ограда, а не бетонна стена\", подчерта Тръмп, както и обяви, че отново е поканил на среща лидерите на Конгреса, за да се опитат да се договорят и да възобновят работата на спрялото поради липса на финансиране федерално правителство. ", "date": "2019.01.09", "title": "Доналд Тръмп: На границата с Мексико има разрастваща се хуманитарна криза "}
{"url": "http://www.cross.bg/vratza-lekarstva-medikamenti-1593405.html", "text": "/КРОСС/ Задигнаха лекарства от аптеката на онкологичния център във Враца. Откраднатите медикаменти са жизнено необходими за лечението на хора с онкологични заболявания в напреднал стадий от Враца, Видин и Монтана. Все още не е ясно дали крадецът е само един.„След като разбрахме за кражбата, веднага информирахме органите на МВР. Оттогава се работи по случая. Нямаме информация за колко пари точно са задигнати лекарства. Откраднати са обаче медикаменти за таргетна терапия, които са най-скъпите\", каза в ефира на „Здравей, България\" управителят на комплексния онкологичен център Григор Томов.По думите на д-р Лишковска няма да има последствия за пациентите. Стана ясно, че е бил хакнат и софтуерът на лечебното заведение. Предстои да се разбере дали това има общо с кражбата. ", "date": "2019.01.09", "title": "Откраднаха скъпоструващи лекарства от онкоцентъра във Враца"}
{"url": "http://www.cross.bg/tzurkva-bulgarite-bulgarskata-1593403.html", "text": "/КРОСС/ От два месеца настъпиха много тежки времена за единната, съборна Православна църква. На 11 октомври 2018 г. Константинополският патриархат постави начало на предоставяне на автокефалия на Украйна, като с тези свои действия извърши посегателство над „каноничната територия\" на Руската църква. На 15 декември 2018 г. бе проведен „обединителен автокефален събор\" на две разколнически организации в една - „Украинска православна църква\". На 06 януари 2019 г. вселенският Патриарх Вартоломей след утринната служба в патриаршеския храм „\"Свети Георги\" в Истанбул връчи на Украйна в лицето на Епифаний Думенко томос за автокефалия на новата църковна структура. Нито един представител на поместните православни църкви не е присъствал на церемонията. Новата църковна структура не е призната от нито една църква с изключение на Константинополската.Изброените действия по своята същност и последици са „тухлите\" на разкол в единната съборна Православна църква. Тези действия на Вселенския патриарх Вартоломей създават прецедент, който е опасен за всички поместни църкви, включително и за българската църква.Историята помни  факти, които показват как Константинополската патриаршия се е отнасяла грубо и безцеремонно към свои сестри поместни църкви, като  си е присвоявала права, които каноните не й дават или е съдействала за дискриминацията на народите, намиращи се в диоцеза на тези църкви. По силата на редица исторически обстоятелства най-потърпевша в това отношение се оказва Българската православна църква.*     *     *Историята на отношенията между Българската православна църква и Цариградската патриаршия е история на вековната борба на българите за признание като народ. В българското публично пространство се знае много за мюсюлманските безчинства по време на петвековното османско робство, но твърде малко  за вековните усилия на Цариградската патриаршия да лиши българите от етническо самосъзнание, за да ги претопи, да ги заличи като народ,  да унищожи българската история и култура, главно чрез унищожаване на славянската книжнина, създадена през вековете. Многобройни свидетелства от историята на българските манастири, за съжаление  несистематизирани, показват, че оскъдната историческа памет за развитието на българския народ през вековете се дължи не толкова на османското робство само по себе си, колкото на войната срещу българския дух, водена от гърците чрез техните религиозни институции. Стига се до парадокси, при които отстранени и дори анатемосани от Цариградската патриаршия български митрополити (например през 1872 г.) са възстановени благодарение на специалните усилия на османските власти. А обобщеният парадокс се състои в това, че дори когато мюсюлманската държавна върхушка признава българите като народ, такова признание им е отказано от братята по религия - гърците.Предлаганата студия е опит да се систематизират факти, които показват невероятно трудната многовековна борба на Българската църква за запазване на българския етнос, българска история, българско достойнство. Борба, в която главен враг, за наше християнско православно съжаление, се явява Цариградската патриаршия.*     *    *На територията на съвременна България и съседните ѝ страни християнството започва да се разпространява изключително рано, още в апостолските времена. Според книгата „Деянията на Светите апостоли\" (1)  (глави 16 и 17), Свети апостол Павел проповядва словото Христово в градовете Филипи и Верия (разположени в Егейска Тракия), както и в Солун. По-късно неговите ученици оглавяват епископски катедри в Тракия, строят храмове, водят интензивен религиозен живот. По време на гоненията през III-IV век много от християните по българските земи се превръщат в мъченици.Първият манастир в Европа е построен на територията на съвременна БългарияОснован е през 344 г. от Свети Атанасий, архиепископ Александрийски. Светецът се смята за основател на европейското монашество. Манастирът „Свети Атанасий\" е разположен на хълм край село Златна Ливада, на около 14 километра от град Чирпан. Фактът, че той е първи, е установен от български учени през 2004 г. на базата на ватиканските архиви.Значимостта на местното християнство и местната Църква е видна от осезаемото им присъствие на Първия вселенски събор в Никея през юни 325 г. В епархийския център град Сердика (2) през 343 г. е свикан Поместен събор, който приема правила, подкрепящи решенията на Никейския събор.За успехите на християнската проповед можем да съдим и по факта, че най-суровото от тракийските племена - бесите, също прекланя глава пред Христовата вяра и дори Библията е преведена на техния език.През V‒VI в. християнството постепенно прониква сред балканските славяни благодарение на това, че много от тях служат като наемници във Византия. Обитавайки среда от християнско население, славяните воини приемат християнството и след завръщането си в родния край се превръщат в благовестители на Божието Слово.През втората половина на VII век в източната част на Балканския полуостров се създава Българската държава. Нейните основатели, българите, идват от северните брегове на Черно море. Те завоюват огромни територии от Балканския полуостров и с времето напълно са асимилирани от местното славянско население. Българите и славяните се сливат в един народ, който приема името си от българите, а езика - от славяните.Масовото покръстване на българския народ настъпва едва през 865 г., при управлението на княз Борис Първи (852‒889 г.). Непосредствено след приемането на християнството Свети княз Борис-Михаил предприема активни действия за провъзгласяването на църковна автокефалия. Най-напред той се обръща към Константинополската патриаршия с молба тя да предостави независимост на българската Църква, но оттам му отказват на основание на това, че тя наскоро е основана, все още е млада и трябва да пребивава под непосредственото ръководство на своята Църква-майка. Тогава княз Борис отправя същата молба към Римския папа Николай Първи. Преговорите с Рим се проточват около три години (в периода 866-869 г.) и приключват безрезултатно. След като се убеждава, че Рим няма да може да даде желаната автокефалия на Църквата, българският княз се обръща отново към Константинопол, където по това време се провежда Поместен събор в храма „Премъдрост Божия\" („Света София\" [3]). Допуснатите до събранието на отците посланици на Св. Борис казват:„Доскоро бяхме езичници и едва наскоро се приобщихме към благодатта на християнството. За да не сгрешим сега, желаем да разберем от вас на коя църква трябва да се подчиняваме?\".Папските легати незабавно отвръщат, че българите трябва да се подчиняват на Римската църква. Българските пратеници обаче не са доволни от този отговор и настояват легатите да решат този въпрос съвместно с Източната църква. Тогава представителите на източните патриарси питат българите:„На кого принадлежеше страната ви, когато я превзехте, и какви бяха тогава нейните свещеници - гръцки или латински?\"Българите отвръщат:„Превзехме я с оръжие от гърците и в нея намерихме гръцки свещеници.\"След този отговор представителите на източните патриарси стигат до извода:„Страната (България) принадлежи на Константинополската църква.\"Започват спорове, но представителите на източните патриарси остават непреклонни.Така, независимо от протестите на римските легати, на заседание на 4 март 870 г. Съборът взема решение да удовлетвори, макар и частично, молбата на българския княз. Частично, тъй като, както свидетелстват самите българи, първоначално Българската църква е автономна архиепископия под върховната юрисдикция на Константинополската патриаршия, но се ползва с широка вътрешна автономия и бързо се утвърждава и укрепва.Първият патриарх на автономната Българска църква е Св. Йосиф, ръкоположен от Константинополския патриарх Игнатий. Така 4 март 870 г. става фактическиденят, в който се ражда Българската православна църкваБългария е разделена на няколко епархии, които постепенно, с разширяването на границите на държавата, също се разрастват в количествено отношение.Св. княз Борис-Михаил прави всичко възможно Църквата да се разраства и укрепва. Голяма помощ в това мисионерско-просветителско дело му оказват учениците на Светите славянски първоучители Кирил и Методий - Св. Климент, Наум, Горазд и др. Пристигайки в България, те са посрещнати радушно и под покровителството на княза успяват да развият широка дейност. Започва славен период в историята на славянската писменост, който продължава с не по-малък успех и по времето на Симеон (893‒927 г.), син на Борис.През X в. Българската православна църква вече играе важна роля не само за духовното израстване на своите членове, но и за извисяването на могъществото на самата държава. Църквата помага за консолидиране на държавните управници и вдига авторитета им, стреми се да обедини българите като народ. Благодарение на това единство през 917 г. княз Симеон успява да нанесе съкрушителен удар върху византийските войски и значително да разшири пределите на своите владения, като след това се обявява за „цар на българи и ромеи\". Това е важна предпоставкаБългарската православна църква да бъде провъзгласена за автокефална и да бъде издигната в ранг на патриаршияКоето и се случва през 919 г., на Преславския църковно-народен събор (4).В началото Константинопол не признава това решение и едва на 28 октомври 927 г. българският цар Петър (5)  (927‒969 г.) сключва с Византия мирен договор, според който Петър е признат за цар, а главата на църквата - архиепископ Дамян Доростолски - за патриарх. Така 28 септември 927 г. се смята за началото на българското патриаршество.Впрочем и в последващите години Константинопол не е склонен да признае титлата „патриарх\" на приемниците на Дамян, особено след като Източна България по времето на синовете на цар Петър (Борис II и Роман [6]) е покорена от византийския император Йоан Цимисхи (971 г.).Българската патриаршия обаче продължава да съществува и след неблагоприятните за България политически обстоятелства, като променя единствено местонахождението на патриаршеската катедра: при Петър тя е в Доростол (днешна Силистра); след покоряването на предбалканска България от Цимисхи се мести в Триадица (днешна София), след това ‒ в Преспа, а накрая - в Охрид, столицата на Западното българско царство, начело на което стои цар Самуил (976‒1014 г.) (7).След като завладява България, през 1018‒1019 г. византийският император Василий II Българоубиец (8) понижава Българската църква в архиепископия. Охридските архиепископи, а скоро и епископите, назначавани с указ на императора, са гърци и затова малцина от тях се отнасят с грижа към българското паство.В тясна връзка с византийското завоевание е и възникването и разпространението на ереста на богомилите в България - своеобразен протест срещу угнетяването. Ересите са осъдени от църковните събори в Търново, столицата на Второто българско царство (1186‒1396), възникнало след освобождението от византийската власт и просъществувало до началото на османското робство. Съборите са проведени през 1350 и 1360 г.Макар за първата Българска патриаршия да настъпва залез, Охридската архиепископия, която е законен наследник на патриаршията, се стреми да продължи църковната ѝ мисия. Нейните ръководители не спират да извършват богослужения на славянски език, съдействат за съхраняването и развитието на славянската писменост, с всички сили подкрепят и възпитават патриотичен дух сред поклонниците. Истинските чада на архиепископията я смятат за средище на духовен живот за покорения български народ и правомерен носител на славата на Българската патриаршия - както във времената на византийския гнет, така и след като турците завладяват целия Балкански полуостров, чак до 16 януари 1767 г., когато българската архиепископия е закрита по настояване на цариградския патриарх Самуил Ханджери, заради водената от Константинополската патриаршия политика на централизация. Диоцезът ѝ е присъединен към този на Цариградската патриаршия. Именно в пределите на Охридската архиепископия през XVIII в. се зараждат първите искри на българското възраждане, а през XIX в. паметта за нея вдъхновява българите да се вдигнат на въстание за независимостта на своята Църква.Да се върнем в XI‒XII и да напомним, че почти два века българският народ е под гръцка власт. През 1185‒1186 г. братята Петър и Асен вдигат въстание срещу византийското владичество и освобождават Дунавска България. В пределите на възстановеното Второ българско царство е организирана независима църква начело с архиепископ със седалище в столицата Търново. (9)Първият Търновски архиепископ Василий не е признат от Константинополския патриарх. Но скоро Търновската патриаршия толкова засилва позициите си, че възниква въпросът не само за признаването ѝ като самостоятелна църква, но и за издигането на нейния глава в ранг на патриарх. Това се случва през 1235 г., след като българският цар Иван Асен II сключва военен съюз с никейския император Йоан Дука срещу константинополската Латинска империя. Едно от условията на договора е Търновският архиепископ да бъде признат за патриарх. По силата на този договор през същата година е свикан църковен събор в град Лапсеки (на източния бряг на Мраморно море). На събора, под председателството на Константинополския патриарх Свети Герман Втори, е възстановено патриаршеското достойнство на българската Църква (отнето от Василий Втори Българоубиец).Съборът в Лапсеки през 1235 г. определя като „вечно и неотменимо\" петото място на Българската църква в православния диптихРешението е прието единодушно и подписано от всички - от Вселенския патриарх, от Александрийския патриарх Николай, от Антиохийския Симеон и от Йерусалимския Атанасий. На събора, в присъствието на множество архиереи, архимандрити и монаси - български и гръцки, на Търновския архиепископ Йоан е присвоена титлата Патриарх.Втората българска патриаршия просъществува 158 г. - от деня на признаването ѝ в Лапсеки до покоряването на България от турците (1235‒1393 г. [10]). За тези години, независимо от феодалната разпокъсаност на страната, тя достига пълен разцвет на духовните сили и оставя в църковната история имената на своите славни ръководители. Например, Търновския патриарх Св. Йоаким I, Патриарх Игнатий, Патриарх Евтимий, Св. Киприян, Григорий Цамблак и др. С всичките си сили те се борят за благото на родната църква и на своя народ и за възхода на православието в цял свят.След кончината на Св. Патриарх Евтимий (11) в 1402 г. Константинопол назначава византийски митрополит в завладяната от турците столица Търново. Така „била унищожена българската НАЦИОНАЛНА църква... държавата попаднала под властта на турци, а църквата ‒ на гърци\" (Константин Иречек, „История на българите\", стр. 399).Започва масово унищожаване на литература на църковно-славянски език. Източници разказват, че даже в Атон веднъж предали на огъня толкова книжнина, че изпекли манастирския хляб. Защото, казвали гърците, „Славянската книга или съдържа това, което го има и в гръцките, или е писана от някой българин или сърбин, следователно нищо не струва\". Ще минат няколко века и Фенер (12) ще наложи нова, „българска ерес\", наречена „етнофилетизъм\", ще обяви българите за схизматици. (13)Българската църква прекратява съществуването си през 1416 г. Борбата за възстановяването на поместната автокефална Българска православна църква, на нейното патриаршеското достойнство, ще приключи чак през 1953 г.Фенеро-турското господство подлага на тежки изпитания религиозния, културния и икономическия живот на балканските народи, особено на славяните, в това число на българите. Започват систематични опити от страна на гръцкото висше духовенство да елинизира Българската църква.„Векове наред стене измъченият народ под двойния - политически и духовен, чуждестранен гнет, но независимо от всички паднали върху народа невзгоди и страдания, пламъкът на неговата вяра и патриотизъм не угасва. Той се поддържа от свещената памет за славното историческо минало на Родината и се подхранва от твърдата убеденост, че ще настане време, когато братският руски народ ще помогне за освобождението на  българската земя\", пише митрополит Старозагорски Панкратий.Духовното и политическото робство не сломяват сърцата на българите. В най-тежкия момент от живота се появява преподобният йеромонах Паисий Хилендарски (1722‒1773), основоположник на Българското възраждане. На 23 години той заминава за Атон, където в манастирските библиотеки започва да изучава материали за историята на своя народ. Подобни материали той събира и по време на пътуванията си из страната като манастирски проповедник. През 1762 г. преподобният Паисий пише „История славяноболгарская\", в която привежда факти за миналата слава на българския народ като повод за гордост и подражание. Тази книга и до ден днешен се смята за основа на духовната и културната идентичност на съвременния българин.Скоро българите се вдигат на решителна борба за своята църковна и национална независимост. Тази борба, продължила няколко десетилетия, обхваща цяла поробена България и сплотява народните съпротивителни сили. Започват да се откриват училища, да се печатат книги. Църковно-националните деятели настойчиво доказват правото на българите да възстановят автокефалията на своята Църква, дори патриаршеския ѝ ранг, като твърдят, че тя е получила това право още през X в. и че близо осем века независимата Българска църква е просъществувала в Охрид; че Търновската епархия продължава да сияе в душите на вярващите българи с благодатна светлина и да грее сърцата им.Църковно-националната борба възприема остра форма. През 1820 г. в град Враца злоупотребите на епископа грък Методий карат врачани да се вдигнат срещу него и отказват да му плащат „владичина\". Начело на това движение застава Димитраки Хаджитошев, който иска Методий да бъде сменен с българин. Борбата затихва, едва след като Хаджитошев е заловен и изведен от Враца. Това са първите постъпки срещу гръцкото духовенство в България и бележат началото на исканията гръцките архиеери да бъдат заменени с български.През 1825 г. в Скопската епархия възниква нов конфликт. Там недоволното население е водено от местния първенец Хаджи Трайко Рекали. Българите поставят искане за владика в Скопие да се назначи протосингелът Димитър, който е част от коренното българско население. Конфликтът затихва чак през 1832 г., когато новият владика Гавриил, макар и грък, обещава да се съобразява с волята и желанието на местното население. Подобни събития се разиграват в Търновската и в Самоковската епархия. През 1827 г. Иларион Критски влиза в конфликт с търновските чорбаджии, а през 1829 г. срещу самоковския владика Игнатий се надигат самоковските първенци.В края на 20-те и през 30-те години на XIX в., когато се образува самостоятелното гръцко кралство, елинизаторските тенденции на гръцкото духовенство в България се засилват сериозно. Но в същото време, заради успешната за Русия Руско-турска война (1828‒1829 г.), се засилва и българското национално самосъзнание, както и църковното движение. Благодарение на връзките с Русия от 1838 г. в нейните духовни академии започват да се обучават български монаси, които в много по-голяма степен отговарят на изискванията на епископското служение, в сравнение с по-слабо образованите гръцки кандидати.Важен момент в историята на църковно-националното освобождение на българите са събитията от 1840 година в Търновската епархия. Тъй като местното население не приема местния митрополит ‒ гръка Панарет, българите се обръщат към Констинопол с молба той да бъде махнат от Търново. Турското правителство подкрепя тази молба. Така представители на търновското паство предлагат на негово място да бъде издигнат един от поборниците на българското възраждане - архимандрита от Хилендарския манастир Неофит Бозвели. Макар турците да нямат нищо против тази кандидатура, патриаршията успява да издейства на мястото да бъде назначен грък, който също се казва Неофит. Архимандрит Бозвели е понижен в ранг протосингел, а скоро чрез интриги от страна на митрополита е изпратен за три години в Атон. Там той пише остър памфлет срещу гръцкото духовенство, в който оплаква жалкото положение на своите братя българи и пита кой е виновен за това. Според него виновни са гърците, които се смятат за „избран народ\".В началото на втората половина на XIX в. българите вече имат формулирани искания към гърците: да се възстанови поне църковната им автономия, не автокефалията. Но гърците в началото не приемат дори тези искания. През 1858 г. на свикания от Константинополския патриарх събор българските представители издигат своите искания:1) архиереите да се избират от епархиите, по места;2) архиереите да знаят езика на населението, където ще служат;3) да получават, с оглед избягване на финансови злоупотреби, определена заплата.Но когато и тези искания са отхвърлени от гръцкото духовенство, епископите с български произход решават сами да провъзгласят църквата си за независима. На 3 април 1860 г., на Великден, в амвона на българския храм в Константинопол епископ Иларион отслужва църковна служба на български език. Такана Великден през 1860 г. Българската църква се отделя от Константинополския патриархТози акт вдъхновява българите, новината за случилото се бързо се разпространява из цяла България. Патриарх Кирил (1855‒1860 г.) (14)  подава оставка.Приемникът му - Йоаким II (1860‒1863; 1873‒1878 [15]), виждайки че движението се разраства, незабавно през 1861 г. свиква в Константинопол Поместен събор, на който е решено епископ Иларион Макариополски и митрополитите Авксентий Велешки и Паисий Пловдивски да бъдат свалени и изпратени на заточение. Това обаче предизвиква още по-силна и масова борба на българите срещу елинското своеволие. Виждайки това, Патриарх Йоаким решава да направи някои отстъпки пред българите и в разпространено след Събора послание той тържествено обещава да изпрати в епархиите, населени с българи, архиереи с българска националност или такива, които задължително знаят български език. Разрешено е в тези храмове да се извършват богослужения на български. Но тези отстъпки закъсняват. Българските църковни деятели вече са издигнали нови искания пред турските управници, а именно: да се разреши на българите да участват в избирането на патриарх на равни нога с гърците; в Константинополския синод да бъдат включени шестима архиереи с българска националност; на българите да бъде дадено правото сами да избират архиереите за родните епархии. В отговор правителството назначава смесена българо-гръцка комисия, която да разгледа исканията на българите. Членовете ѝ обаче не стигат до споразумение, което предизвиква още по-голямо недоволство.Един от приемниците на Патриарх Йоаким (след него е Софроний III, 1863‒1866), Патриарх Григорий VI (1867‒1871), е готов на по-големи отстъпки - да даде на българите известна самостоятелност. В предоставения на турското правителство проект Григорий се съгласява да отдели няколко български епархии в отделен окръг, който да се управлява от събор на български епископи под председателството на екзарх, подчинен на константинополския престол. Новите предложения на патриарх Григорий, както и предишните на Йоаким, не удовлетворяват българите: те продължават да смятат, че зависимостта от патриаршията е прекалено силна, а отстъпената им църковна област - прекалено малка и не обхваща цялото българско население.Накрая турското правителство, виждайки твърдата целеустременост на българите и нарастващото вълнение в рамките на империята, обнародва на 28 февруари 1870 г. султански ферман за учредяване на независима Българска екзархия за българските епархии, както и за епархиите с преобладаващо християнски жители (2/3), които желаят да влязат в неговата юрисдикция. Предлага се при богослуженията в екзархията да се споменава Константинополският патриарх. Фактически султанският ферман възстановява независимостта на Българската църква, от която тя напълно неканонично е лишена в края на XIV в. и през втората половина на XVIII век. В същото време с този акт Турската империя признава и съществуването на отделна българска народност на Балканския полуостров.Сега пред българските църковни деятели стои задачата да приемат Устав на екзархията и да изберат екзарх. За основен кандидат се спряга Панарет. Патриархът (Григорий VI) не иска и да чуе за съглашението, независимо от многобройните опити на българите. Той казва, че не признава нито българския народ, нито неговите представители. Независимо от недружелюбното отношение на гърците, православните българи свикват през февруари 1871 г.Първия български църковно-народен съборВ него участват изтъкнати участници на национално-освободителното движение (епископите Макариополски ‒ Иларион, Пловдивските ‒ Панарет и Паисий, Видинския ‒ Антим, Ловчанския ‒ Иларион, и други духовни светски лица), които изработват Устава на Българската екзархия. Основните положения от този устав са включени и в действащия от 1953 г. устав на Българската православна църква.Константинополският патриарх Григорий VI в началото се опитва да се обърне със специално послание към всички православни църкви, като разчита на тяхната подкрепа. Но като вижда, че българите не отстъпват от своите законни искания, в знак на протест той се оттегля.Приемникът му Антим VI (1871‒1873) е по-гъвкав в позицията си: той повежда мирни преговори с българските представители и им обещава в бъдеще да признае самостоятелността на Българската църква, при условие че тя се откаже от реализацията на султанския ферман. Това отношение предизвиква надежда у българите. Но действителността показва, че Антим иска единствено да печели време. Българските делегати най-накрая губят търпение и решават, че въпросът за самостоятелността на църквата им вече е решен с фермана на султана и през януари 1872 г. молят епископите Иларион Макариополски, Иларион Ловчански и Панарет Пловдивски да извършат богослужение в българския храм в Константинопол без никакви отношения с патриаршията.Разгневен от този ход, патриархът издейства от турското правителство да прогонят архиереите от столицата и прекратява всякакви преговори с българите. Нещо повече, на заседание на Синода Иларион Ловчански и Панарет Пловдивски са обявени за низвергнати, а Иларион Макариополски е отлъчен от църквата. Българският храм е закрит. Но българите, живеещи в Константинопол, единодушно се обръщат с молба към великия везир тримата епископи да бъдат върнати и султанският ферман да бъде реализиран. Великият везир удовлетворява молбата им - издава заповед ферманът да бъде въведен в действие. Архиереите са върнати в столицата и е дадено разрешение да се избере екзарх.За първи екзарх на 11 февруари 1872 г. е избран Ловчанският епископ Иларион, но пет дни по-късно, поради своята немощ, той се оттегля от поста. На негово място е избран видинският митрополит Антим (1816‒1888), възпитаник на Московската духовна академия. Той е положен в сан йеромонах от московския митрополит Филарет.Новият екзарх незабавно се отправя към Константинопол, за да се срещне с църковни деятели и представители на светската власт.Опитите му да влезе в преговори с Патриарха се провалят - той отказва да го приеме. Нещо повече, той издава окръжно писмо срещу екзарха, което предизвиква раздразнение дори сред най-умерените българи. В него той дава на Антим 30-дневен срок да се подчини на Патриарха, в противен случай ще бъде лишен от своя сан. Екзархът не се поддава на заплахите на Патриарха. Той обявява всички църковни наказания, наложени от Константинопол срещу епископите, за несправедливи, а след това и за недействителни. На 11 май 1872 г. извършва в българския храм божествена литургия, в която е тържествено прочетен акт за провъзгласяването на българската църква за автокефална. В отговор на тези действия синодът в Константинопол прибягва до крайни мерки: лишава Антим от свещеническите му права, отлъчва двамата митрополити Иларион Ловчански и Панарет Пловдивски и осъжда Иларион Макариополски на вечна анатема. На 16 септември 1872 г. Поместният събор, който осъжда „филетизма\", т.е. племенното деление в православието, провъзгласява за враждебни Съборната и Апостолската църква като поддръжници на филетизма иобявява Българската църква за схизматичнаРуската църква не отива на събора и запазва дипломатическо мълчание.„Причина за „българо-гръцката разпра е гнетът на гръцкото духовенство\", което „гледа на православието не като общо, а като гръцко\", казва император Александър ІІ.Антиохийските епископи заявяват, че подписът на техния патриарх е негово еднолично решение и не приемат схизмата. Кирил ІІ Йерусалимски напуска Събора, неговите архиереи го обявяват за схизматик и русофил, затварят го в затвора в Яфа, не му позволяват да се поклони на Гроба Господен и с турски кораб го отпращат в изгнание. Православните араби защитават Йерусалимския патриарх и отричат схизмата, гърците ненавиждат патриарха и защитават схизмата. След 3 години архиереите ще се разкайват и ще молят Кирил ІІ за прошка.Започват погроми на Цариградската патриаршия над Българската екзархия. Този път те се извършват със съдействие на турските власти.Погроми се извършват в Костур, Драма, Сяр, Кукуш, Воден, Солун, Скопие, Охрид, Битоля, Велес, Струмица, Струга, Преспа, Куманово, Ресен, Крушово, Лерин, Езерец, Бел камен, Сребрено, Лозенград, Дойран, Одрин, Кавала, Дедеагач, Дебър, Пловдив, Варна, Созопол, Бургас, Анхиало, Сливен, Дермен дере, Кюстендил, Неврокоп, Мелник, Спатово, Мусомище, Кърджали, Ираклий, Узун Кюпрю, Кочан, Димотика, Демирхисар, Негован, Ново село и др.Пребиват и убиват български учители и свещеници; превземат, палят, плячкосват, рушат български училища, църкви и манастири; свалят кръстовете и „увенчават\" черковните куполи с полумесеци; горят български богослужебни книги, църковни и училищни библиотеки; прострелват българските икони; затварят български училища; обявяват Василий Българоубиец за светец, а Св. Св. Кирил и Методий за еретици, схизматици; забраняват на българите венчавки, кръщенета и да погребват мъртвите си в гробищата; храмове остават неосветени, деца некръстени, младоженци невенчани, покойници неопяти.Например, населението на Горно Броди (днес Ано Вронду, над Серес) наброявало към 8 000 души. Българи, екзархисти, вдигнали голяма черква, първото българско училище и детска градина. Гръкоманите опустошили селото, разорили училището и черквата, живите българи прогонили, а мъртвите изринали от гробището и на това място направили игрище.Втори пример. Митрополитът на Костур Германос Каравангелис  взривява цяла сватба в Зелениче посред венчавката, в храма. Организира клането в Загоричане - 300 андарти (16)  връхлитат, опожаряват селото, избиват 92 българи: от дядо Ноле Дуков на 100 години до 4-годишната Мария, дъщеричка на Кузо Самарджията. Един от убийците, Павлос Гипарис, възпява варварството в поема:„Кръвта на българите течеше като от чешма... българоборците убиваха всички, които се мяркаха пред тях, стига само да бяха българи... Главатарите на гърците се превърнаха в турски паши. Загоричане беше постлано с трупове...Ще помнят българите цял век!...\"След Априлското въстание на българите срещу турците през 1876 г. Екзарх Антим изпраща до представителите на западните държави знаменития си меморандум за зверските жестокости на турците над победените българи. Той решително отказва да се подпише под предложената му от великия везир декларация от името на българския народ, в която пише, че народът е доволен от положението си и изобщо няма нужда от намесата на други държави - най-вече на Русия, която тогава се готви за война с Турция. Заради този отказ екзархът е лишен от поста си и е изпратен на заточение в Мала Азия. След края на Руско-турската война (1877‒1878 г.), с ходатайството на руското правителство, Антим е освободен и застава начело на Видинската епархия. През 1879 г. е избран за председател на Търновското учредително събрание, което приема конституцията на страната.Приемникът на Антим - Екзарх Йосиф (1877‒1915), също преживява много неприятности, причинени от константинополските власти в годините на Руско-турската война. След Освобождението на българите през 1878 г. в границите на свободната държава Българската църква се управлява от Синод начело с наместник-председател. Екзархът остава в Константинопол, тъй като много българи продължават да живеят на територията на Турската империя. Берлинският договор разделя България на Княжество България и автономната турска провинция  Източна Румелия, която през 1885 г. се присъединява към княжеството. Турското правителство обаче не разрешава единно църковно управление за всички българи. Затова Екзарх Йосиф насочва дейността си към епархията, останала в Турската империя (Тракия и Македония). И изпълнява задачата си блестящо, като открива няколко училища, духовна семинария и българска болница.След края на Балканската война (Македония и Тракия минават под властта на България, Гърция и Сърбия) вече няма причина Йосиф да остава в Константинопол и през 1913 г. той оставя там свой наместник, идва в София и след две години умира (20 юни 2015 г.). След него, в продължение на 30 г., самостоятелното развитие на църковния живот и изборът на нова глава на Българската църква се сблъскват с всевъзможни препятствия. Делата на църквата се водят от Свещен синод, председателстван от наместник-председател, който се избира сред митрополитите за мандат от четири години. Въпреки това Българската църква продължава да изпълнява свещения си дълг: учи своето паство на православната вяра и живот, развива благотворителна дейност, занимава се с духовно просвещение.Свидетелство за жизнеността на Българската православна църква през тези години е свиканият през 1921-1922 г. пореден църковно-народен събор, който събира представители на целия православен български народ. Съборът урежда положението на духовенството и решава различни въпроси, свързани с вътрешното устройство на Църквата, в частност, изработва Устав, който заедно с Устава от Събора от 1871 г. ляга в основите на действащия и в момента устав на БПЦ. Уставът кодифицира българските църковни канони. Но едва 15 години по-късно, в резултат на последващи съкращения и изменения, статутът на Българската православна църква е урегулиран чрез държавен закон.След като Съветската армия освобождава България от фашизма на 9 септември 1944 г., с разрешение на новото правителството на Отечествения фронт  на 21 януари 1945 г. Софийският митрополит Стефан е избран за Български екзарх. С ходатайството на Руската православна църква пред Константинополския патриарх Вениамин на 22 февруари 1945 г. схизмата срещу българската църква е прекратена. През 1953 г. отново възникват недоразумения в отношенията с Константинополската църква, след като на 10 май новият Църковно-народен събор избира за Български патриарх Кирил. С товапрез 1953 г. се възстановява древното патриаршеско достойнство на БългарияТази „дързост\" не се харесва на Константинопол. Чак през 1961 г., след поредното настойчиво ходатайство на Руската православна църква, Константинопол признава достойнството на Българския патриарх.Като цяло през един изключително дълъг период от историята си българското население е управлявано от гръцки епископи, полагащи всякакви усилия (особено в градовете) да изкоренят славянското богослужение и максимално да елинизират Българската църква. Ако българин е искал да изгради някаква кариера, той имал два избора: или да приеме исляма, или да се елинизира. Естествено, в дългосрочен план подобна перспективи довежда до обратния резултат. Българите с всичка сила са се борили за своята църковна автономия, въпреки страстната съпротива на гърците.Три факта от най-новата история на взаимоотношенията между Българската православна църква и Цариградската патриаршияФакт първи. През 1998 г. БПЦ (17)  свиква Всеправославен надюрисдикционен събор срещу българските разколници. Вселенският патриарх Вартоломей (18)  също присъства. Още в началото на заседанието той се обръща към българския патриарх Максим (19)  с думите:„Ваше Светейшество, ако съм на Ваше място, бих си дал оставката!\"„Хубаво е, че не сте на моето място, защото аз няма да си дам оставката. Ние Ви помолихме и поканихме да дойдете да помогнете на Българската църква и на Българския патриарх, а не да ни уволнявате!\", отговорил Българският патриарх Максим.Факт втори. През 2014 г. по инициатива на Вселенския патриарх Вартоломей започва подготовка за провеждане на „Всеправославен събор\". На предсъборното съвещание в периода 30 септември - 3 октомври 2014 г. е приет основният проект за документ „Отношението на Православната църква с останалия християнски свят\".На 12 февруари 2015 г. с решение на Св. Синод в пълен състав БПЦ изпраща до Секретариата по подготовката на събора своите забележки и позиции относно този документ.На 11 март 2016 г. в писмо до Св. Синод Ловчанският митрополит Гавриил отхвърля основни формулировки в цитирания документ. На 21 април писмото става позиция на Св. Синод. На 1 юни БПЦ отказва да отиде в Крит. На 6 юни отказва Антиохийската църква. На 10 юни отказва Грузинската. На 13 юни отказва и Руската църква.След като Св. Синод огласява своята позиция, в българското публично пространство се появяват крайно отрицателни оценки за поведението на БПЦ. Някои от заглавията и изявленията звучат така:  „Позицията на БПЦ не е християнска!\"; „Това е престъпление срещу Господ!\"; „Грандиозно престъпление срещу универсалното Православие!\"; „БПЦ е ерес! Анатема!\"; „Един е Господ и Путин е неговият пророк!\"; „Православието е политическа патерица на московския сатрап!\"; „Кремълски слуги!\"; „Вече няма БПЦ. Има диверсионна група за вредителство, получаваща указания от вражеска държава!\"; „БПЦ служи на Антихриста!\"; „БПЦ е част от опитите за православен джихад и похода на Путин срещу цивилизования свят!\"; „Московските стратези ерозират европейските ценности чрез поместните църкви\"; „Грандиозен провал!\"; „Радикална некоректност!\"; „Отстъпление от съборността!\"; „БПЦ саботира Всеправославния събор!\"; „Св. Синод е пагубен за БПЦ!\"; „Решението на Синода е вдъхновено от руската църква и обслужва интересите на Руската патриаршия\"; „Позицията на БПЦ е формирана в Москва!\";  „БПЦ ‒ терминатор на православното единство!\"; „Архиереите са несъстоятелни!\"; „Синодът направи църквата за посмешище!\"; „Задунайски синод!\"; „БПЦ е Кремълски бастион!\"; „Вместо кръст архиереите носят петолъчка като символ на „вярата им\"!\"; „БПЦ не е православна, а путинославна; не е автокефална, а рускокефална\"; „Най-добре да ни сложат една схизма, та да се отървем от руското зло!\".От 16 до 27 юни 2016 г. в Православната академия на остров Крит, Република Гърция, се провежда заплануваният за Велик и Свят събор на Православната църква, но без участието на четири Поместни автокефални църкви. На Събора присъстват представители на средствата за масова информация и гости от инославни религиозни общности (римокатолическа, англиканска и др.).Съборът гласува и приема с известни промени шестте предсъборни документа, както и своя „Енциклик\" (20) и „Послание\". 33-ма от участвалите в Събора епископи не подписват документа „Отношенията на Православната църква с останалия християнски свят\", като някои от неподписалите архиереи (сред тях авторитетни православни богослови) излизат с публични обяснения за своята позиция.Факт трети. През 2015 г. Вселенския патриарх Вартоломей I посещава с официална визита България, по време на която той става  доктор хонорис кауза на БАН и получава най-висшето държавно отличие орден „Стара планина\" - първа степен. По време на церемонията при президента Вартоломей формулира искане България да върне гръцки ценности, „заграбени по време на войните\" от Северна Гърция, които „принадлежали на съседната ни държава\".„Особено молим за светините от нашите свети патриаршески и ставропадиални обители - Св. Богородица Икосифиниса (21)  и други, които за съжаление са били ограбени и не са в богослужебна употреба у естествените си правоимащи места, което безспорно е грях пред Бога и хората\", посочва Вселенският патриарх.След това Вартоломей държи 45-минутна реч в храм „Св. Александър Невски\", в която проявява пренебрежително отношение към Патриарх Неофит, обръщайки се към него като към епископ, с назидателен тон нарича Българската православна църква поместна (а не автокефална, каквато е в действителност). В речта си Вартоломей напомня и за схизмата от 1872 г. като намеква, че „етнофилетизмът\" не е останал в историята и още съществува в България.След проявените претенции на Вартоломей българският премиер отказва да се срещне с него.Тези кратки бележки върху историята на взаимоотношенията между Българската православна църква и Гръцката православна църква нямат за цел да разделят и противопоставят. Историята е такава, каквато е. Съвременният грък и съвременният българин не могат да носят отговорност за поведението на своите предци. Тази история обаче за днешния български християнин трябва да бъде силно предупреждение. Това предупреждение е втъкано в душата на нашата история. А тя е вековна борба за достойнство, за самостоятелност.  Тази история е отрицание на конюнктурността. Тази история показва и изисква постоянно мъжество. А може би и ненатрапчива благодарност към всичко, което ѝ е помагало да оцелее и да се изправя на крака след тежки години на обезправяване. Благодарност към поколенията пред нас, която не противоречи на принципността, а я допълва. ", "date": "2019.01.09", "title": "Българската православна църква и Цариградската патриаршия – историята на една битка за оцеляване"}
{"url": "http://www.cross.bg/svilenski-makron-paketa-1593402.html", "text": "/КРОСС/ „Ако досега ни представяха проекта „Макрон\" в полза на правата на превозвачите, в крайна сметка се разбра, че този проект ще открадне бизнеса на тези хора и ще ги лиши от него. Този бизнес ще отиде в други държави и нашите превозвачи ще станат чужди работници\", това каза зам.- председателят на ПГ на „БСП за България\" Георги Свиленски в предаването „Референдум\" по БНТ.  По думите му пакетът „Макрон\" не е бил приоритет на правителството и сме закъснели прекалено много с позициите ни, тъй като този проект се обсъжда от две години. „Темата е национална, няма ляво и дясно, на което да се разделим по темата. Не искам да партизирам въпроса, но това е политика. Ние всички сме на едно мнение. Проблемът е, че няма кой да защити на висок глас в Европейския съюз българския интерес\", каза още Свиленски. Той поясни, че щетите за България при приемането на пакета „Макрон\" ще бъдат огромни. По думите му  засегнати ще бъдат 120 хиляди шофьори и семействата им.„Управляващите трябва да вземат отношение по пакета „Мобилност 2\" още сега\", коментира Свиленски. „Молбата ни е към всички - нека всички заедно да защитим правата на транспортния бизнес, кой - с каквото може, за да защитим и Европейския съюз\", заключи народният представител.  ", "date": "2019.01.09", "title": "Георги Свиленски за пакета „Макрон“: Няма кой да защити българския интерес на висок глас в ЕС "}
{"url": "http://www.cross.bg/duzhd-raiioni-vecherta-1593397.html", "text": "/КРОСС/Жълт код за сняг е обявен в западната част от страната. Атмосферното налягане е по-ниско от средното за месеца. С приближаването на средиземноморски циклон ще продължи да се понижава. През нощта започналото от запад заоблачаване ще продължи и ще обхване цялата страна. Преди обяд в Западна България ще завали слаб сняг, а до вечерта валежи ще има и в Източна България. В западните и в планинските райони след обяд снеговалежът ще се усилва. Вятърът ще придобие южна компонента: в западните райони ще е слаб, в централните, източните и северно от планините - умерен до силен, и с него температурите бързо ще се повишат, по-съществено вечерта и през нощта срещу четвъртък. В южните и източните части на страната валежите ще са и от дъжд, и от сняг. В районите, в които има снежна покривка и валежът е от дъжд, ще има условия за заледявания. В крайните югоизточни райони ще има значителни количества дъжд. Минималните температури ще са предимно между минус 9 и минус 4 градуса, а преобладаващите максимални - между 0 и 5 градуса.Над Черноморието ще бъде предимно облачно. През деня ще е почти без валежи, но вечерта първо в южните райони ще започнат валежи от дъжд. Ще духа до силен вятър с южна компонента, който ще повиши температурите и максималните ще са 3-6 градуса. Температурата на морската вода е 5-6 градуса. Вълнението на морето ще бъде 2-3 бала, но вечерта ще се усилва.", "date": "2019.01.09", "title": "Жълт код в 11 области заради опасното време и снега "}
{"url": "http://www.cross.bg/komentira-kmetstvoto-sgradata-1593410.html", "text": "/КРОСС/ Пожар изпепели сградата на кметството в село Скребатно. За щастие няма пострадали или загинали хора. В сутрешния блок на БТВ „Тази сутрин\" по телефона се включи кметът на селото Даниела Пидева, която разказа за случая. Тя коментира, че към 2 часа през нощта са й се обадили за пожара и когато е дошла на място, всичко вече е горяло. В сградата се помещават още читалището, търговски обекти, пенсионерски клуб. За съжаление почти нищо не е останало от нея, коментира Даниела Пидева. Пожарът гори и в момента, а пожарникарите направиха всичко по силите си, добави тя. Те дойдоха към 3 без 20 от Гоце Делчев. Селото ни е планинско и е трудно да се стигне до него, но пътят е бил опесъчен, коментира още кметът на Скребатно. Пожарникарите направиха всичко възможно, но сградата е стара. Надявам се металната каса, където са почти всички важни документи на кметството, да се е запазила. Даниела Пидева добави, че не може да каже отсега какви са причините за пожара и ще изчака пожарникарите да съобщят за това. Тя коментира, че все пак в кметството се отопляват на климатик и там няма печка на дърва или твърдо гориво, от която евентуално да е тръгнал пожара.", "date": "2019.01.09", "title": "Пожар изпепели сградата на кметството в село Скребатно"}
{"url": "http://www.cross.bg/kalibur-raketi-obseg-1593395.html", "text": "/КРОСС/ Русия разработва за нуждите на военноморските си сили нова крилата ракета \"Калибър-М\" с обсег от над 4500 км, предаде днес ТАСС, като цитира източник от военнопромишления комплекс.Според неназования източник създаването на ракетата е на научноизследователски етап и е финансирано от Министерството на отбраната. По думите му разработването на \"Калибър М\" е част от държавната програма за превъоръжаване до 2027 г. и ракетата трябва да бъде предадена на бойния флот до края на действието на тази програма.Новата крилата ракета с корабно базиране ще се различава по далекобойност и габарити от предишната версия на \"Калибър\", която е на въоръжение. Тя ще бъде \"значително по-голяма, а теглото на бойната й част ще се доближава до един тон\", каза източникът.Ракетите \"Калибър\" са създадени в края на 80-те години на миналия век, като те са по-маневрени, бързи и евтини от американските крилати ракети \"Томахоук\". Едно от предимствата на \"Калибър\" са голямото разнообразие на подвидове - всеки с различен обсег. \"Томахоук\" обаче дебютират почти 10 години преди \"Калибър\".Тя ще бъде разполагана на фрегати и други надводни кораби, както и на атомни подводници. \"Калибър М\" е предназначена за унищожаването на сухоземни мишени и може да носи както конвенционален, така и ядрен боен заряд, допълни източникът.Според някои данни настоящите ракети \"Калибър\" са с обхват до около 2000 км и могат да носят до 500 кг боен заряд. Такива ракети бяха използвани от руските ВМС за обстрел по цели в Сирия, припомни ТАСС.ДПА отбеляза, че Договорът за ликвидиране на ракетите със среден и малък обсег, подписан между САЩ и СССР през 1987 г., не забранява притежаването на такива ракети с морско базиране. ", "date": "2019.01.09", "title": " Русия разработва нова далекобойна ракета "}
{"url": "http://www.cross.bg/chasa-obshtina-provede-1593393.html", "text": "/КРОСС/ София.От 10.00 часа ще се проведе заседание на Министерския съвет.***София.От 10.00 часа в БТА Експертният клуб за икономика и политика (ЕКИП) ще представи анализ, посветен на лекарствената политика в България.***ВидинОт 11.00 часа кметът на Община Видин Огнян Ценков ще посети АГО в МБАЛ „Света Петка\" - Видин, за да направи лично дарение на първото родено бебе в Общината за 2019 година.***Враца.От 10.00 часа в Заседателна зала на Община Враца ще се извърши отваряне на оферти в  открита процедура за възлагане на обществена поръчка с предмет: „Доставка на нетна активна електрическа енергия от изпълнител - координатор на стандартна балансираща група, за нисконапрежение, с пълно администриране на информационния поток с ЕСО и поемане на разходите за небаланси за обекти на Община Враца по две обособени позиции\".***Сливен.В сградата на Община Сливен ще се проведе среща, на която ще бъдат обсъдени конкретни предложения от граждани, свързани с реконструкцията на бул. Хаджи Димитър\". ", "date": "2019.01.09", "title": "Предстоящи събития в страната на 9 януари"}
{"url": "http://www.cross.bg/tema-zhivo-voiivodinovo-1593390.html", "text": "/КРОСС/Тема: Какво ще се случи с незаконните постройки във Войводиново след напрежението в пловдивското село?Тема: Ще се стигне ли до задържане на български кораби в либийски води?Тема: Дни преди официалното откриване на Европейската столица на културата - какви са мерките за сигурност в Пловдив?Тема: Идва ли грипната епидемия? На живо: съветите на лекарите как да се предпазим.Тема: \"Преселението\" - новата книга на проф. Боян Биолчев.Тема:  Подклажда ли политическото говорене етническо напрежение? В студиото Александър Сиди и Александър Методиев. На живо: Защо ромската махала във Войводиново опустя?Тема:  След интервюто със зам.-главния прокурор Иван Гешев: Кои са адвокатите, разследвани за пране на пари?Тема:  Има ли шанс Световното първенство по футбол да се проведе на Балканите? В студиото спортният министър Красен Кралев;Тема:  Кой написа „Локо 2019\" на Хеопсовата пирамида? И откъде идва желанието на българина да се подпише върху туристическите обекти?Тема:  Докога ще се задържи Арктическият студ у нас? На живо: Измерваме минусовите температури в Кнежа .Колко души потърсиха подслон в кризисните центрове?;Тема:  Рекорден брой животни се родиха в столичния зоопарк. На живо: Какви са условията за отглеждането им?Тема:  Напрежение във Войводиново. Изчерпано търпение или провокация?Тема:  Феновете на \"Локо\" стигнаха и в Египет. Кой надраска Хеопсовата пирамида?Тема:  Богоявленско хоро и в басейна на детска градина. Урок за обичаите или криворазбрана традиция?Тема:  Скъпа зима? Ще скочат ли цените на стоките от първа необходимост? В студиото - Пламен Димитров и Васил Велев.Тема:  Лекарства за над 100 хиляди откраднати от клинична аптека. Ще останат ли онкоболни без лечение?Тема:  Протест за възмездие. Ще бъде ли наказан пияният шофьор, убил колоездач на пътя?Тема:  Кметски войни. Паметник на Ботев скара Калофер и Карлово.Тема:  Ненчо Балабанов се връща към музиката. Хилда Казасян и Георги Иванов-Гонзо в новия клип на актьора.Тема:  От Кобленц до видинския \"Нов път\". Сънародници зад граница изпратиха дарения на деца в нужда. ", "date": "2019.01.09", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzi-na-yanyari-1593392.html", "text": "/КРОСС/ Бойко Василев, журналистБойко Пенков, зам. министър на здравеопазването Васко Жеков, писател Венцислав Мартинов, шоумен Ветко Арабаджиев, бизнесмен Нина Добрев, актриса Доц. д-р Райна Николова, юрист, бивш член на СЕМ Проф. д-р Стефан Брезински, езиковед Тодор Скримов, волейболист. Явор Милушев, актьор, бивш депутат  ", "date": "2019.01.09", "title": "Рожденици на 9 януари"}
{"url": "http://www.cross.bg/shofyor-bulgarski-migrantite-1593394.html", "text": "/КРОСС/ Тир с български шофьор изгоря тази нощ на магистрала близо до френския град Кале, съобщи информационният сайт Infomigrants.Тирът се възпламенил, след като шофьорът му се опитал да премине през издигната от петдесетина мигранти преграда. Броят на мигрантите бе потвърден в Туитър от френската полиция.Според френски медии шофьорът на тира от български произход е бил бит от мигрантите, след като е излязъл от шофьорската си кабина. Мигрантите са успели да избягат преди идването на полицията. Раненият шофьор е откаран в болница.Мигрантите често издигат прегради от клони, автомобилни гуми и дъски, за да принудят шофьорите на камиони да намалят скоростта, а те през това време да се покатерят на превозното средство и така да стигнат до Англия. ", "date": "2019.01.09", "title": "Мигранти нападнаха български шофьор във Франция"}
{"url": "http://www.cross.bg/zemyata-asteroid-nasa-1593391.html", "text": "/КРОСС/ Американската космическа агенция работи по решаващата фаза на своя план за отклоняване на двоен астероид.През 2021 г. тя цели да тества напълно новата система за отбрана на Земята като разбие космически кораб със скорост 13 500 км/ч в къс скала. Учените се притесняват, че евентуален сблъсък на планетата с голям астероид може да доведе до ново масово изчезване, като това, в което са измрели динозаврите.Астероидът, който НАСА цели да удари, всъщност не е заплаха за Земята, но с него ще бъде тествана новата система за отбрана. Целта е скалата да бъде отклонена.НАСА е избрала астероида Дидимос. Той е дълъг около 800 метра, а около него обикаля второ космическо тяло с диаметър около 150 метра. За да достигне целта си космическият кораб на мисията DART ще трябва да измине 11 милиона километра от Земята.Може би най-големият проблем, който учените трябва да разрешат е как да определят с точност местоположението на астероида в космоса на толкова голямо разстояние от нашата планета.Идеята е, при наличие на истинска опасност за Земята, да бъдат изстреляни 15 или 20 подобни кораба, които, удряйки се в приближаващия се астероид, постепенно да го отклонят в безопасна посока. ", "date": "2019.01.09", "title": "НАСА ще разбие кораб в астероид, за да спаси Земята"}
{"url": "http://www.cross.bg/zhelyazkov-manfred-veber-1593399.html", "text": "/КРОСС/ Министърът на транспорта, информационните технологии и съобщенията Росен Желязков се срещна с председателя на групата на Европейската народна партия и водещ кандидат за председател на Европейската комисия Манфред Вебер. На срещата присъства и българският евродепутат Андрей Ковачев.Министър Желязков запозна Манфред Вебер с българската позиция по законодателните предложения от пакета за Мобилност 1 и поиска съдействие от групата на ЕНП в Европейския парламент. По време на разговора той още веднъж очерта съществените за България и останалите подкрепящи ни  държави теми - връщането на водача и превозното средство на 4 седмици, както и неприлагане на директивата за командироване спрямо транспортните операции в рамките на двустранните превози в ЕС.Росен Желязков информира председателя на групата на ЕНП в Европейския парламент, че българското правителство и министър-председателят Бойко Борисов категорично подкрепят предстоящия протест на международните превозвачи в четвъртък в Брюксел.  ", "date": "2019.01.09", "title": "Росен Желязков запозна Манфред Вебер с българската позиция по пакета за Мобилност 1"}
{"url": "http://www.cross.bg/tovar-hemys-lenta-1593400.html", "text": "/КРОСС/ Временно е ограничено движението в активната лента по АМ \"Хемус\" в посока Шумен при км 366 поради ПТП и разпилян товар върху пътното платно.Движението се осъществява в изпреварващата лента и се регулира от пътна полиция.  ", "date": "2019.01.09", "title": "Ограничения по магистрала Хемус заради разлят товар"}
{"url": "http://www.cross.bg/dvizhenie-parkirane-slavchev-1593401.html", "text": "/КРОСС/ „Не може в София да се допускат подобни нередности и да има улици като черен селски път. Проблемите по ул.\"Манастирска\" трябва да бъдат решени незабавно.\" Това коментира председателят на ПП МИР и общински съветник в Столичен общински съвет Симеон Славчев по повод на сигнал за нарушения на улицата, на която се намира районното полицейско управление в кв.\"Гео Милев\". Граждани съобщиха за ежедневно безразборно паркиране на автомобили с регистрационни номера от София област в района. Автомобилите паркират пред областното районно върху нерагламентирана площ, точно на опасен завой, с нулева видимост. На мястото (ул.\"Манастирска\") явно липсва маркировка за паркиране. Лошото паркиране затруднява движението и представлява опасност за минаващите по двупосочната ул.\"Манастирска\". Улицата е еднопосочна, но знакът за еднопосочно движение на кръстовището с ул. „Гео Милев\" към ул. „Манастирска\" е неправомерно премахнат,  заради което двупосочното движение незаконно се осъществява. Ул.\"Манастирска\" е без необходимата маркировка за двупосочно движение, без пешеходна пътека и пътни знаци и без тротоар от едната страна, отбелязват гражданите.„Проблемите на това място явно не са от вчера. Въпреки това, решаването им може да започне веднага с разчертаването на паркоместа. Трябва да се проучи как стоят нещата с двупосочното движение и как да бъде регламентирано минаването на автомобили на това място, така че да е безопасно за всички участници в движението. Ще настоявам в бюджета на Столична община за 2019-та да бъдат заложени средства за изграждането и на тротоарите\", беше категоричен Славчев. ", "date": "2019.01.09", "title": " Симеон Славчев: Недопустимо е в София да има улици като черен селски път"}
{"url": "http://www.cross.bg/tzitira-aparati-produlzhava-1593396.html", "text": "/КРОСС/ Задава се нов хаос със смяната на касовите апарати, е водещото заглавие на Сега. След хаоса с винетките се задава нова драма, която може да доведе до блокиране на работата на стотици хиляди фирми в страната - поредната смяна на касовите апарати и софтуера за управление на продажбите, продължава вестникът. Изданието цитира ИТ специалисти, според които дадените срокове са прекалено кратки и масово търговците няма да бъдат подготвени за тях.24 Часа цитира на първата си страница коментара на министъра на отбраната и вицепремиер Красимир Каракачанов за побоя на военен в пловдивското село Войводиново. Случаят изкара на протест местните жители, които опитаха да щурмуват ромската махала в селото, но бяха спрени от полицията.  \"Трудово-образователна повинност за циганите, станаха изключително нагли\", заяви Каракачанов, който вчера пристигна на мястото. Сформирана е комисия, която ще опише незаконните постройки в махалата. На обитателите им ще бъдат връчени актове, а след това ще бъде издадена заповед за събаряне, отбелязва часовият вестник.150 хиляди гласа и си в Брюксел, пише на водещата си страница Труд. Вестникът уточнява, че това е приблизителният брой гласове, които ще осигурят на партиите участие в разпределението на евромандатите. Пет партии с шанс за влизане в Европарламента, продължава Труд, като цитира изборният експерт проф. Михаил Константинов, според когото ГЕРБ отново ще имат шестива евродепутати, БСП - петима, ДПС - трима, патриотите - двама, а градската десница - един.Само за 4 г. у нас - децата родилки са скочили четири пъти, научаваме от Монитор. През 2013 г. непълнолетните родилки са били 836, а през 2017 г. случаите вече са 3300, показват данни на Държавната агенция за закрила на детето, цитирана от вестника. Според статията невръстните майки са родили предимно в София-град, София-област, както и в областите Бургас, Враца, Пловдив, Варна и Русе. ", "date": "2019.01.09", "title": "Преглед на вестниците"}
{"url": "http://www.cross.bg/voiina-purvi-svetovna-1593389.html", "text": "/КРОСС/ 1317 г. - Филип V е коронован за крал на Франция.1349 г. - Под претекст, че са носители на чума, в Базел (Швейцария) са изгорени заедно с домовете им около 700 евреи.1399 г. - Войските на монголския хан Тимур завземат Бейрут.1431 г. - Започва процесът срещу Жана Д'Арк в Руан.1768 г. - Филип Астли отваря в Лондон първия модерен амфитеатрален цирк.1788 г. - Кънектикът става петият щат, който се присъединява към САЩ.1799 г. - В Англия за първи път в света е въведен данък върху дохода.1861 г. - Параходът Star of the West, изпратен от президента Джеймс Бюканън в помощ на Форт Съмтър с храна и амуниции, е обстрелван от оръдията на Южна Каролина.1878 г. - Руско-турска война (1877-1878): Руските войски удържат победа в битката при Шипка-Шейново.1878 г. - Умберто I става крал на Италия.1882 г. - Оскар Уайлд изнася първата си лекция на тема „Английският ренесанс в изкуството\" в Ню Йорк.1892 г. - Приета промяна в организационната структура на българската армия - от полкова към дивизионна.1900 г. - В Рим е основан футболният клуб Лацио.1901 г. - Генерал Рачо Петров застава начело на служебен безпартиен кабинет.1909 г. - Ирландският изследовател Ърнест Шакълтън достига на 156 км от Южния полюс - най-близко от всички изследователи до този момент.1912 г. - Военноморски кораби на САЩ навлизат в Хондурас.1927 г. - Инцидент с камерата създава паника в киносалон в Монреал (Канада), загиват 77 деца, което е причина на многогодишна забрана на децата да посещават киносалони в Квебек.1929 г. - В Лондон за първи път е използван суров пеницилин като лекарство.1941 г. - Втората световна война: Германия изпраща военна помощ на Италия в Северна Африка.1941 г. - Холокост: При масов погром в Букурещ са избити 6 хиляди евреи.1941 г. - Осъществен е първият полет на британския бомбардировач Авро Ланкастър.1943 г. - Втората световна война: Прояпонското правителство на Китай обявява война на САЩ и Великобритания.1944 г. - Втората световна война: Англо-американската авиация бомбардира София.1951 г. - В Ню Йорк е официално открита сградата на ООН.1954 г. - В Юкон (Канада) е измерен абсолютен минимум на температурата на въздуха за тази страна - минус 63 °С.1960 г. - Започва строежът на Асуанския язовир в Египет.1964 г. - Край Панамския канал избухва антиамерикански бунт на панамски студенти, при който загиват 29 души.1969 г. - Във Великобритания се извършва първи пробен полет на прототипа на Конкорд.1972 г. - В Хонконг изгаря лайнерът Кралица Елизабет.1992 г. - Сърбите в Босна и Херцеговина обявяват своя република, част от СР Югославия.1995 г. - Космонавтът Валери Поляков завършва своя 366-дневен престой на борда на космическата станция Мир.1996 г. - Фирмата Sun Microsystems обявява създаването на JavaSoft.2005 г. - В Палестина се провеждат избори за поста на починалия през 2004 г. Ясер Арафат, спечелени от Махмуд Абас.  ", "date": "2019.01.09", "title": "9 януари в историята"}
{"url": "http://www.cross.bg/pravya-moyata-filosofiya-1593387.html", "text": "/КРОСС/ Моята философия е: Не е моя работа какво казват хората за мен и какво мислят за мен. Аз съм това, което съм, и правя това, което правя. Аз не очаквам нищо и приемам всичко. И това прави живота ми по-лесен.Антъни Хопкинс ", "date": "2019.01.09", "title": "Моята философия е"}
{"url": "http://www.cross.bg/polievkt-nearh-nego-1593388.html", "text": "/КРОСС/ Св. мъченик ПолиевктДружбата винаги е била извор на ободряващи сили сред скърбите на живота. Способните за това благородно чувство люде всякога са черпили от него достатъчни сили за общо извисяване къв всяка достойна цел. В живота на светиите съществуват много примери на благодатна дружба с благодатно отражение, какъвто бил случаят със св. Василий Велики и св. Григорий Богослов.Когато избухнало неочакваното и жестоко осмо гонение на християните при император Валериан (253-260 г.), такава прекрасна дружба свързвала двамата римски войници Полиевкт и Неарх. Неарх бил християнин и често изливал пред езичника Полиевкт светлите упования на своята просветена с Христовата вяра душа. Християнските истини не били безразлични на разумния и благороден Полиевкт, но все пак християнският войн твърде много се безпокоял при засилването на гонението след втория едикт на Валериан през юли 258 г., да не би неговият приятел да се отрече от него, когато го предадат на мъчения. И най- вече се боял от една разлъка във вечността, ако Полиевкт трепнал от възможността за една вечна раздяла. В очакване на неизбежното мъченичество на своя вярващ приятел той съзнал колко дълбоко е споделял убежденията на християнина и колко много се е поддал на неговото въздействие. За най- голяма радост на своя приятел той възкликнал:- Неарх, от какво се опасяваш ти? Нима аз не познавам твоя Христос? Не гореше ли моето сърце, когато ти ми говореше за Него и ми четеше Евангелието? Само името християнин ми е липсвало. Аз се гнуся от идолите и всякога съм изпитвал вяра в Христа, Сина на единия и истински Бог...- Слава на Божието милосърдие! - възкликнал възторжено Неарх.- Но ти обичаш ли така силно Бога, че да оставиш заради Него жена, деца и богатство?- От нищо не се нуждая, освен от истинския Бог! И от този час аз се отричам от света и ще служа само на Него Единия...При тези думи, обхванат от неудържимо чувство и безпределна решимост, Полиевкт скочил и се затичал към градския площад. Там прочел на всеослушание Валериановия едикт, разкъсал го на парчета и го захвърлил под нозете на минувачите. Като видял да се отнасят към капището идоли, той се втурнал и започнал да ги разрушава. Разбира се, веднага го заловили и предали на изтезания. Напразно съпругата му го умолявала да не погубва себе си и щастието на техния дом. Той отвръщал на нейните жалби само с една молба - всичките да познаят истинския Бог и да се убедят колко нищожни са езическите богове. Като видели неговата непоколебима твърдост при изтезанията, палачите му го осъдили на смърт.С любов и нескривано тържество св. мъченик Полиевкт оглеждал множеството, струпано около лобното му място. Като съзрял приятеля си Неарх, той отправил към него последните си думи:- Бъди мъжествен, приятелю! Помни завета на любовта, който е сключен между нас!Той привел главата си под меча и предал духа си на Бога, кръстен в собствената си кръв.Св. Полиевкт бил първият мъченик в арменския град Мелитин при р. Ефрат. След него погинал и Неарх. В посветения на Полиевкт храм се молили родителите на преподобни Евтимий Велики (377-473 г.) и самият той.Внучката на Валентиниан III (419-455 г.) Юлиания построила в чест на свети Полиевкт великолепен храм в Цариград през времето на император Юстиниан (527-565 г.). Мощите на мъченика се намирали в този град до ХIV- ХV век.", "date": "2019.01.09", "title": "Св. мчк Полиевкт. Св. Петър, еп. Севастийски. Преп. Евстратий. Св. прор. Самей"}
{"url": "http://www.cross.bg/dronove-hiiitroy-letishte-1593413.html", "text": "/КРОСС/ Военните ще се включат в охраната на лондонското летище Хийтроу, след като вчера дрон спря работата на една от пистите за час. Полицията също разполага значителни свои ресурси - хора и оборудване - за да наблюдава за дронове и да предотвратява появата им. Говорител на полицията отказа да назове конкретно какви мерки ще бъдат предприети или тактиката за издирване на оператора на летателната машина.Засега се знае, че полицейски служители са били сред хората, които са забелязали дрона над пистата на Хийтроу вчера след обяд. Предприето е масирано издирване на оператора му в района на аерогарата. Започнало е и криминално разследване по случая.Вчера летището съобщи, че работи в тясно сътрудничество с полицията по случая, за да бъде предотвратена каквато и да било заплаха за сигурността на пътниците и екипажите.Обявени бяха и нови мерки срещу нерегламентираното използване на дронове. Зоните за сигурност около летищата ще бъдат увеличени до 5 км от сегашния 1 км, като ще бъде увеличен и периметъра на сигурност след края на пистите. Операторите на дронове ще бъдат глобявани и съдени на затвор, ако бъдат заловени да управляват летателните машини в тези зони.В края на миналата година работата на другото голямо лондонско летище - Гетуик беше сериозно нарушена в продължение на почти три дни именно заради дронове над пистата. Около 1000 полета бяха анулирани или пренасочени, а 140 000 души не можаха да пътуват преди Коледните празници. ", "date": "2019.01.09", "title": "Военните ще се включат в охраната на лондонското летище Хийтроу "}
