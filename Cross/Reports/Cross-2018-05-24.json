{"url": "http://www.cross.bg/moli-galahur-vsichko-1575455.html", "text": "/КРОСС/ Лиъм Галахър се срещна за първи път с 21-годишната си дъщеря Моли Муриш, съобщи Би Би Си.Певецът съобщи новината, като публикува своя снимка с Моли, чиято майка е певицата Лиза Муриш. На снимката са и синовете му Ленън и Джийн от браковете му с Патси Кенсит и Никол Апълтън.Миналата година Лиъм Галахър призна, че \"не се е наканил\" да се срещне с Моли, защото не се разбира с майка й.\"Нямам никакъв проблем с момичето. Тя поучава всичко, дрехи, храна, отлични училища. Купих им къща и всичко останало. Просто си мисля, че й е по-добре с майка й\" - каза той пред сп. Джи Кю, предаде БТА.Запитан дали би се срещнал с нея, Галахър каза, \"че би приел всичко\", като добави, че подобни неща не трябва да се форсират.Галахър и Моли изглежда са се срещнали зад кулисите на лондонския стадион на концерта на \"Ролинг стоунс\", на който той е бил поддържащ изпълнител.Моли, която е манекенка, също публикува снимката с текст \"As You Were\", като заглавието на албума на баща й.Галахър има и четвърто дете Джема от връзката си с американската журналистка Лиза Горбани. През февруари той призна, \"че не се е срещал и с тази в Ню Йорк\". ", "date": "2018.05.24", "title": "Лиъм Галахър се срещна за първи път с 21-годишната си дъщеря Моли"}
{"url": "http://www.cross.bg/tryd-bili-zloypotrebi-1575454.html", "text": "/КРОСС/ Британската полиция съобщи, че в резултат на едноседмична операция срещу \"робството\" на работното място са били спасени десетки жертви на този вид експлоатация и са били извършени няколко ареста, предаде Ройтерс.В съвместно съобщение на Службата за контрол на сезонния труд и трудовите злоупотреби (GLAA) и на Националната агенция за борба с престъпността (NCA) се казва, че са били открити около 50 предполагаеми жертви, а 10 души са арестувани по подозрение в използване на робски труд.По правителствени оценки в Обединеното кралство най-малко 13 000 души са жертва на модерното робство - използвани за принудителен труд, сексуална експлоатация или като домашни слуги.Според полицията броят им вероятно е по-голям и възлиза на десетки хиляди.Националната агенция за борба с престъпността е получила през 2017 г. 5145 сигнали за предполагаеми жертви на робски труд, повече от 2016 г., когато сигналите са били 3804. Те са били свързани със злоупотреби в салони за красота, на строителни обекти, във фабрики, ферми и автомивки.Във Великобритания една трета от жертвите на модерното робство полагат принудителен труд. Това са предимно мъже от България, Чехия, Естония, Полша, Румъния и Словакия, каза Службата за контрол на сезонния труд и трудовите злоупотреби. ", "date": "2018.05.24", "title": "Арести при операция на британската полиция срещу модерното робство"}
{"url": "http://www.cross.bg/evro-politika-evropeiiskite-1575456.html", "text": "/КРОСС/ Кохезионната политика променя всички за добро. Тя не е само инвестиционен процес, но и училище за администрацията, защото управлението на европейските пари внася нов манталитет, разбиране, култура и  навици в администрациите на всички държави-членки. Това заяви вицепремиерът Томислав Дончев в Брюксел на конференция за доброто управление на политиката по сближаване на ЕС. Дончев подчерта, че е време политиката по отношение на администрациите в ЕС да е обща европейска политика и да има минимален стандарт, на който да отговаря всяка една администрация в държавите-членки на ЕС.По време на конференцията комисарят по околна среда, морско дело и рибарство Кармену Вела обяви старта на инициативата на ЕК за ускоряване изграждането на административен капацитет за управление на европейските средства през следващия програмен период. Първата фаза на инициативата е на стойност 900 хил. евро. Общо пет Управляващи органа на оперативни програми от България, Гърция, Полша, Хърватска и Испания ще получат подкрепа от ЕК за допълнително укрепване на административния си капацитет чрез използване на експертизата на Организацията на икономическо сътрудничество и развитие (ОИСР). От българска страна за участие в инициативата е одобрена на ОП „Региони в растеж\" 2014-2020. „Ние носим отговорността да гарантираме, че Кохезионната политика ще продължава да подобрява ежедневието на нашите граждани и ще има конкретни резултати в европейските региони.\", заяви комисар Вела. По думите му едно инвестирано евро днес ще генерира близо три евро  допълнителен БВП след 10 години.През 2018 г. политиката на сближаване на ЕС отбелязва 30 години от създаването си. Тя е най-важният инвестиционен инструмент на ЕС, който подкрепя икономическия растеж, създаването на работни места, конкурентоспособността и намаляване на различията между страните-членки.  За настоящия програмен период до 2020 г. по линия на Кохезионната политика ще бъдат инвестирани 351,8 млрд. евро в европейските региони, от които 7,4 млрд. евро в България. ", "date": "2018.05.24", "title": "Дончев: Време е да мислим за обща европейска политика за администрацията"}
{"url": "http://www.cross.bg/tyrtziya-partiya-siriya-1575459.html", "text": "/КРОСС/ Турция иска да преодолее проблемите си със Съединените щати, коментира управляващата партия на президента Ердоган в манифеста си за изборите през следващия месец, съобщава \"Ройтерс\".Те допълват, че поддържането на тясно сътрудничество между двете страни е от съществено значение.Партията обяснява, че Турция ще продължи усилията си за ново и легитимно лидерство в Сирия, като добавя, че тя има за цел да възстанови отношенията на добросъседство и сътрудничество с \"новата Сирия\". ", "date": "2018.05.24", "title": "Управляващата партия в Турция иска да преодолее проблемите със САЩ"}
{"url": "http://www.cross.bg/gradysa-obyad-valezhi-1575457.html", "text": "/КРОСС/ През нощта над по-голямата част от страната времето ще е предимно ясно. В сутрешните часове над крайните източни райони ще се образува ниска слоеста облачност.В петък ще преобладава слънчево време. Около обяд отново ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще има условия и за градушки. Ще духа слаб до умерен вятър от изток-североизток. Максималните температури ще са между 25 и 30 градуса. Атмосферното налягане ще се понижи и ще е около средното за май.В планините преди обяд ще е предимно слънчево, но около обяд отново ще се развива купеста и купесто-дъждовна облачност. На места ще има краткотрайни валежи, придружени с гръмотевици. Ще духа умерен, временно силен вятър от изток-североизток. Максималната температура на височина 1200 м ще е около 17 градуса, на 2000 м - около 10 градуса.По Черноморието ще е предимно облачно с краткотрайни валежи от дъжд и гръмотевици. Ще духа слаб до умерен вятър от север-североизток. Максималните температури на въздуха ще са между 22 и 25 градуса. Температурата на морската вода е 20-23 градуса, вълнението на морето ще е 2-3 бала.През почивните дни времето ще остане неустойчиво, с вероятност за краткотрайни валежи и гръмотевици в часовете след обяд и преди полунощ. Преди обяд над по-голямата част от страната ще бъде слънчево. В събота явленията ще са на повече места в Централна и Източна България, в неделя - на места из цялата страна.Вятърът ще бъде от изток-североизток, слаб, в Източна България - умерен. Дневните температури слабо ще се понижат и в неделя ще са предимно между 23 и 28 градуса. ", "date": "2018.05.24", "title": "И в петък ще има краткотрайни валежи и гръмотевични бури"}
{"url": "http://www.cross.bg/ykraiina-samoleta-iztochna-1575453.html", "text": "/КРОСС/ Международен екип от следователи заяви, че чрез внимателен анализ на видеозаписи е установено, че ракетата \"Бук\", която преди четири е свалила самолета на малайзийските линии, изпълняващ полет MH17, над Източна Украйна, е била докарана от базирана в Русия руска военна част, предаде Асошиейтед прес. Пътническият самолет, летящ от Амстердам за Куала Лумпур, бе ударен от ракета над Източна Украйна на 17 юли 2014 г. Загинаха всички на борда - 298 души - пътници и екипаж.Вилберт Паулисен от холандската национална полиция каза, че ракетата е била на въоръжение на руската 53-а зенитна ракета бригада, базирана край град Курск. Показан бе филм, проследяващ според следователите пътя на ракетата от Курск до Източна Украйна, предаде Интерфакс.Паулисен представи неокончателните резултати от разследването на свалянето на малайзийски самолет, изпълняващ полет МН17.Русия отрича да е замесена в свалянето на самолета.На пресконференцията холандският прокурор Фред Вестербеке каза, че има съществен напредък в разследването, но още не може да се каже кой и защо е свалил самолета, предаде ТАСС. Заподозрени във връзка с катастрофата са няколко десетки души, каза прокурорът.  ", "date": "2018.05.24", "title": "Нови разкрития за катастрофата с полет MH17 преди четири години"}
{"url": "http://www.cross.bg/vodi-otpaduchni-izgrazhdaneto-1575460.html", "text": "/КРОСС/ Намаляване на обема на изкопните работи при изграждането на канализационни системи, повторно използване на изкопания материал и приоритетно използване на рециклирани строителни продукти са сред мерките, които са залегнали в проект на Наредба за изменение и допълнение на Наредба № РД-02-20-8 от 2013 г. за проектиране, изграждане и експлоатация на канализационни системи. Предложените промени са публикувани за обществено обсъждане от Министерството на регионалното развитие и благоустройството в Портала за обществени консултации и на сайта на министерството. Проектонаредбата е разработена от работна група с експерти от Министерството на регионалното развитие и благоустройството, Министерството на околната среда и водите, Университета по архитектура, строителство и геодезия, Камарата на инженерите в инвестиционното проектиране, Камарата на строителите в България и Съюза на ВиК операторите в Република България. Участниците в нея направиха преглед по прилагането на изискванията на действащата нормативна уредба и анализ на необходимостта от нейното изменение с допълнителни данни, за да се подобри наредбата и да се приведат в съответствие с европейските стандарти. С нея се въвеждат принципи на устойчивото строителство, които са сред основните изисквания към строежите. С оглед опазване на околната среда и оползотворяване на природните ресурси се регламентира при строителството на нови канализационни системи приоритетно да се използват строителни продукти, включително и рециклирани, които съдържат екологично съвместими природни суровини и подлежат на пълно рециклиране или оползотворяване. Целта е да се доведе до намаляване на строителните отпадъци по време на изграждането и експлоатацията на системите. Според предлаганите промени механизираните процеси в пречиствателните станции за отпадъчни води и изискването за паралелно работещи съоръжения стават задължителни и за станциите с капацитет от 2000 до 10 000 еквивалент жители. При проектирането на пречиствателни станции следва да се отчита и възможността за изграждане на повече от една пречиствателна станция за пречистване на отпадъчни води в населеното място. Други промени предвиждат в населени места, в които има разделна улична канализационна мрежа, да се проектира и сградно канализационно отклонение за имоти, които заустват дъждовни или подпочвени води, за да се отвеждат в уличната дъждовна канализационна мрежа. Сред промените е и изискване в станциите да се проектират пунктове за мониторинг на качеството на водите, които да позволяват вземането на представителни проби. С проекта на Наредба се въвеждат изисквания при проектирането и изграждането на дълбоководни зауствания, включително нормативните актове в съответствие с които се съгласува и одобрява инвестиционния проект за дълбоководно заустване в морето, към броя на тръбопроводите за заустване, тяхното оразмеряване, осигуряването им при полагане върху морското дъно, начина на изпускане на пречистените води и др. Освен това, в края на тръбопроводите, където ще се зауства пречистената отпадъчна вода, ще се монтират специални дифузори за по-добро разсейване и смесване на сладката и солената вода. Залага се и че на всеки пет години ще се извършват подводни водолазни огледи на цялото трасе на тръбопровода за заустване. Такива ще се правят и след всяка зима, както и извънредно след щормове със статут на бедствие. Въвежда се и минимален обхват на събираните и поддържани от ВиК операторите данни за целите на проектирането, изграждането и техническата експлоатация на канализационните системи. Те ще включват информация за основни технически параметри на канализационните клонове като дължина на участъци от шахта до шахта и диаметри, характерни коти и специфични характеристики на ревизионните шахти, преливниците, задържателните резервоари, помпените станции и пречиствателните станции за отпадъчни води. Ще се събират данни и за броя битови и небитови абонати, които обслужва канализационната мрежа и заустени отпадъчни количества от небитови абонати. Данните за състоянието на канализационната мрежа ще включват година на изграждане, материал на тръбите, информация за аварии, наводнения, инспекции, планирани и предприети мерки при експлоатацията и поддържането на мрежата.", "date": "2018.05.24", "title": "Нова наредба намалява обема на изкопите за канализация, тръбите за отпадъчни води "}
{"url": "http://www.cross.bg/smolyan-sreshtne-krymova-1575439.html", "text": "/КРОСС/ Утре, 25 май, от 14:00 ч. заместник-министърът на регионалното развитие и благоустройството Малина Крумова ще се срещне с кметовете на общините Смолян, Рудозем, Златоград и Чепеларе. С тях тя ще обсъди възможностите за инвестиции във ВиК отрасъла в областта. Срещата ще се състои в сградата на Областна администрация Смолян.Преди това, от 10:00 ч., регионалният заместник-министър ще посети язовир Пловдивци.  ", "date": "2018.05.24", "title": "Зам.-министър Крумова ще се срещне с кметове на населени места от област Смолян"}
{"url": "http://www.cross.bg/turnovaliiiski-dyhovnost-georgi-1575463.html", "text": "/КРОСС/ „Не е случайно, че в един ден община Садово отбелязва два празника - Деня на българската просвета и култура и на славянската писменост и празника на общината. Свидетели сме и днес как дълголетните духовни и културни традиции, предприемчивостта и трудолюбието на хората от този красив край на България  намират своята пресечна точка и са гаранция за неговото бъдещо развитие, стопански напредък и благополучие.\", с тези думи Георги Търновалийски се обърна към жителите на Садово.За поредна година  по време на майските празници на общината се провежда и  Фестивала на еко  и биопроизводителите и арттворци, на който се представят  продукти от екологично чисти подове и зеленчуци, здравословни храни, творения на многобройни майстори и артисти от  Садово и страната. Фолклорна програма и награди за изявени учители, читалищни дейци и спортисти  бяха част от честванията на един от най-светлите празници на българската духовност.Според Търновалийски преоткриването на българските традиции, съчетани с новите технологии  могат да намерят своето ново измерение, което ще превърне града и общината в конкурентен и привлекателен за инвестиции регион. „В този красив и светъл майски празник Ви пожелавам здраве, успехи и вяра, че можем да направим дните си по-спокойни, живота си по-достоен, страната ни по-благоденстваща! Поклон пред учителите, читалищните дейци и радетелите на българщината. Пред тези, които запазват българското знание и духовност. На вас дължим своя дълбок поклон. На днешния ден  имаме право на гордост, защото, както е казал поета „ И ний сме дали нещо на светът.\", завърши словото си народният представител.В навечерието на Празника на българската просвета и култура и на славянската писменост  Георги Търновалийски поздрави и всички учители в област Пловдив. «24 май е символ на достойнство, традиция и духовност. На днешния ден честваме силата на знанието. Думите „Напред науката е слънце, което в душите грей, Напред народността не пада там, дето знанието живей...\" гледат  в  бъдещето.\" се казва в поздравителния адрес, изпратен до всички училища в област Пловдив.„Знанието пребъдва през вековете, благодарение на Вас, учителите, които носите в себе си светлината и нестихващия огън на българщината. Имайте сили, за да продължите да втъкавате в идните поколения знания, душа и любов! И го правете с отговорност към словото и духа на първоучителите. Желая Ви светъл празник,  дръзновение и  вдъхновение!\" пожелава на учители и дейци на просветата Георги Търновалийски. ", "date": "2018.05.24", "title": "Търновалийски: 24 май е символ на достойнство, традиция и духовност"}
{"url": "http://www.cross.bg/bulgariya-evropa-myasto-1575458.html", "text": "/КРОСС/ \"Когато България зае полагащото ѝ се място в Европейския съюз, кирилицата също зае своето заслужено място в сърцето на Европа. Честит 24 май!\"Това написа в социалните мрежи председателят на Европейската комисия Жан-Клод Юнкер по случай 24 май - Денят на българската просвета, култура и славянската писменост.Юнкер честити празника на български език. Той написа в \"Twitter\" следното:\"Кирилицата е част от българската история и идентичност, но и част от културното наследство, което България оставя на Европа и света. Историята на светите братя Кирил и Методий показа колко дълбоко са вкоренини европейските ценности в българската идентичност. Това е история за единство и равноправие. Славянският език е бил езикът на народа. Ето защо Кирил и Методий са му вдъхнали живот, като са написали азбука, с която обикновените хора да разбират какво се проповядва в черквата всеки ден. С присъединяване на България към европейското семейство, кирилицата също зае заслуженото ѝ място в сърцето на Европа.\" ", "date": "2018.05.24", "title": "На български език Юнкер благодари на България, че е дала кирилицата на света"}
{"url": "http://www.cross.bg/bulgarskata-kyltyra-kirilitza-1575451.html", "text": "/КРОСС/ Инициативата „Ние пишем на кирилица\" обедини млади социалисти от цяла България по случай Деня на българската просвета и култура и на славянската писменост- 24 май. Идеята на проекта е младите хора да припомнят стихове на класици на българската литература на своите съграждани на един от най- светлите българските празници.Младежи от София, Благоевград, Пловдив и Варна се включиха в кампанията. Те организираха походи из централните части на градовете, в които подаряваха на съгражданите си книгоразделители с логото на кампанията „Ние пишем на кирилица\" и свитъци със стиховете на Яворов, Дебелянов, Далчев и други български писатели. „Денят на българската просвета и култура и на славянската писменост е специална дата за всички нас. България е заслужила признателността и уважението не само на славянските народи, но и на целия свят. Ние притежаваме богата култура, която трябва да помним, пазим и съхраняваме, но не само на 24-ти май, а всеки ден.\", каза Николай Бериевски, председател на МО в БСП.По случай 24-ти май младите социалисти заснеха и видео, в което те рецитират знаковата ода „Българският език\" на Иван Вазов. Клипът е сниман на емблематични места, свързани с българската култура и история- Народната библиотека, Софийския университет, Народното събрание,  Министерския съвет, Ларгото, Народен театър „Иван Вазов\" и НДК. ", "date": "2018.05.24", "title": "“Ние пишем на кирилица”"}
{"url": "http://www.cross.bg/samoybiiistven-raneni-atentat-1575448.html", "text": "/КРОСС/ Самоубийствен атентат в иракската столица Багдад. Най-малко 16 са ранени, а четирима души загубиха живота си.Нападението беше извършено в северозападната част на града, където живеят много шиити. Според властите атентаторът се взривил, след като бил обкръжен от силите на реда.До момента никой не е поел отговорност за атаката.Експертите обаче смятат, че най-вероятно зад нападението стои групировката „Ислямска държава\". ", "date": "2018.05.24", "title": "Самоубийствен атентат в Багдад, има ранени"}
{"url": "http://www.cross.bg/zaev-tzeliya-svetite-1575449.html", "text": "/КРОСС/ Потвърждаваме нашето искрено приятелство. Това коментира македонският премиер Зоран Заев по време на съвместен брифинг с Бойко Борисов след посещението на църквата \"Санта Мария Маджоре\" в Рим.„Към целия свят изпращаме хуманитарната заръка на мисията на Кирил и Методий, а именно заръката за диалог и разбирателство\", посочи Заев.По думите му мисията и подвигът на Светите братя са от значение за целия славянски народ.Според Заев тяхната просветителска дейност има важно място в историята на македонската държава, както и за другите народи на Балканите и за България.„Мисият на Светите братя е един от първите примери за свързване на различни култури и едновременно уважение към различните\", коментира македонският премиер.Според Борисов Кирил и Методий са били дипломати.\"С колегата Заев, с нашите и техните владици, с дипломатите ни, показахме, че тези празници са повод не да се караме. Колко по-добре е да си ги честваме заедно. Не бива да се натъжаваме в такива дни. Трябва да се радваме\", допълни премиерът. ", "date": "2018.05.24", "title": "Заев: Потвърждаваме нашето искрено приятелство"}
{"url": "http://www.cross.bg/skripal-znaem-kremul-1575452.html", "text": "/КРОСС/ Кремъл заяви, че няма основания да вярва в достоверността на видеообръщението на Юлия Скрипал, която бе отровена с баща си през март в Англия, предаде Франс прес.\"Нямаме никакво основание да вярваме на това. Все още не знаем в какво състояние е Юлия Скрипал, не знаем дали е направила тези изявления по своя собствена воля или под натиск\", каза пред журналисти говорителят на Кремъл Дмитрий Песков.\"Не знаем къде се намира, при какви условия, нито дали правата й са спазвани и дали е дееспособна\", добави Песков. Той отново нарече аферата Скрипал \"безпрецедентна международна провокация\" на Великобритания срещу Русия.Трийсет и три годишната Скрипал се появи вчера във видео на агенция Ройтерс, в което казва, че иска да се върне в Русия след възстановяването си. ", "date": "2018.05.24", "title": "Юлия Скрипал може да е направила изявлението си под натиск, смята Кремъл"}
{"url": "http://www.cross.bg/gazprom-komisiyata-evropa-1575450.html", "text": "/КРОСС/ Европейската комисия налага на \"Газпром\" редица задължения, с които се отстраняват изразените от Комисията опасения по отношение на конкуренцията и се позволява свободният пренос на газ на конкурентни цени на пазарите на газ в Централна и Източна Европа в полза на европейските потребители и предприятия.\"Газпром\" е най-големият доставчик на природен газ в редица държави от Централна и Източна Европа. През април 2015 г. Комисията изпрати изложение на възраженията до \"Газпром\". В него се посочва предварителното становище на Комисията, че дружеството нарушава антитръстовите правила на ЕС, като следва обща стратегия за разделяне на пазарите на газ според националните граници в осем държави членки (България, Чешката република, Естония, Унгария, Латвия, Литва, Полша и Словакия). Тази стратегия вероятно е позволила на \"Газпром\" да налага по-високи цени на газа в пет от тези държави членки (България, Естония, Латвия, Литва и Полша).С днешното решение на Комисията се слага край на тази практика на \"Газпром\". Освен това на \"Газпром\" се налага подробен набор от правила, които значително ще променят начина, по който дружеството извършва дейност на централно- и източноевропейските газови пазари:- Край на договорните бариери пред свободния пренос на газ: \"Газпром\" трябва да премахне всички наложени на клиентите си ограничения по отношение на репродажбата на газ през граница.- Задължение за улесняване на потоците на газ към изолираните пазари и от тях: \"Газпром\" ще позволи потоците на газ да текат към и от части на Централна и Източна Европа, които все още са изолирани от другите държави членки поради липса на междусистемни връзки, а именно балтийските държави и България.- Структуриран процес за осигуряване на конкурентни цени на газа: На съответните клиенти на \"Газпром\" се предоставя ефективен инструмент, с който да се гарантира, че тяхната цена на газа отразява равнището на цените в конкурентни западноевропейски пазари на газ, особено в разпределителните центрове за втечнен газ.- Без използване на господстващо положение при доставките на газ: \"Газпром\" не може да се възползва от каквито и да е предимства, свързани с газовата инфраструктура, които получава от клиентите си, като използва господстващата си пазарна позиция в доставките на газ.Всички тези задължения отговарят на изразените от Комисията опасения по отношение на конкуренцията и постигат целите ѝ за осигуряване на свободен пренос на газ в Централна и Източна Европа на конкурентни цени.Поради това Комисията решава да направи тези задължения правно обвързващи по отношение на \"Газпром\" (по член 9 от Регламент № 1/2003 относно антитръстовите правила на ЕС).Ако дадено дружество нарушава тези задължения, Комисията може да наложи глоба в размер до 10 % от световния оборот на дружеството, без да се налага да установява нарушение на антитръстовите правила на ЕС.В по-общ план, ефективната конкуренция на централно- и източноевропейските газови пазари зависи не само от прилагането на правилата на ЕС за конкуренцията, но и от инвестициите в диверсификация на доставките на газ, от целенасоченото европейско и национално законодателство в областта на енергетиката и от правилното им прилагане. Ето защо изграждането на европейски енергиен съюз е ключов приоритет на Комисията.  ", "date": "2018.05.24", "title": "ЕК налага на Газпром конкурентни цени в Централна и Източна Европа"}
{"url": "http://www.cross.bg/preslav-veliki-iiotova-1575447.html", "text": "/КРОСС/ „Буквите и книжнината родиха България, създадоха българския народ\". С тези думи вицепрезидентът Илияна Йотова поздрави жителите и гостите на град Велики Преслав по случай 24 май - Деня на българската просвета и култура и славянската писменост. Вицепрезидентът поведе през града празничното шествие, в което се включиха възпитаници на детски градини, ученици, учители, дейци от народни читалища от цялата община, граждани.„Днес в цяла България ще се чува името на Велики Преслав, защото оттук, от голямата и могъща Преславска книжовна школа започва духовното раждане на българския народ\", заяви в приветственото си слово Илияна Йотова. Вицепрезидентът изказа думи на благодарност към жителите на Велики Преслав, към кмета Александър Горчев и Общинския съвет за усилията, с които съхраняват българщината и древната ни култура и прославят старините ни, „за да може всеки, който отиде в Дворцовия комплекс и се помоли в Кръглата църква, да се чувства благословен\".„Преди повече от 11 века тук са ходили свети хора, които са превеждали книгите на славянски език, сътворили са кирилицата, написали са литература, отдавна прескочила границите на тогавашна и сегашна България\", подчерта вицепрезидентът. „Деца, млади хора, бъдете горди, че сте родени точно във Велики Преслав\", заяви Илияна Йотова.Вицепрезидентът пожела на учителите кураж и сили в благородната им мисия. „Вашият труд е най-ценният, но не заемате достойното място в обществото, което ви се полага. За това огромна вина носим ние, държавниците и политиците\", отбеляза Илияна Йотова. „В основата на всичко е образованието. Днес народът ни отново се ражда от словото, от буквите\", заяви вицепрезидентът и подчерта, че българите са единствената нация в света, която има химн за буквите.По случай 1125 години от обявяването на Велики Преслав за столица на Първата българска държава Илияна Йотова връчи на кмета Александър Горчев почетния плакет на вицепрезидента. „Колко градове в света могат да се гордеят с такава дълга и славна история! Бъдете горди, че една голяма култура и духовност тръгва от Велики Преслав\", обърна се Илияна Йотова към жителите на града и поднесе венец пред паметника „Цар Симеон и книжовниците\".По-рано вицепрезидентът приветства и разговаря с учениците и учителите в ОУ „Св. св. Кирил и Методий\", което тази година отбелязва 135 години от създаването си.  ", "date": "2018.05.24", "title": "Вицепрезидентът: Буквите и книжнината родиха България, създадоха българския народ"}
{"url": "http://www.cross.bg/moskva-kiril-patriarh-1575445.html", "text": "/КРОСС/ Руският патриарх Кирил и сръбският патриарх Ириней откриха честванията в Москва на Деня на славянската писменост и култура с тържествено богослужение в памет на славянските просветители св. св. Кирил и Методий в храма \"Христос Спасител\" в Москва, предаде ТАСС.Сутринта представители на Руската православна църква и посланици на славянски страни положиха цветя пред паметника на светите равноапостоли Кирил и Методий на Славянския площад в Москва, съобщава още ТАСС. И посочва, че в мероприятието по традиция участват дипломати от България, Белорус, Унгария, Гърция, Македония, Сърбия, Полша, Хърватия, Чехия, Черна гора и др. страни.След Божествената литургия празника ще се пренесе на Червения площад.  ", "date": "2018.05.24", "title": "Руският и сръбският патриарх откриха тържествата в Москва в чест на Кирил и Методий с литургия"}
{"url": "http://www.cross.bg/v-gabrovo-pochetoha-podviga-na-vasil-aprilov-1575444.html", "text": "/КРОСС/ Звънецът на гимназията огласи празничното утро. С цветя на признателност учениците се поклониха пред дарителя-основоположник Васил Априлов и поведоха градското празнично шествие по случай 24 май.\"На днешния светъл ден пожелавам на всички българи много здраве, много вдъхновение, много духовност и да продължаваме да работим с усърдие и сърце за децата на България\", пожела Снежана Сидерова, директор на СУ \"Райчо Каролев\". ", "date": "2018.05.24", "title": "В Габрово почетоха подвига на Васил Априлов"}
{"url": "http://www.cross.bg/transport-shofyorut-gradskiya-1575443.html", "text": "/КРОСС/ Шофьорът на тира, който удари автобус на градския транспорт на магистрала „Тракия\" и рани 16 души, вече с обвинение. Турският гражданин ще отговаря за средна телесна повреда, причинена на повече от едно лица. Камионът се е движил с несъобразена скорост.Пред разследващите мъжът вече е признал, че е заспал зад волана. Пробите за алкохол и наркотици в кръвта му са отрицателни. Състоянието на пострадалите след удара между село Горни Лозен и София остава стабилно.Шофьорът на автобуса на градския транспорт ще бъде опериран. Той има тежка травма на ръката. Според него тирът се е движил с около 100 км в час. Видял го е в момента на удара.След инцидента експерти повдигнаха въпроса безопасно ли е автобуси на градския транспорт да се движат по магистралата.„Ограниченията, които съществуват в закона, не забраняват категорично градски автобуси да се движат по магистрала. В същото време те са по-рискови за пътниците, защото при тях има правостоящи. Конструкцията е опасна, защото има прегради, лостове, ръкохватки\", коментира в „Здравей, България\" Владимир Тодоров от Българската асоциация на пострадалите при катастрофи.  ", "date": "2018.05.24", "title": "Шофьорът на ТИР-а, блъснал автобус, е с повдигнато обвинение"}
{"url": "http://www.cross.bg/ninova-bulgariya-svetite-1575446.html", "text": "/КРОСС/ \"Просветата и вярата са пазители на националното ни достойнство.Те са ценният дар на Светите равноапостоли Кирил и Методий.\" Това написа във фейсбук лидерът на БСП Корнелия Нинова, която днес бе и на празничното шествие по случай 24 май с президента на България Румен Радев.\"Тяхното дело е съдбовно за България и за целия славянски свят. То носи не само писменост, но и духовност,  култура и прогрес. То ни обединява и съхранява. Поклон и признателност пред Светите братя! Да ги почетем, като опазим чистотата на езика си, силата на книгите си и свободата на духа си. Честит празник, българи!\", казва още тя. ", "date": "2018.05.24", "title": "Нинова: Просветата и вярата са пазители на националното ни достойнство"}
{"url": "http://www.cross.bg/plevneliev-banova-bremennata-1575438.html", "text": "/КРОСС/ Някой е решил да доведе докрай полудата на оскотелия български народ, като му предлага едри порции за налудничавата „любов\" на Десислава Банова и Плевнелиев.Кого го интересува парвенюшката интимност на една перхидролена синоптичка и един оперетен бивш президент?Едва ли има сериозни хора, които биха искали да четат и гледат какво правят двамата. Даже и от това да зависи ръстът на населението и решаването на демографския проблем.Писна ми някой да ми навира в очите тази нещастна двойка. Какво ме интересува момче или момиче искат Банова и Плевнелиев, как я хванал нежно за ръка и пр. лимонади. Лошото е, че самият той не се усеща - като си бил президент, трябва да си пазиш реномето, а не да се оставяш да те разнасят като панаирджийска мечка из телевизиите, където да разказваш пред цяла България личния си любовен живот.Трогателно е, ама не и за мен, който взимам 200 лева пенсия, че бременната Деси Банова пускала класическа музика на съществото в утробата си, а пък Плевнелиев говорел на... корема й! Боже, идиотията е пълна! Всички и отвсякъде ахкат: „Ето я бременната Деси!\". Въх! Сякаш българинът никога не е виждал бременна жена.Почвам да се питам дали няма да излъчват на живо и самото раждане. Ето с какви сапунки заливат един народец, два милиона и двеста хиляди от който живеят под чертата на бедност, а 600 хиляди не могат да платят никакви сметки! Аман!в. Ретро ", "date": "2018.05.24", "title": "Спасете ни от  Плевнелиев и Деси!"}
{"url": "http://www.cross.bg/nekov-bulgariya-ychilishteto-1575433.html", "text": "/КРОСС/ В навечерието на 24 май - Ден на българската просвета и култура и на славянската писменост, евродепутат Момчил Неков посети най-малките ученици  в българското училище в Брюксел „Пейо Яворов\". Той подари на училището, книгите „Българските празници и обичаи\", „Най-прочутите места в България\", „Какво е дала България на света\" и др. свързани с българските традиции и история, за да помнят и познават децата България.\"Изключително важно е българските деца по света да знаят откъде идва народа ни и какви са културата и традициите ни.\" заяви Неков.„Не за първи път посещавам училището и се радвам да видя тези деца, защото има родолюбиви родители, които държат наследниците им да знаят български и да познават България. Благодаря и на всички ентусиазирани учители от българското училище в Брюксел „Пейо Яворов\" за делото им, за това как приемат работата си и я превръщат в кауза, как дават на новите поколения заряда да търсят и помнят страната ни\", каза Момчил Неков.Директорът на училището г-жа Валентина Найденова благодари на евродепутата, че отново отделя от времето си за тях, след като е бил първият евродепутат, който се е свързал с тях още в началото на мандата си. Имайки предвид, че училището се издържа със собствени средства и не разчита на държавна подкрепа, тя изказа благодарност на евродепутат Неков за подарените книги и подкрепата, която той им оказва. Найденова сподели пред него и проблемите, с които се сблъскват, и по-конкретно един от тях, че българската държава абдикира от образованието в чужбина, принуждавайки една институция, функционираща от над 25 години, да влиза в административни процедури за регистриране като асоциация.„Като член на Комисията по култура и образование, а и в личен план съм ангажиран с проблемите на българското образование и на българската култура и смятам съхраняването им за своя кауза\", подчерта Неков. Според него най-важно е децата и  младите, които живеят в чужбина или са родени там, да бъдат стимулирани да познават българските, традиция, история и култура.  ", "date": "2018.05.24", "title": "Евродепутат Момчил Неков дари книги на българското училище в Брюксел"}
{"url": "http://www.cross.bg/pargov-kyltyrata-kaloyan-1575436.html", "text": "/КРОСС/ 24 май е символ и празник на човешкия стремеж към усъвършенстване чрез постиженията на науката и културата. Това каза лидерът на БСП - София Калоян Паргов пред десетките дейци на културата, науката, образованието, медиите и читалищното дело на  традиционната среща по случай 24 май, която се проведе в зала „Димитър Благоев\" на Градския съвет на софийската организация на партията.„Щастлив съм да видя в тази зала толкова много пазители на българския дух в това, за съжаление, все по-бездуховно време, в което живеем\", обърна се към гостите лидерът на столичните социалисти.  „На 24 май цял един народ коленичи и се прекланя пред свещеното дело на светите братя Кирил и Методий. На този ден с гордост и признателност произнасяме благодарствени слова към онези, които палят огъня на познанието у децата ни, които ни даряват щастието да се докосваме до нови и нови културни хоризонти и духовни вселени. Към онези, които пазят българщината\", категоричен бе Паргов.Според него образованието и културата не са стока, с която можем да търгуваме. „Образованието и културата са основна част от националната ни сигурност и трябва безкомпромисно да ги пазим\" - каза още председателят на БСП - София и допълни, че днес държавата ни е в огромен дълг към будителите си. „Празничното отбелязване на 24 май и словата на управляващите пред паметника на светите братя Кирил и Методий не са достатъчни да платят този дълг, когато липсват адекватни действия в полза на образованието и културата. Какво е бъдещето на България, когато човекът на знанието е обезценен, а авторитетът му е смазан от агресията на учениците и се търкаля по пода на класните стаи\", заяви Калоян Паргов.„24 май е може би най-важната дата в годината за българското общество\", каза Паргов и допълни, че това е ден за мотивация и за духовно извисяване. „Свещеното дело на братята Кирил и Методий пренася българщината през вековете. Магичната сила на писмеността извисява човешкия дух. Грамотността показва стремежа към усъвършенстване. Затова на всеки 24 май от всички посоки ще звучи \"Върви, народе възродени...\" и ще ни зарежда с гордост, че \"и ний сме дали нещо на света и на вси славяни книга да четат...\", завърши словото си  Калоян Паргов.Приветствия по случай Празника на българската просвета и култура и славянската писменост към участниците в срещата отправиха и председателят на Съюза на писателите Боян Ангелов и председателят на Съюза на жерналистите Снежана Тодорова. ", "date": "2018.05.24", "title": "Паргов: 24 май е символ и празник на човешкия стремеж към усъвършенстване чрез постиженията на науката и културата"}
{"url": "http://www.cross.bg/koalitziya-hmeiimeh-iztochnata-1575432.html", "text": "/КРОСС/ Самолети на водената от САЩ коалиция атакуваха няколко позиции на сирийската армия в източната част на страната, съобщи официалната агенция САНА, цитирана от Франс прес.\"Няколко наши военни позиции между Албу Камал и Хмеймех бяха ударени тази сутрин при въздушно нападение, извършено от американската коалиция\", посочил военен източник, цитиран от САНА. Според агенцията нападенията причинили само \"материални щети\".Говорители на Централното командване на САЩ и на Пентагона заявиха, че не разполагат с информация в подкрепа на тези съобщения.Албу Камал и Хмеймех се намират в източната провинция Дейр аз Зур, където подкрепяни от Русия сирийски войски и водената от САЩ коалиция водят отделни офанзиви срещу \"Ислямска държава\".  ", "date": "2018.05.24", "title": "Дамаск: Водената от САЩ коалиция атакува Сирия"}
{"url": "http://www.cross.bg/obrazovanie-krasimir-poveche-1575435.html", "text": "/КРОСС/ Професионалното образование ще става все по-привлекателно и по-високо платено. Това каза за Радио „Фокус\" министърът на образованието Красимир Вълчев.Той поясни, че усилията на образователното министерство през следващите години ще бъдат насочени към разкриването на повече места за прием в професионалните гимназии. „Това, което ни казва пазарът на труда, е, че имаме все повече позиции, които изискват средно техническо професионално образование. Те са с по-високи възнаграждения от тези, които изискват висше образование. Пазарът на труда все повече изисква квалификация, а не образователна степен. Професионалното образование ще става все по-привлекателно, защото предприятията днес са далеч по- технологизирани и по-чисти, ще стават и все по-високо платени позициите, които изискват професионално образование. Ние трябва да намерим начин, това да го кажем на учениците и техните родители\", каза образователният министър.Красимир Вълчев допълни, че вече са предложени промени в Закона за професионалното образование, които целят неговото развитие и насърчаване.  ", "date": "2018.05.24", "title": "Красимир Вълчев: Професионалното образование ще става все по-привлекателно и високо платено"}
{"url": "http://www.cross.bg/borisov-poslanik-ministur-predsedatelyat-1575437.html", "text": "/КРОСС/ Министър-председателят Бойко Борисов се срещна с китайския посланик Джай Хайджоу. Премиерът благодари на дипломата за своевременното съдействие за организирането и провеждането на спасителната акция за намиране на алпиниста Боян Петров.Министър-председателят посочи, че българското правителство оценява високо усилията на китайските власти и институции, които обезпечиха издирвателната акция по въздух и суша. Премиерът Бойко Борисов и китайският посланик обсъдиха предстоящата среща на лидерите на страните от Централна и Източна Европа и на Китай, която ще се състои в началото на юни в София.Министър-председателят заяви, че очаква провеждането на 7-ата Среща на върха на Инициативата „16+1\", на която да бъдат дискутирани конкретни проекти. Предстои посещение на министъра на икономиката Емил Караниколов в китайската държава, за да бъдат подготвени меморандуми и споразумения за срещата на лидерите в София. ", "date": "2018.05.24", "title": "Борисов се срещна с китайския посланик Джай Хайджоу"}
{"url": "http://www.cross.bg/kiril-borisov-zaev-1575440.html", "text": "/КРОСС/ Българската и македонската делегации, водени от премиерите Бойко Борисов и Зоран Заев пристигнаха в базиликата „Сан Клементе\" в Рим, където е гробът на св. Константин Кирил Философ.За първи път представители на България и Република Македония почитат съвместно паметта и делото на светите братя Кирил и Методий.Западно и средноевропейският митрополит Антоний заяви, че „въпросът със статута на Македонската православна църка не е решен, а докато не бъде свалена схизмата, няма как да бъде направено съслужение\".„Сан Клементе\" е християнска базилика в Рим. На 14 февруари 869 г. там е погребан св. Кирил Философ. Гробът на св. Кирил е обкръжен от мемориални украшения, подарени от различни славянски народи. През 1929 г. е поставена мозайка с портрета на св. Кирил и с надписи на български и италиански език, подарък от Българската православна църква.Борисов влезе пръв в базиликата. Преди литургията българският премиер се снима с много туристи. Наложи се дори и да помоли Заев да го изчака секунда, докато траеха фотосесиите. ", "date": "2018.05.24", "title": "Борисов и Заев заедно на гроба на Св. Константин Кирил Философ"}
{"url": "http://www.cross.bg/radev-prezidentut-svobodata-1575441.html", "text": "/КРОСС/ Невежеството няма празник, но то заема всеки сантиметър, опразнен от културата.Това заяви по време на речта си президентът Румен Радев. Думите му са посветени на днешния 24 май.„Събрали сме се да почетем празника на буквите и знанието, на просветата и културата. На първите ни книжовници, които почитаме като светци\", посочи държавният глава.По думите му, ако искаме децата ни да растат в страна на знание, трябва да сме непримирими към невежеството.„Правописът е първият урок по демокрация. Всяка буква, всеки символ има своето място\", заяви Румен Радев .Според него следващата стъпка е речникът. А когато думите изпадат в забрава, с тях си отива и част от света.„Днес оплакваме свободата на словото, но за да постигнем свободата, първо трябва да владеем словото\", смята президентът.Като трета стъпка той посочи знанието.„Всеки го трупа според своите способности, но и най-ученият не трябва да забравя смирението\", смята още държавният глава.Според него най-важната стъпка е свободата на духа.„Тя се отвоюва ден след ден със знание срещу невежеството, с кураж срещу лъжата с характер срещу натиска\", смята още той.По думите му днес все по-често пишем нехайно, говорим в шепа думи. Чудно ли е тогава, че днес все по-малко чуваме истината, попита Радев.„В тази вечна битка на светлината с тъмата пожелавам на всички вас да бъдете както се пее в химна на Михайловски - сеятели на правдата, грамотни и достойни\", завърши президентът.  ", "date": "2018.05.24", "title": "Президентът: Правописът е първият урок по демокрация"}
{"url": "http://www.cross.bg/slyzhitelya-predade-glavata-1575442.html", "text": "/КРОСС/ Служител в игрална зала в Бургас пострада при обир, предаде БНР.Към момента е изяснено, че малко след 3 часа през нощта маскиран мъж е влязъл в казиното, намиращо се в бургаския комплекс \"Зорница\". Маскираният поискал оборота на заведението от служителя, който бил на смяна.Работникът обаче отказал да предаде парите и между двамата възникнала свада за чантичката на служителя, в която имало около 500 лева оборотни пари. При спречкването маскираният ударил пострадалия с дръжката на газов пистолет в областта на главата. При удара оръжието произвело изстрел.След това крадецът задигнал чантичката и избягал.Пострадалият работник е с рана на главата. Той е настанен за лечение в болница.От полицията в областния град информират, че по случая е започнало разследване. На мястото са извършени огледи и са иззети видеозаписи. Назначени са няколко експертизи.Властите са разпитали и очевидци на кражбата.  ", "date": "2018.05.24", "title": "Работник пострада при обир на казино в Бургас"}
{"url": "http://www.cross.bg/levski-godini-dori-1575422.html", "text": "/КРОСС/ На 24 май половин България празнува! Паралелно с Деня на славянската писменост и култура (който би трябвало да се почете от всички) вдигнати високо сини шалчета ще ознаменуват 104-ата годишнина на една институция, чиято функция е да доставя радост в най-суров вид.„Левски\" празнува рожден ден. „Отбора на народа\", създаден от народа в софийската местност Могилката, в последните години събира множеството си привърженици по-скоро за да отбележат годишнини, рождени дни и събития от миналото, отколкото да ликуват заради настоящи успехи.Статистиката е съкрушителна за настроението на привържениците - за втора поредна година „Левски\" дори не е сигурен участник в европейските клубни турнири. Пътят към това минава през победа над „Черно море\" точно на празника.От 9 години насам на стадион „Георги Аспарухов\" не е пристигал трофей! Това означава, че в България има цял випуск второкрасници, за които „Левски\" е отбор, който никога не печели накрая.Опитайте да обясните на тези деца, че преди години стадионът е бил нестихващ шумен казан, врящ и кипящ от емоции, полят обилно със сълзи от щастие и гърмял от песни, плашил е европейски грандове, а тимът е печелил сложни тактически мачове. Едва ли биха ви повярвали, ако не са нашарени със свастики!В „Левски\" от години е една голяма какафония. Онази, която радва само лудите и евентуално хората, хвърлящи бомби по полицаи, ако изобщо те са наясно, че са на футболен мач, а не на война. Просто има нещо сбъркано в един от най-големите отбори у нас.Цял куп ръководители, легенди и разбирачи, които минаха през офисите на „Левски\" в последните години, обещаваха планове, възраждания, титли, успехи, а постигаха скандали, нелогични уволнения, безсмислено привличане на скъпоструващи футболисти и... разочарования.Същите тези ще поднесат венци на Могилката и ще се радват или ще се оправдава след мача довечера, разчитайки, че „синята\" любов е по-силна от евентуална болка и срам. Не че феновете не са им показвали, че търпят дори и когато не трябва, когато е необяснимо и дори когато е съмнително.„Левски\" празнува, но... наужким. Като в измислен от малки деца свят, който приключва в момента, когато родителите им ги приберат за вечеря.Кога ще се случи порастването? Дано вече не е прекалено късно! Честит рожден ден!  ", "date": "2018.05.24", "title": "„Левски” на 104: Празник без настроение"}
{"url": "http://www.cross.bg/naii-malko-chetirima-bagdad-1575423.html", "text": "/КРОСС/ Най-малко четирима души бяха убити тази нощ при самоубийствено нападение в Багдад, съобщи Франс прес, като се позовава на полицейски източници.\"Камикадзе се самовзриви, след като беше обкръжен от полицаи близо до парк в квартал Шоала\", в северната част на иракската столица, се посочва в комюнике на командването на силите за сигурност. ", "date": "2018.05.24", "title": "Най-малко четирима души загинаха при самоубийствен атентат в Багдад"}
{"url": "http://www.cross.bg/venetzyela-dvama-srok-1575426.html", "text": "/КРОСС/ Съединените щати обявиха за персона нон грата двама венецуелски дипломати и им дадоха срок от 48 часа да напуснат страната, в отговор на решението на венецуелския президент Николас Мадуро да експулсира двама американски дипломати от Венецуела, съобщиха Ройтерс и Франс прес.\"Държавният департамент обяви за персона нон грата временно управляващия венецуелското посолство и заместник-генералния консул на Венецуела в Хюстън\", се посочва в изявление.Във вторник Николас Мадуро даде срок на временно управляващия американското посолство Тод Робинсън и на неговия заместник Брайън Наранхо срок от 48 часа да напуснат страната, обвинявайки ги в участие във \"военен заговор\" срещу венецуелските власти.Той предприе този ход един ден след като президентът на САЩ Доналд Тръмп обяви нови санкции срещу Венецуела след преизбирането на Мадуро в неделя. Оттогава напрежението между Вашингтон и Каракас се засили. Според Съединените щати изборите във Венецуела не са били демократични.  ", "date": "2018.05.24", "title": "САЩ гонят двама венецуелски дипломати"}
{"url": "http://www.cross.bg/koreya-severna-yadrenata-1575427.html", "text": "/КРОСС/ Подозират Северна Корея, че не е прекратила ядрената си програма. Слухове за преместването на рекетите предизвикват съмнения.Според тях КНДР е определила отдалечената си провинция Чаганг за специална зона \"Суонун\", подхранвайки подозренията, че регионът се превръща в планинско убежище на ядрените оръжия и ракетите от програмата на КНДР. Това информира британският The Telegraph.Подозренията са, че това се случва въпреки обещанията на Пхенян да свали своя ядрен арсенал.Като източник на тази информация се сочи високопоставен служител на Министерството на държавната сигурност в Пхенян.Районът ще се превърне в \"стратегическа опора за военните в лицето на съвременната война\", информира източникът, като добави, че министерството е постановило, че \"проектът трябва да продължи без никакви проблеми, защото Ким Чен-ун го продължава от уважение към завещанията на баща си и дядо си\".  ", "date": "2018.05.24", "title": "Северна Корея не прекратява ядрената si програма?"}
{"url": "http://www.cross.bg/slavyanski-metodiii-bulgarite-1575425.html", "text": "/КРОСС/ Честит Ден на българската просвета и култура и на славянската писменост! На 24-ти май ние почитаме делото на светите братя Кирил и Методий - създателите на азбуката глаголица - първата азбука, която служи за писменост на староцърковен славянски език. Това посочват от Конгреса на българите в Украйна.Въз основа на глаголицата бе създадена кирилицата, която се използва и до днес в различни славянски езици.Св. св. Кирил и Методий развиват мисионерска дейност като проповедници на християнството сред различни народи. Те променят развитието на културния и духовния живот в Източна Европа. Българската азбука е в основата на писмеността на много други славянски народи и е една от трите официални азбуки на Европейския Съюз редом с гръцката и латинската.За нас е гордост да сме потомци на Светите братя. Използвайки кирилицата, ние продължаваме тяхното дело днес, а това означава, че то ще живее утре. Нека културата и образованието бъдат приоритет в живота на българите, защото чрез културата ние пазим нашата идентичност, а чрез образованието преоткриваме нови хоризонти на нашите възможности. Нека да има мир, да бъдем здрави и да пазим родното!  ", "date": "2018.05.24", "title": "Българите в Украйна отбелязват 24 май"}
{"url": "http://www.cross.bg/fandukova-ychilishta-kmet-1575424.html", "text": "/КРОСС/ Град, в който се строят училища, има бъдеще. Това заяви в ефира на bTV столичният кмет Йорданка Фандъкова. Тя поздрави всички българи с празника на славянската писменост 24 май.И тази година инвестициите в образованието са приоритет на общината, изтъкна Фандъкова.Столичният кмет и бивш училищен директор информира, че в София се строят детски градини и училища. \"Планираме четири нови училища. Планираме още тази година да разширим френската гимназия\", изтъкна Фандъкова и добави, че до края на юни ще бъде завършен новият корпус на Първа английска гимназия с 22 нови класни стаи, нова актова зала.Разширяването на 149 училище е завършило, сана ясно от думите на столичния кмет. Фандъкова дообясни, че лятото предстои модернизация на 17 училища и детски градини. ", "date": "2018.05.24", "title": "Фандъкова: Град, в който се строят училища, има бъдеще"}
{"url": "http://www.cross.bg/praznika-metodiii-kiril-1575430.html", "text": "/КРОСС/ Стотици жители и гости на столицата излязоха на площада пред Археологическия музей, за да поставят началото на празничното шествие по случай 24 май, предава news.bg. С празника на буквите почитаме светите братя Кирил и Методий - създатели на славянската азбука.Началото на празника бе ознаменувано с изпълнение на редица български патриотични песни като \"Върви народе възродени\", \"Тих бял Дунав\", \"Де е България\" и др.На събитието присъстват столичани и гости на града - майки с деца, ученици, студенти, преподаватели, възрастни хора. Те се присъединиха към честването на празника на просветата и културата.Въпреки празничният дух, не липсваха и хора, които издигнаха протестни транспаранти. Някои от тях гласяха: \"Премълчаването на истината за десетките стотици пари в математиката е престъпление срещу човечеството\".Празничното шествие ще премине по бул. \"Цар Освободител\", бул. \"Васил Левски\" до паметника на \"Св. Св. Кирил и Методий\" пред Националната библиотека, където ще се проведе официалната церемония по честването на празника.  ", "date": "2018.05.24", "title": "\"Върви народе възродени\" огласи столицата"}
{"url": "http://www.cross.bg/praznik-stefan-tzanev-1575428.html", "text": "/КРОСС/ „Националният празник трябва да е свързан с нещо велико, което самият народ е направил. На 3 март, за съжаление, ние не сме се освободили сами. Това е ден на благодарността към Русия\", смята драматурга, писател и поет Стефан Цанев.По думите му няма по-естествен празник за българите от 24 май.„Обръщам се към Народното събрание, към президента и правителството да направят този празник национален. Да дадат на българския народ това, което заслужава\", призова Стефан Цанев.По думите му, ако има референдум по темата, 80% от българите ще подкрепят идеята.„Няма българин, който да е против това, защото ние сме дали една от петте велики писмености на планетата. На нея пишат и четат повече от 250 милиона души по света. Това е велико нещо\", каза още Стефан Цанев.„Дори да изчезне България, българската писменост ще остане за бъдещите векове\", допълни той.  ", "date": "2018.05.24", "title": "Стефан Цанев: 24 май трябва да е националният празник на България"}
{"url": "http://www.cross.bg/belene-nyama-tzentrala-1575429.html", "text": "/КРОСС/  - Аз съм човек с позиции, защитавам ги. Това, което трябва да научат младите хора е следното - да се борят за позициите си, да отстояват убежденията си. Така се държи истинският гражданин. Не сме стадо, което тръгва накъдето го води овчарят. Вярно, че понякога прекалявам, забравям, че съм народен представител, а не онзи, който протестираше по улиците и, че на моето мнение се гледа по по-различен начин. Мисля да се поправя, ако не ми е късно.  - Беше девет и половина вечерта в събота, а и нямам телефоните на ръководителите на тези институции. Помислих си, че дори една милионна част да е вероятността водата в София да е замърсена, институциите трябва да вземат отношение. Това бе целта ми. Не съм целял нито да всявам страх, нито паника. По-късно разбрах, че това е слух, който се носи в столицата цяла седмица.  - Обадиха ми се хора, на които вярвам. Те са обикновени служители - от общината, от РИОСВ. Те досега не са ме лъгали никога. Но акцентът не е това, което те са ми съобщили! Акцентът е друг - институциите да си свършат работата и да разсеят тази новина, ако е фалшива! Това написах и това целях, никого не съм искал да смутя или разтревожа. А и честно казано, не забелязах опашки за минерална вода нито в магазините, нито в центъра пред Минералната баня. Нямаше стълпотворение от хора, които съм стреснал с публикацията си във фейсбук. Но затова се извиних от парламентарната трибуна на тези, които съм засегнал.  - Това е добра идея, мога да го направя. Но пак казвам - идеята ми бе институциите да си свършат работата.  - Да. И съм се борил за това България да има втора атомна централа. Имам надежда, че АЕЦ „Белене\" ще се случи особено след разговорите на президента Румен Радев в Русия с премиера Медведев и президента Путин. Защото в каквито и конфигурации да бъде строена АЕЦ „Белене\" няма как да минем без руската страна. Реакторите са руски. Тази централа обаче е необходима за целия регион, не само за България. Има изследвания, според които след 10 - 15 години в региона ще има недостиг на електроенергия. Ако ние като държава не побързаме да се възползваме от предимството, което ни дава фактът, че имаме лицензирана площадка и почти готово оборудване и не запълним тази празнина, тя ще бъде запълнена от други. Те ще построят техните централи и ние вместо да изнасяме ток, ще внасяме от тях.  - Не, не е, защото става дума за чисто икономически отношения. Ние от БСП предлагаме АЕЦ „Белене\" да бъде в отделно дружество, държавно предприятие. И това държавно предприятие да започне да функционира на чисто търговски принцип с проектно кредитиране и финансиране на строителството, с участие на стратегически инвеститор. Моето лично мнение е, че държавата трябва да има водеща роля в този проект и реализацията му. Припомням, че енергията от атомна централа се води собствено производство, независимо от това откъде идва ядреното гориво. Защото неговата себестойност е много ниска в сравнение на останалите разходи и цената на електроенергията накрая. И освен всичко друго, срокът за презареждане е много голям. Образно казано, не съществува опасността, ако днес свърши горивото, утре да трябва да зареждаме. Освен това колкото и специфично да е едно ядрено гориво, то може в краен случай да бъде заменено от друг източник. Тук Русия не може „да ни врътне кранчето\", каквито опасения изказват някои противници на проекта. Колкото до самото строителство - да, шеф монтажът навярно трябва да бъде излъчен от тези, които са произвели реактора, но това е световна практика и не води до зависимост, води до сигурност. Искам да подчертая, че по време на строителството ще дадем работа да десетки хиляди българи. Ако бъде осъществена и първоначалната идея за обучителен център за кадри за ядрени централи, това ще бъде допълнителен плюс към целия проект.  - Не бих искал да политизирам, защото това няма да допринесе за реализацията на проекта „Белене\". Иначе да, премиерът ни бе последователен в непоследователността си по този проект. До 2012 г. възхваляваше проекта, после го спря и го нарече „гьол\". Ако го питате, сигурно ще каже, че след като са го набутали с толкова пари е длъжен да реализира проекта, което не е истина, разбира се. Искам обаче дебело да подчертая друго - от 1988 г. до ден днешен няма правителство, което да не е допринесло за това централата да не се случи. Няма правителство, което да е цялото в бяло. Това трябва да ни е обица на ухото, когато говорим за проекти, надхвърлящи мандата на едно правителство. Да не се страхуваме в края на един мандат да подпишем документи, които трябва да бъдат подписани, защото не знаем какво да каже следващото правителство. Да имаме консенсус по въпроси, засягащи националната сигурност и националните интереси. И да търсим този консенсус преди да започнем да реализираме даден проект, а не, след като започнем да го реализираме, да се борим с противниците му.  - Проектът, повтарям, е печеливш без държавни финансови гаранции и без дългосрочни договори за гарантирана цена на изкупуване. Колкото до постоянството на премиера, мисля си, че загубеният арбитраж е обица на ухото му и той, пък и всеки следващ премиер, няма да си позволят прибързани решения за прекратяване на вече подписани договори и отказ от вече поети ангажименти.  - Не съм ги виждал на терен, така че това май беше и си остана само една идея.    - Доколкото съм запознат, китайците искат да инсталират свои реактори, които не са лицензирани в ЕС. Искат да пробият през нас.  - Те могат да предложат някаква финансова схема, която да изглежда приемлива. Но ние със сигурност ще загубим още поне осем години. През това време ще тече лицензирането на реакторите. Освен това площадката е подготвена за друго оборудване, с други реактори. Трудно бих могъл да си представя съвместяване на тази площадка с нов тип реактори. Затова пак казвам - българското участие трябва да бъде решаващо, да ни гарантира участие във взимането на всички решения, включително за цената на произвежданата електроенергия.  - Не може да се каже, че правителството върви в тази посока. Това, което е записано в доклада на министър Теменужка Петкова е изграждане на централата с българско участие и стратегически инвеститор. Такава бе формулата още през 2004 г., когато проектът бе рестартиран от кабинета „Сакскобургготски\". Тогава се предвиждаше участие на България, на френската фирма „Арева\" и германската РВЕ. Те се отказаха не защото проекта беше лош, а защото имаше политическа непоследователност. Това е най-лошото нещо за инвеститор на проект от такъв мащаб - да не знаеш как ще постъпи правителството във всеки следващ момент.  - Внесен е докладът на министър Петкова. Съществува обаче решение на Народното събрание от 2012 година със заглавие „Решение относно спиране на строителството на АЕЦ „Белене\". Освен заглавието в него има една точка, която разглежда вариант за строителство на парогазова централа на площадката за АЕЦ „Белене\". Затова от БСП в парламентарната комисия по енергетика ще настояваме първо да се приеме друго решение на Народното събрание, с което да бъде отменено решението на Народното събрание от 2012 г. След това трябва да се търси вариант, при който печели и държавата, и стратегическият инвеститор. Построяването на втората атомна централа ни връща отново в клуба на най-модерните ядрени държави.  - Първо, трябва да подчертая, че отговорностите са съвсем различни в своята дълбочина. При правителството на Станишев в края на мандата имаше възможност тогавашният министър на икономиката, енергетиката и туризма  да подпише последния протокол с който проектът ставаше необратим. Не го направи поради съображения, че идва ново правителство и подписът на новия министър ще е по-тежък. Аз лично не споделям този подход, но това, пак подчертавам, е личното ми мнение. Колкото до кабинета на Орешарски, Вие си спомняте, че бяхме коалиционни партньори с ДПС, а те винаги са били против тази централа. Нямаше как при това положение да й се даде рестарт. Красина Кръстева, Епицентър.бг ", "date": "2018.05.24", "title": "Таско Ерменков: Няма правителство, безгрешно по проекта „Белене“"}
{"url": "http://www.cross.bg/makron-pytin-rysiya-1575431.html", "text": "/КРОСС/ Еманюел Макрон ще направи първото си официално посещение в Русия, където се надява да намери \"точки на съгласие\" с руския президент Владимир Путин по деликатните въпроси за иранската ядрена програма и Сирия въпреки разногласията между двете страни.Срещата на Макрон с Путин е очаквана с голям интерес - една година след тази във Версайския дворец край Париж, която остави силен отпечатък и лансира новия френски президент на международната сцена.Двамата лидери ще се срещнат утре в края на деня насред декора на величествения Константиновски дворец, лятната резиденция на Петър Велики, на двайсетина километра от Санкт Петербург. В този огромен палат с изглед към морето се проведе срещата на върха на Г-20 през 2013 г.В петък сутринта Макрон, придружаван от съпругата си Брижит, ще отдаде почит на жертвите на ужасяващата обсада на Ленинград през Втората световна война, преди да се срещне с представители на гражданското общество.Следобедът ще бъде посветен на 22-ия Санктпетербургски икономически форум, на който Макрон е почетен гост заедно с японския премиер Шиндзо Абе.По въпросите за Иран, Сирия и Украйна Макрон иска да проведе \"един съдържателен диалог..., за да намери точки на съгласие\" (с руската страна), посочи Елисейският дворец. \"Ние правим това, оставайки нащрек\" и \"със съзнанието колко трудно е това\", допълни френското президентство.След изтеглянето с гръм и трясък на САЩ от иранското ядрено споразумение Франция и Русия, които също са страни по него, потвърдиха решимостта си да го спасят.След години на напрежения, свързани с украинската криза и неотдавнашната афера с отравянето на бившия руски шпионин Сергей Скрипал във Великобритания, Русия има какво да спечели от едно сближаване с европейците по иранския въпрос.\"За Путин ще бъде голям успех да постигне приемането на обща декларация по темата\", обобщава Татяна Кацуева-Жан, експерт от Френския институт за международни отношения, визирайки иранското ядрено споразумение.\"Парадоксално, заради историята с иранската ядрена програма, ние имаме шанс да намерим нови основи за сътрудничество между Русия и Европа\", казва руски дипломатически източник.Москва и Париж обаче имат разминавания по стратегията за иранската ядрена сделка.Москва, която се сближи с Техеран, иска споразумението да остане такова, каквото е, докато Париж е за ново \"разширено споразумение\", което да взима предвид контрола на ядрените дейности след 2025 г., балистичната програма на Иран, както и ситуацията в Сирия и Йемен.По време на визитата ще бъдат подписани двустранни споразумения в областта на икономиката, университетите, културата и спорта (между федерациите по ръгби).\"Уважавам го. Познавам го. Давам си ясно сметка за нещата\", каза френският президент, визирайки руския си колега, който, по думите му \"е силен и интелигентен\". Макрон направи това изявление на 22 април пред американската телевизия Фокс нюз, преди да предупреди: \"Вярвам, че ние никога не трябва да се показваме като слаби пред президента Путин. Когато вие сте слаби, той използва това\".Държавният глава приложи този принцип, казвайки някои неприятни истини за медийните намеси или за химическите оръжия пред един невъзмутим Путин насред златното великолепие на Версайския дворец миналата година.\"Преди избирането му за президент Макрон бе мишена на една доста силна атака за оклеветяване в Русия\", припомня Татяна Кацуева-Жан.\"Той вече е представян като лидер в Европа, обещаващ държавник, реалист и прагматик, но с ограничено поле за действие по отношение на САЩ и на НАТО. Официалните медии дори използват термина \"васализация\", допълва тя.В Москва, където Путин току-що започна четвъртия си мандат, взима връх изчаквателната позиция, година след избирането на Макрон за президент.\"Той опитва да позиционира Франция отново като световна сила... Ако намеренията му са сериозни, тогава Путин и Макрон има за какво да си говорят. Ако става дума само за приказки, тогава Путин ще го разбере много бързо\", предупреждава експертът Фьодор Лукянов, председател на Съвета за външна политика и отбрана.  ", "date": "2018.05.24", "title": "Макрон отива в Русия да търси допирни точки по деликатни теми с Путин"}
{"url": "http://www.cross.bg/sofiya-pargov-kaloyan-1575411.html", "text": "/КРОСС/ Лидерът на БСП - София Калоян Паргов, общински съветници и народни представители от БСП ще се включат в честването на Празника на българската просвета и култура и славянската писменост в София.Те ще се присъединят към празничното шествие до паметника на Св. св. Кирил и Методий пред Националната библиотека, ще поднесат венци и цветя и ще присъстват на тържествения водосвет по случай 24 май. ", "date": "2018.05.24", "title": "Калоян Паргов ще се включи в честването на 24 май в София"}
{"url": "http://www.cross.bg/skripal-yuliya-ryski-1575415.html", "text": "/КРОСС/ Юлия Скрипал оцеля след опит за убийство, за което британските власти обвиняват Русия. Но дъщерята на един от най-известните руски шпиони каза в специално изявление за Ройтерс, че иска да се върне в страната си в дългосрочен план, въпреки отравянето.\"Животът ми се обърна с главата надолу\", каза тя. Юлия и баща й Сергей Скрипал, бивш полковник в руското военно разузнаване, издал на британската служба за външно разузнаване МИ-6 десетки агенти, бяха намерени в безсъзнание на пейка в британския град Солсбъри на 4 март. Трийсет и три годишната Юлия бе 20 дни в кома.\"Събудих се с вестта, че сме били отровени\", каза Скрипал в първата си медийна изява след покушението. Тя се свърза с Ройтерс чрез британската полиция. Юлия Скрипал е в Лондон под закрилата на британската държава и точното й местоположение се пази в тайна. Тя бе изписана от болницата около пет седмици след отравянето.\"Извадихме голям късмет, че и двамата оцеляхме при този опит за убийство. Възстановяването ни е бавно и много болезнено\", каза тя. Юлия каза, че опитва малко по малко да се справи емоционално и физически с опустошителните промени, които са й се случили. \"Искам да помагам на баща ми, докато се възстанови напълно. В дългосрочен план се надявам да се върна у дома в моята страна. \", заяви тя.Скрипал говори пред камерата на руски и представи комюнике на руски и английски, което казва, че е написано от нея. Тя сложи подписа си под двата документа, след като направи изявлението и отказа да отговори на въпроси, след като говори пред камерата.  ", "date": "2018.05.24", "title": "Юлия Скрипал: Надявам се да се върна у дома"}
{"url": "http://www.cross.bg/metodiii-kiril-bratya-1575413.html", "text": "/КРОСС/ България празнува Деня на българската просвета и култура и на славянската писменост. На този ден отдаваме почит на светите братя Кирил и Методий - създателите на славянската писменост.Светите братя създават глаголицата и проповядват в силата на божественото слово на роден език. Ако не беше тяхното завещание, днес този текст нямаше да изглежда по същия начин.Солунските братя разпръскват делото си по целия славянски свят. Техните верни помощници, сред които Климент, Наум, Горазд, Сава и Ангеларий вървят до последно по стъпките им, за да продължат свещеното дело.Като ден на просветата празникът се чества за първи път в Пловдив през 1851 г., когато в епархийското училище „Св. св. Кирил и Методий\" по инициатива на Найден Геров се организира празник и ученическо шествие. През 1856 г. Йоаким Груев предлага денят на Кирил и Методий да бъде отбелязван като празник на българските ученици.Денят на св. св. Кирил и Методий се отбелязва от Българската православна църква на 11 май по църковния литургичен календар. Има данни, че на този ден е отдавана почит на светите братя още от 12 век.  ", "date": "2018.05.24", "title": "Честит 24 май!"}
{"url": "http://www.cross.bg/makedoniya-gurtziya-imeto-1575419.html", "text": "/КРОСС/ Нова надежда за разрешаване на спора за името на съседна Македония. Министрите на външните работи на Гърция и на бившата югославска република възобновят преговорите по 25-годишния спор. Те ще се срещнат в четвъртък в Ню Йорк с посредника на ООН по този въпрос Матю Нимиц.Това ще бъде първата среща между двамата външни министри, след като премиерът Зоран Заев предложи името Илинденска Македония. Този вариант обаче се отхвърля както в Гърция, така и от опозицията в Скопие. ", "date": "2018.05.24", "title": "Външните министри на Гърция и Македония на среща в Ню Йорк"}
{"url": "http://www.cross.bg/tezhka-katastrofa-raneni-1575418.html", "text": "/КРОСС/ Двама души загинаха, а близо 20 бяха ранени при тежка железопътна катастрофа, станала край Торино в нощта срещу четвъртък.Инцидентът станал, когато влак излязъл от релсите, след като се блъснал в спрял на железопътен прелез тир. ", "date": "2018.05.24", "title": "Жертви и ранени при тежка жп катастрофа в Италия"}
{"url": "http://www.cross.bg/prof-praznika-ministerstvoto-1575416.html", "text": "/КРОСС/ Денят на българската просвета и култура и на славянската писменост ще бъде отбелязан с редица събития днес.Празнично шествие, организирано от Министерството на образованието и Столична община, ще тръгне в 10:30 ч. от Археологическия музей. Крайната му точка е паметникът на Св. св. Кирил и Методий пред Националната библиотека.В 11 ч. започва официалната церемония пред библиотеката. Неин водещ ще бъде актьорът и директор на Народния театър „Иван Вазов\" Мариус Донкин.Първо ще прозвучи стихотворението \"Аз съм българче\" от Иван Вазов в изпълнение на първокласниците от Националния учебен комплекс по култура в Горна баня Симеон Йорданов и Борислава Петрова.След това тържествено слово за празника ще произнесе писателят Деян Енев.Поздравителни слова ще произнесат президентът Румен Радев, министърът на образованието Красимир Вълчев, кметът на София Йорданка Фандъкова.В церемонията ще участват ученици от I клас на 133. средно училище „А. С. Пушкин\" и Младежката хорова капела към Националното музикално училище „Любомир Пипков\" с диригент Татяна Христова.В 11:30 ч. желаещите ще могат да разгледат изложбата \"Българската ръкописна традиция през вековете\" в Националната библиотека.15 минути по-късно започва академичното тържество в аулата на Софийския университет. Слово ще произнесе ректорът проф. Анастас Герджиков. След него за Антарктида и \"революцията на българското присъствие\" на ледения континент ще говори проф. Христо Пимпирев, председател на Българския антарктически институт.Ще бъдат наградени победителите в Дванадесетия национален литературен конкурс за стихотворение и разказ на Фондация \"Св. Климент Охридски\" за студенти с българско гражданство, обучаващи се у нас и в чужбина. Ще бъде връчена и стипендията на Фондация „Блага Димитрова\" за студент от Факултета по славянски филологии на Софийския университет. ФСлФ ще отличи и автора на най-добрата научна книга в областта на езикознанието.От БНР пък ще връчат награда на студент в специалност „Журналистика\", профил „Радио\" - инициатива в памет на проф. д-р Веселин Димитров.От 17 ч. ще има празник на буквите в парка зад НДК, организиран от Министерството за българското председателство на Съвета на ЕС, Столична община, НДК и Българското национално радио, съвместно с Министерството на културата.Сред изпълнителите ще бъдат вокална група \"Радиодеца\", Оркестърът за народна музика на БНР, Софийският духов оркестър и Биг Бенда на БНР. Световноизвестният цигулар Веско Ешкенази ще изпълни на своята цигулка специално за празника химна „Върви, народе възродени\".Автор на визията на празника е българският художник проф. Божидар Йонов.В Пловдив тържеството ще е на площад „11-ти май\". Официалното му откриване е в 10 ч. с химна на Република България, а преди него ще бъдат връчени награди и ще бъде отслужена литургия от пловдивския митрополит Николай.След празничните слова ще започне концерт, около 11.40 ч.  ", "date": "2018.05.24", "title": "Президент, министър и кмет повеждат шествието за 24 май"}
{"url": "http://www.cross.bg/manolova-zaradi-postupili-1575414.html", "text": "/КРОСС/ Омбудсманът Мая Манолова призова здравното министерство да отдели средства за болниците, които са в тежко финансово състояние. Тя съобщи, че освен лечебните заведения във Враца и Ловеч още 12 болници са пред фалит.Манолова организира дискусия, посветена на проблемите в сектора, на която призова за безлимитно здравеопазване. Омбудсманът обобщи и жалбите, постъпили при нея от началото на годината.Според Мая Манолова най-много жалби са постъпили заради липса на достъп до медицинска помощ, както и до качествена медицинска помощ, заради липса на достъп до лекарства и до медицински изделия, както и за доплащане на тези лекарства и медицински изделия.Жалби при омбудсмана са постъпили от съсловните организации на личните лекари, на медицинските сестри, на болнични директори, като медицинските сестри и личните лекари, припомни Манолова, организираха протести заради ниски заплати и тежестта в работата.Манолова призова Националната здравноосигурителна каса да изплати 150-те милиона лева, натрупани от неизплатена надлимитна дейност за последните години, както и здравният министър най-сетне да представи пред обществеността новия здравен модел за управление.  ", "date": "2018.05.24", "title": "Още 12 болници са пред фалит, според омбудсмана"}
{"url": "http://www.cross.bg/italiya-konte-vsichki-1575417.html", "text": "/КРОСС/ Президентът на Италия Серджо Матарела даде мандат на новодошлия в политиката Джузепе Конте да оглави коалиционно правителство на крайнодясната партия \"Лига\" и антисистемното Движение \"Пет звезди\", предаде Ройтерс.Конте, който е професор по право във Флоренция, трябва да състави списък от министри и да го представи за одобрение на президента, преди кабинетът да положи клетва.Италия изпадна в задънена улица след изборите през март, на които никоя политическа сила не можа да получи мнозинство в парламента. След седмици безрезултатни преговори между различни политически партии, \"Пет звезди\" и \"Лигата\" най-накрая се договориха в петък да управляват заедно. Те се зарекоха, че ще се опълчат на правилата на ЕС за валутния съюз, финансовата дисциплина и имиграцията.Конте е подкрепен от \"Пет звезди\", но не заема изборна длъжност и няма политически или мениджърски опит, посочва Ройтерс. Критици казват, че има опасност той да бъде изключително слаб лидер, без особено влияние върху коалиционните си партньори. Конте заяви, че правителството му ще защитава интересите на обикновените италианци, но призна, че трябва да спазва европейските и международните задължения на Италия.\"Сега се готвя да браня интересите на всички италианци пред всички европейски и международни инстанции чрез водене на диалог с европейските институции и с представителите на другите страни. Искам да бъда адвокат, който ще защитава италианския народ\", каза той пред журналисти, след като Матарела му връчи мандата.\"Съзнавам необходимостта да потвърдя мястото на Италия в Европа и в света\", добави той след продължилия час и половина разговор с президента, предаде Франс прес. Той увери, че е участвал в разработването на общата управленска програма, която обръща гръб на строгите икономии и иска предоговаряне на европейските договори.Правителството иска да намали публичния дълг не чрез данъци и строги икономии, а \"с увеличаване на брутния вътрешен продукт чрез даване на тласък на вътрешното търсене\".Друг основен момент от правителствената програма е въвеждането на плосък данък от 15 процента за физическите лица и 20 процента за фирмите. Предвижда се изплащане на базов доход от 780 евро на месец за живеещите в крайна бедност, намаляване на пенсионната възраст, въвеждане на минимална работна заплата.В областта на миграцията ще се отдава приоритет на експулсирането на незаконни мигранти и борба срещу бизнеса с мигранти, включително срещу каналджийските мрежи. Ще бъде изготвен регистър на имамите и ще бъдат затворени всички неофициални молитвени центрове.Двете формации потвърждават принадлежността на Италия към атлантическия алианс и виждат САЩ като приоритетен партньор. Те обаче предвиждат и отваряне към Русия, \"която не трябва да бъде смятана за заплаха, а за икономически и търговски партньор\". Затова според тях трябва да бъдат вдигнати антируските санкции.Те предлагат още драстично намаляване на броя на депутатите от 630 на 400 и на сенаторите от 318 на 200, всички те да бъдат избирани пряко и да нямат право да сменят парламентарните си групи.Други цели, залегнали в програмата, са борба с корупцията, затягане на мерките срещу конфликтите на интереси и засилване на автономията на регионите.  ", "date": "2018.05.24", "title": "Джузепе Конте е премиерът на Италия"}
{"url": "http://www.cross.bg/trump-potrebiteli-twitter-1575420.html", "text": "/КРОСС/ Доналд Тръмп вече няма право да блокира в акаунта си в Twitter критични към него потребители. Това постанови федерален съдия в Ню Йорк.Решението му беше взето по иск, внесен миналата година от седем души, чийто достъп до профилът на Тръмп в социалната мрежа беше блокиран от президента. ", "date": "2018.05.24", "title": "Съдия забрани на Тръмп да блокира потребители на Twitter"}
{"url": "http://www.cross.bg/bulgarska-i-makedonska-delegatziya-s-obshta-aydientziya-pri-papata-1575421.html", "text": "/КРОСС/ Министър-председателят Бойко Борисов ще бъде на посещение в Рим на 24 май и на аудиенция при Папа Франциск на 25 май. Поводът - Денят на българската просвета и култура и на славянската писменост.За първи път тази година традиционното поклонение пред гроба на Свети Кирил и посещението на базиликата „Санта Мария Маджоре\", където папа Адриан ІІ благославя славянската азбука и книги, ще бъде осъществено съвместно с делегацията на Македония. Тя ще бъде водена от премиера Зоран Заев.Съвместното честване на исторически събития, значими за двете държави, идва след отварянето на новата страница в отношенията между София и Скопие и подписването на Договора за добросъседство.  ", "date": "2018.05.24", "title": "Българска и македонска делегация с обща аудиенция при папата"}
{"url": "http://www.cross.bg/yurist-ministur-pravosudieto-1575257.html", "text": "/КРОСС/ Антон Сираков, юристМиглена Тачева, юрист, министър на правосъдието в правителството на Сергей СтанишевМихаил Михайлов, PR експертРуси Статков, член на НС на Агенцията за приватизация, бивш депутатТома Здравков, певецЦецка Цачева, юрист, министър на правосъдиетоЯсен Вълчанов, балетист ", "date": "2018.05.24", "title": "Рожденици на 24 май"}
{"url": "http://www.cross.bg/tema-bulgariya-ychilishte-1575409.html", "text": "/КРОСС/ БНТ, „Денят започва\"Празничнияг ден на 24 май започва в 7:55 часа със специалната програма „Азбука на надеждата\". Mинистърът на образованието Красимир Вълчев, който ще отговоря на въпросите на ученици от цялата страна.За смисъла на думите ще говорят изтъкнати културолози, историци и преводачи.От изнесеното студио в Европейската столица на културата 2019 Александра Гюзелева и Михаил Заимов ще обсъдят приноса на Пловдив в културното развитие на страната. Техни гости са издатели, писатели, общественици и интелектуалци от града, който поставя началото на празненствата на 24 май през миналия век.Зрителите ще имат възможност да проследят на живо празничните шествия в София, Пловдив, Варна и Русе. Камерите на БНТ ще надникнат и в творителница „О писменехь\" в Плевен и изоставеното училище в севлиевското село Стоките.Ще има преки включвания от Рим, където всяка година се прави официално поклонение на Свети Кирил в базиликата „Сан Клементе\" и в Москва, с подробности за гастрола на Софийската опера и балет там.Празничната разходка включва кадри от богатия архив на националната телевизия, които ще припомнят как е бил празнуван Денят на българската просвета и култура в различни моменти от историята на България. Репортерите на БНТ ще разкажат както за по-малко известните възпитаници на Кирил, така и за днешните ученици със значими постижения в различни области на науката. Обществената медия продължава традицията в празничния ден да представя съвременните учители-възрожденци.В края на специалното предаване „Азбука на надеждата\" БНТ1 ще покаже в директно включване част от генералната репетиция за тазгодишната церемония по връчване на наградите за театрално изкуство „Аскеер\".БТВ, \"Тази сутрин\"Тема: Посрещаме празника на славянската писменост пред народната библиотека „Св. Св. Кирил и Методий\";Кметът на София Йорданка Фандъкова за силата на писаното слово;Зам.-министърът на образованието Таня Михайлова за връщането на децата в училище;Изпълнение на живо на талантливите ученици от националното музикално училище „Любомир Пипков\";За мисията да предаваш знание - Цветелена Таралова, която спечели приза „Учител на годината\";Директно от Габрово: Как посреща празника първото светско училище в България - Априловската гимназия?;Тема: След лавината сигнали за българи, подсъдими в Гърция за трафик на мигранти, как ще се намеси държавата? Гостува зам. -министърът на външните работи Тодор Стоянов;Тема: „Мистерията на българските гласове\" преди премиерата на новия си албумНова телевизия, „Здравей, България\"Тема:  \"Редно ли е рейс на градския транспорт да вози пътници по магистрала?\".Тема: Розоберът - пред провал. Докъде ще паднат цените на розовия цвят и може ли България да остане без традиционния си символ - розовото масло? Отговорите в \"На твоя страна\" с Георги Георгиев.Тема: В Деня на славянската писменост и култура - разговор за думите, премълчаното и признанието. Самуел Финци пред Велина Сашева.Тема: За духовното в материалния свят и за книжовността в дигиталната ера. Говорят Боряна Димитрова, Даниел Вълчев.Тема: Кой ще е големият победител в първия сезон на Hell's Kitchen България? Преди финала на шоуто в студиото влиза шеф Виктор Ангелов.В \"Истории на успеха\" с Деси Банова: Да откриваш добрите новини и успешните хора. ", "date": "2018.05.24", "title": "По телевизиите на 24 май"}
{"url": "http://www.cross.bg/chasa-shestvie-kyltyra-1575410.html", "text": "/КРОСС/ ***София.От 10.30 часа, по повод 24 май - Ден на българската просвета у култура и славянска писменост ще се състои празнично шествие от Археологическия музей до паметника на св. св. Кирил и Методий пред Националната библиотека. От 11.00 часа ще се проведе официална церемония пред паметника на св. св. Кирил и Методий. Поздравителни слова ще произнесат Румен Радев - президент на Република България, Йорданка Фандъкова - кмет на София, Красимир Вълчев - министър на образованието и науката на Република България. От 11.30 часа в Националната библиотека ще бъде отрита изложба „Българската ръкописна традиция през вековете\".***София.От 18.30 часа в Националния исторически музей в столицата президентът Румен Радев и съпругата му ще бъдат домакини на традиционния прием по случай Деня на славянската просвета и култура и на славянската писменост.***Велики Преслав.Вицепрезидентът Илияна Йотова ще открие тържествата по случай Деня на славянската писменост и българската просвета и култура и Деня на града. От 09.00 часа вицепрезидентът ще разговаря с учителския колектив на ОУ „Св. св. Кирил и Методий\" и ще приветства учениците. От 09.50 часа Илияна Йотова ще се включи в тържественото шествие до централния градски площад, където е предвидена официална празнична програма.***Кърджали.Председателят на Народното събрание Цвета Караянчева ще участва в тържественото честване на 24 май в Кърджали. В 10.30 часа ще се проведе празнично шествие от Дома на културата до паметника на Освободителите в града. Председателят на парламента ще произнесе слово поповод Деня на българската просвета и култура и славянската писменост пред присъстващите на тържеството.***София.За първи път в България ще бъде честван Европейският ден на парковете - 24 май. Тази година надсловът на празника е „Културното наследство: то е в нашата природа\". За целта Асоциация на парковете в България организира туристическа обиколка в Природен парк Витоша с водачи.Сборният пункт на разходката е на спирката на автобус № 98 в с. Железница. (до Кметството) в 10.00 часа.***София.От 10.00 часа в Патриаршеската катедрала „Св. Александър Невски\" ще бъде отслужен молебен от Негово Преосвещенство Мелнишкия епископ Герасим, Главен секретар на Св. Синод на БПЦ-БП заедно със столични свещеници. След молебена литийното шествие ще се отправи към Народната библиотека.***София.В 11.00 часа в Аулата на Софийския университет, с академично тържество ще бъде отбелязан 24 май - Ден на българската просвета и култура и на славянската писменост. Ректорът на Софийския университет „Св. Климент Охридски\" проф. дфн Анастас Герджиков ще произнесе приветствено слово.***София.От 14.00 часа в централата на КТ „Подкрепа\" Синдикат „Образование\" ще връчи награди на учители за особени заслуги в областта на просветното, културното и синдикално дело „Стоян Михайловски\". Ще бъдат наградени и ученици и учители от конкурса за творческа работа „На учителя с любов\". Очаква се на събитието да присъстват министърът на образованието Красимир Вълчев, кметът на София Йорданка Фандъкова и др.***София.От 14.00 часа пред Народния театър ще се състои празник на буквите.***София.По случай Деня на българската просвета и култура и на славянската писменост - софиянци и гости на столицата ще могат да видят следните изложби в Столична библиотека: „Прослава на св. св. Кирил и Методий. История на празника\", „Илюстрации от поколението Милениум\";„Солунските братя Константин Кирил Философ и Методий моравски епископ\", „Български резбарски школи\". От 16.00 часа в Мраморното фоайе на библиотеката ще се състои празничен концерт.***София.В театър „Българска армия\" за 28-ми път Фондация „Академия Аскеер\" ще връчи своите национални награди за постижения в театралнотоизкуство през изтеклия сезон.***Бургас.В 10.30 часа от площад „Тройката\" ще тръгне тържествено шествие по повод 24 май - Ден на българската просвета и култура и на славянскатаписменост. Шествието ще премине по главната улица „Александровска\" и обновената „Богориди\", като ще финишира на открита сцена „Охлюва\",където в 11.00 часа ще започне празничен концерт с участието на детски състави от Бургас.***Бургас.В 12.00 часа година в изложбената зала на ул. „Александровска\" 22 ще бъде открита традиционната празнична изложба на бургаските художници.На събитието ще бъде връчена и наградата „Млад художник на годината\" на името на бургаския художник Руси Стоянов.***Варна.В 09.20 часа в Катедралния храм „Св. Успение Богородично\" ще бъде отслужен благодарствен молебен. В 10.00 часа на пл. „Св. Св. Кирил и Методий\" ще бъде издигнат българският флаг, след което ще бъде изпълнена фолклорна композиция, а във въздуха ще полетят големи балони с буквите от кирилицата. Под звуците на химна „Върви, народе възродени\", ще тръгне празничното шествие. В 11.00 часа пред входа на Морската градина ще започне концерт под мотото „Да поиграем на празника\" на фолклорен ансамбъл „Варна\".***Велико Търново.От 10.00 часа в ритуалната зала на Община Велико Търново ще се проведе среща на кмета на Велико Търново Даниел Панов с дейци на просветата, науката, културата и изкуствата.***Велико Търново.От 10.30 часа от площад „Велчова завера\" до Община Велико Търново ще се проведе празнично шествие за Деня на българската просвета, култура и писменост. От 11.00 часа пред Община Велико Търново ще се проведе официално честване по случай Деня на славянската писменост и култура.***Велико Търново.От 21.30 часа на площад „Цар Асен I\" ще бъде излъчена прожекция на аудиовизуалния спектакъл „Царевград Търнов - звук и светлина\".***Горна Оряховица.От 10.00 часа на пл. „Георги Измирлиев\" ще бъде отбелязан Денят на българската просвета и култура и на славянската писменост: - празнично шествие с участието на деца от детските заведения, ученици, учители, дейци на просветата и културата.***Горна Оряховица.От 18.00 часа на пл. „Георги Измирлиев\" ще се проведе тържествено шествие на абитуриентите на Горна Оряховица.***Дупница.От 11.00 часа на площад „Свобода\" ще се състои Церемония по награждаване „Учител на годината\".***Златоград.С тържествено шествие и награждаване на местните просветители Община Златоград ще отбележи 24 май. Началото на тържественото шествие на образователни и културни институции е в 10.30 часа от Централния площад към Взаимното училище. На празника ще бъдат наградени местни учители, ученици, читалищни дейци и просветители от Община Златоград. В празничната програма ще участват деца от ДГ „Радост\", ДГ „Снежанка\", ученици от ОУ „Васил Левски\" и СУ „Антим І\", танцьори от ОНЧ „Просвета 1908\" - Златоград.***Пловдив.В 09.00 часа в храм „Св. св. Кирил и Методий\" Пловдивският митрополит Николай ще отслужи празнична литургия.***Пловдив.В 09.00 часа в Актовата зала на ПХГ „Св. св. Кирил и Методий\" ще бъдат връчени Почетен знак на град Пловдив, Почетна значка на град Пловдиви грамоти.***Пловдив.В 10.00 часа на пл. „11-ти май\" ще се състои официалното откриване на тържеството за 24 май с химна на Република България. В 10.10 часа празнично слово ще произнесе Началника на РУО - Пловдив Иванка Киркова. В 10.15 часа, пред паметника на славянските равноапостоли, започва празничен молебен, отслужен от Негово Високопреосвещенство Пловдивски митрополит Николай. В 10.25 часа ще бъдат положени венци и цветя, а в 10.30 часа е началото на шествието към площад „Централен\".***Пловдив.В 11.40 часа на площад „Централен\" ще се проведе празничен концерт по повод 24 май.***Русе.От 10.30 часа в Русе ще се проведе традиционно празнично шествие, което ще премине по Главната улица на града, стигайки до площада пред Общината, където от 11.00 часа ще се състои концертът на деца и състави от ОбДЦКИ-Русе. От 12.30 часа в Голяма зала на Доходно здание ще се състои Тържествената церемония-концерт, на която кметът на Община Русе Пламен Стоилов и председателят на Общински съвет - Русе чл.-кор. проф. дтн Христо Белоев ще връчат ежегодните Награди „Русе\" за постижения в областта на изкуството, културата, образованието и науката, както и приза „Студент на годината\".***Свищов.От 9.00 часа на гроба на д-р Георги Атанасович - министър на Просвещението в Първия кабинет на България ще бъде извършено поклонение.След това от 09.15 часа от площад „Свобода\" до площад „Алеко\" ще има празнично шествие. От 9.30 часа на площад „Алеко\" ще започне Общоградски празник по повод 24 май - Деня на българската просвета, култура и на славянската писменост.***Стара Загора.С тържествен ритуал за издигане на националното знаме на Република България ще започне честването на 24-ти май - Ден на българската просвета и култура и на славянската писменост в Стара Загора. Тази година тържественото честване ще се проведе в източната част на античния форум „Августа Траяна\" до Регионална библиотека „Захарий Княжески\". От 9.30 часа в честването ще се включат духовите оркестри и мажоретките на Пето основно училище „Митьо Станев\" и на Шесто основно училище „Свети Никола\". В 10.00 часа ще прозвучи химна на Кирил и Методий „Върви народе възродени\" в изпълнение на хора на Държавна опера Стара Загора и общинския духов оркестър. Кметът Живко Тодоров ще поздрави старозагорци по повод празника. Той ще участва и в церемонията по връчване на наградите „Стара Загора\" и „Млада Загора\". *** Шумен.От 10.00 часа от пл. „Кристал\", с празнично шествие, в което ще се включат деца, ученици, учители и дейци на просветата и културата ще започне празничната програма по повод 24 май - Денят на българската просвета и култура и на славянската писменост в Шумен.***Шумен.От 11.00 часа на пл. „Освобождение\" ще бъдат връчени тържествено наградите на Шумен в системата на образованието и науката След церемонията, в 11.45 часа, на пл. „Освобождение\" започва спектакълът „Споменът за утре\" на трупата на Нешка Робева. ", "date": "2018.05.24", "title": "Предстоящи събития в страната за 24 май 2018"}
{"url": "http://www.cross.bg/simeon-godini-podvig-1575263.html", "text": "/КРОСС/ Св. Симеон Стълпник, Дивногорец, е наречен така, понеже се подвизавал на стълп-кула и понеже този стълп бил построен на планината, наречена Дивна.Симеон се родил в Антиохия Сирийска в 522 година. Майка му Марта след смъртта на мъжа си, загинал под развалините на своята къща по време на земетресение, възпитавала сина си в гореща любов към Бога, от която било проникнато нейното собствено сърце. И небезплодно се оказала нейното възпитателно въздействие: възприето от младенеца, то го превърнало в избран съсъд на Божията благодат.Когато Симеон бил на пет години, майка му го поверила на светия старец Йоан Стълпник, който се подвизавал в пустинята. Подражавайки му, Симеон пожелал подобен подвиг и скоро надминал своя учител с истинско ангелско търпение. Опитният старец Йоан, боейки се, да не би нежният отрок да изнемогне от непосилния подвиг, съветвал го да не се предава на такъв преждевременен труд. На Симеон, подкрепян свише, продължавал своето молитвено стоене пред Бога. Но не се задоволил той с това състояние.Минали шест години и той поискал по-висок стълп, за да се отстрани повече от земята. Построили му друг стълп, висок 40 лакти. Като прекарал на него осем години, Симеон по божествено откровение отишъл в Дивна гора, в околностите на Антиохия, и там - на висок хълм - основал обител и стълп върху скала.При своя монашески подвиг св. Симеон така разпределял времето си: от сутрин до деветия час (IX час по библейското времеизчисление се равнява на 15 часа, т. е. 3 ч. след обед) той се молел, след това се отдавал на четене и писане до залез-слънце, след това пак се молел и без сън стоял на молитва до зори. А на разсъмване той - според житиеписеца - \"заповядал на съня като на свой слуга да дойде при него не за дълго, и като подрямвал малко, събуждал се и започвал своя ден\".Младият подвижник получавал свише велики откровения. Той се изпълнил с мъдрост, а народът, който се събирал около стълпа, благоговейно слушал неговите поучения. Стълпникът се отегчавал от своята слава и от честите посещения на народа, затова и поискал да се пресели на Дивна гора като по-усамотено място; но и там народът идвал при него, а той никому не отказвал помощ - с добра дума, с изцеление или с предупреждение. С прозорливост той предсказвал бъдещи събития. Така той предсказал смъртта на антиохийския архиепископ и земетресението, което разрушило Антиохия.Св. Симеон приел по откровение свише свещенически сан на 33 години от селевкийския епископ Дионисий, макар по-рано да отказвал тази чест. Светителят го завел в църква, там го посветил в свещенически чин и с пеене на псалми отново бил изведен на стълпа, на който преподобни Симеон в продължение на 70 години непрекъснато извършвал своя велик подвиг до блажената си смърт в 596 година. ", "date": "2018.05.24", "title": "Преп. Симеон Дивногорски"}
{"url": "http://www.cross.bg/voiina-madrid-otkrit-1575261.html", "text": "/КРОСС/ 1798 г. - Започва ирландско въстание за независимост от Англия.1819 г. - Американският колесен параход „Савана\" се отправя на път за Европа и става първият параход, пресякъл Атлантическия океан.1832 г. - Гърция е обявена за кралство.1844 г. - От Вашингтон до Балтимор е изпратено първото телеграфно съобщение при използване на морзовата азбука със съдържание „Какво е сътворил Господ?\".1851 г. - В Пловдив за първи път се честват Св. св. Кирил и Методий; денят по-късно започва да празнува като Ден на българската просвета и култура и на славянската писменост.1883 г. - В Ню Йорк е открит известният Бруклински мост, най-големият висящ мост към това време.1899 г. - В Бостън е открит първият многоетажен покрит паркинг в САЩ.1900 г. - Великобритания анексира Орания по време на Втората англо-бурска война.1900 г. - В Русия е пуснат на вода крайцерът Аврора, станал по-късно символ на Октомврийската революция.1914 г. - Официално е регистриран ПФК Левски (София).1915 г. - Първата световна война: Италия обявява война на Австро-Унгария.1924 г. - Създадена е Българската федерация по лека атлетика.1928 г. - Провежда се учредителна конференция на Работнически младежки съюз (РМС).1940 г. - Американският авиоконструктор от украински произход Игор Сикорски осъществява първия успешен полет на еднороторен хеликоптер.1943 г. - Втората световна война: Доктор Йозеф Менгеле заема поста лекар на концлагера Освиенцим.1949 г. - В Народна република България е учредена Димитровска награда, която се дава за „значителни постижения и заслуги\" в науката, изкуството и културата.1956 г. - В Лугано (Швейцария) е проведен първият телевизионен песенен конкурс Песен на Евровизия.1975 г. - Пред Народната библиотека в София е открит паметникът на Св. св. Кирил и Методий.1976 г. - Започват редовните полети с Конкорд между Лондон и Ню Йорк.1981 г. - Екип от астрономи, включващ Харолд Ретсема, Уилям Хубарт, Лари Лебовски, Дейвид Толен и др., открива Протей - спътник на Нептун.2000 г. - Израел прекратява 22-годишната си окупация на Южен Ливан.2002 г. - Джордж Буш и Владимир Путин подписват в Москва Договор за съкращаване на стратегическите оръжия, известен като Московски договор или SORT.2010 г. - Уикипедия на български език достига своите първи 100 000 статии.2011 г. - Официално се ражда българското онлайн списание за фантастика SciFi.bg.2014 г. - провежда се финалът на Шампионската лига за сезон 2013/2014. Срещата е в Лисабон между отборите на Реал Мадрид и Атлетико Мадрид. За първи път на финал са два отбора от един и същи град. Победител след продължения е Реал Мадрид с резултат 4:1 (резултатът в редовното време е 1:1). Това е рекордната 10-та титла за отбора на „белите лебеди\".", "date": "2018.05.24", "title": "На 24 май през"}
{"url": "http://www.cross.bg/vremeto-e-1575259.html", "text": "/КРОСС/ Времето е наркотик. Твърде много от него убива.Тери Пратчет ", "date": "2018.05.24", "title": "Времето е ..."}
{"url": "http://www.cross.bg/stydenti-martin-yniversitet-1575434.html", "text": "/КРОСС/ Двама студенти на Техническия университет в град София са първите финалисти в състезанието „Стани стипендиант на ЧЕЗ\" за студенти, което стартира през настоящата учебна година. Сертификатите им бяха връчени в навечерието на Деня на българската просвета и култура и на славянската писменост от регионалния мениджър на ЧЕЗ за България Карел Крал.Първо място зае Мартин Ралчев, който е студент в четвърти курс по „Електроенергетика\". Той е участвал в проекта „ЧЕЗ Академия\" и в национален конкурс „Иноватори на бъдещето\" - стажанти 2016 г. „Енергетиката провокира в мен искрен интерес, защото ми предостави възможност да приложа творчески и нестандартен подход към разрешаването на проблемите, свързани с енергийни загуби\", заяви Мартин Ралчев по време на втория финален кръг в конкурса - събеседване с кандидатите.Вторият носител на стипендия от ЧЕЗ за учебната 2017-2018 г. е студентът от трети курс по специалност „Електротехника\" в Техническия университет Мартин Михайлов. „През 2017 г. стажувах в „ЧЕЗ Разпределение\". Благодарение на този стаж се срещнах с много хора, които със своя хъс и труд ме мотивираха да продължавам да се развивам в сферата на електроенергетиката\", каза Мартин Михайлов по време на събеседването.В конкурса могат да кандидатстват всички студенти от технически висши учебни заведения на територията на Западна България. Всяка година компанията ще предоставя стипендии на изявени студенти, класирани на конкурсен принцип и на база обявените критерии, които са публикувани на сайта www.stipendiant.com. Конкурсът „Стани стипендиант на ЧЕЗ\" за студенти е част от дългосрочна политика на дружеството за насърчаване на професионалното образование в България и е продължение на конкурса „Стани стипендиант на ЧЕЗ\" за ученици, стартирал през 2012 г.  ", "date": "2018.05.24", "title": "ЧЕЗ раздаде първите стипендии на студенти"}
