{"url": "http://www.cross.bg/intepnet-mozhe-oito-1577383.html", "text": "/КРОСС/ Eвpoпeйcĸият пapлaмeнт глacyвa днec cпopни члeнoвe нa paзпopeдбa, ĸoятo cпopeд peдицa извecтни cпeциaлиcти, мoжe дa пpoмeни и дopи yнищoжи интepнeт.Toвa звyчи твъpдe нeвepoятнo, нo нaд 70 yвaжaвaни eĸcпepти, вĸлючитeлнo cъздaтeлят нa Глoбaлнaтa мpeжa cъp Tим Бъpнъpc Лий и ocнoвaтeлят нa Wіkіреdіа Джими Уeйлc ocтpo ĸpитиĸyвaxa пpeдлoжeниeтo и зaявиxa, чe тoвa щe пpeвъpнe интepнeт в \"\", предава специализирания портал The Verge, цитиран от CNET.Cпopнaтa paзпopeдбa e члeн 13, ĸoйтo изиcĸвa интepнeт плaтфopмитe дa филтpиpaт пyблиĸaциитe, нapyшaвaщи aвтopcĸитe пpaвa.Bceĸи, ĸoйтo oт дългo вpeмe пo няĸaĸъв нaчин e cвъpзaн c интepнeт, знae зa ĸaĸвo cтaвa дyмa. Bъвeждa ce нeщo пoдoбнo нa тexнoлoгиятa YоuТubе Соntеnt ІD, ĸoятo нaвpeмeтo пpeĸъcнa пpeдaвaнe в peaлнo вpeмe, пoнeжe xopaтa зaпoчнaxa дa пeят \"Чecтит poждeн дeн\" в нapyшeниe нa aвтopcĸитe пpaвa.Bcичĸo тoвa мoжe cepиoзнo дa ce oтpaзи и нa пo-мaлĸитe плaтфopми, ĸoитo cъщo тpябвa дa филтpиpaт cъдъpжaниeтo, a тoвa мoжe дa ce oĸaжe знaчитeлнa тeжecт зa тяx.Cпopeд eĸcпepтитe, cъздaвaт ce нoви зaĸoнoви paмĸи, ĸoитo щe пpoмeнят cвoбoдния интepнeт, ĸaĸъвтo гo пoзнaвaxмe дoceгa.За жалост, дeпyтaтитe нa пpaвнaтa ĸoмиcия нa Eвpoпeйcĸия пapлaмeнт пpиexa тeĸcтoвeтe нa нoвaтa Диpeĸтивa зa aвтopcĸoтo пpaвo и eдинния цифpoв пaзap.Cпopнитe 11-ти и 13-ти члeнoвe, пpoтив ĸoитo пpoтecтиpaxa eĸcпepтитe, бяxa пpиeти. Πo-ĸoнĸpeтнo, члeн 13-ти бe пpиeт c 15:10 глaca. Члeн 11-ти, извecтeн жapгoннo ĸaтo #Lіnk Тах (зa дa пyблиĸyвaш линĸ, тpябвa дa плaщaш), бe пpиeт c 13:12 глaca.Πpeдлoжeнитe в нoвaтa Диpeĸтивa филтpи cъc cигypнocт щe дoвeдaт дo cĸaниpaнe нa вceĸи ĸъc cпoдeлянa в oнлaйн плaтфopмитe инфopмaция - видeo, ayдиo, тeĸcтoвe, cĸpийншoти и др.", "date": "2018.06.21", "title": " ЕС въвежда спорни правила за интернет"}
{"url": "http://www.cross.bg/belgiya-izbyaga-kletkata-1577376.html", "text": "/КРОСС/ Лъвица избяга от клетката си в зоопарк в Белгия и предизвика паника сред посетителите, но за щастие няма пострадали.Зоологическата градина, която се намира на около 30 км от Брюксел, беше евакуирана.Част от гостите и служителите останаха затворени в павилионите и сувенирния магазин, а група ученици изчакаха търпеливо в автобус, докато животното се издирваше.Лъвицата е останала на територията на парка, но след два неуспешни опита да бъде заловена, е приспана.", "date": "2018.06.21", "title": "Лъвица избяга от клетката си в зоопарк в Белгия"}
{"url": "http://www.cross.bg/poslanitzi-internet-mrezhata-1577373.html", "text": "/КРОСС/ На  в Център за култура и дебат „Червената къща „Андрей Николов“ - София, вицепрезидентът Илияна Йотова ще приветства участниците в международната конференция „Да живеем заедно в мрежата: посланици на толерантност в интернет“.Във форума, организиран от „Асоциация за развитие на София“, участват представители на национални, местни и европейски институции, активисти за правата на човека, представители на НПО и медии, студенти и партньори по проекта „Коалиция от посланици за противодействие на езика на омразата в интернет“ от България, Хърватия, Чехия, Гърция, Германия, Грузия, Италия, Румъния и Великобритания. ", "date": "2018.06.21", "title": "Илияна Йотова ще приветства участниците в международната конференция „Да живеем заедно в мрежата: посланици на толерантност в интернет“"}
{"url": "http://www.cross.bg/vizhda-vzriv-benzin-1577382.html", "text": "/КРОСС/ В интернет се появи видео, в което се вижда взрив в бензиностанция, съобщи RT Украйна.Записът е от камера за наблюдение, който е качен в YouTube.На записа се вижда как шофьор забравя пистолета за бензин в резервоара на автомобила си. Той потегля с колата си, в резултат, на което събаря колонката за бензин.Следва взрив. В резултат на инцидента не е имало пострадали в района.\n\t\t\t\t\t ", "date": "2018.06.21", "title": "Шофьор взриви бензиностанция в Украйна (видео)"}
{"url": "http://www.cross.bg/stranitzi-osma-matyrata-1577380.html", "text": "/КРОСС/ Части от матурата на зрелостник от Русе бяха загубени.В интервю за предаването \"12+3\" на програма \"Хоризонт\" зрелостникът Цветан Цветанов обясни:\"Всичко започна, когато си проверих резултата в онлайн платформата на министерството и видях оценка 3,95 по български език и литература. Оценка, която за мен лично е ниска, и се усъмних, че трябва да има някаква грешка. Реално няма как да се изложа толкова много. Аз се свързах с мои приятели и близки преподаватели в гимназията и никой от тях не повярва, че имам толкова ниска оценка.Видях, че може да се види цялата матура в електронен вариант, като на 11 юни отидохме до гимназията да си погледна матурата. Заместник-директорката ми предостави матурата и установих, че две страници са празни, все едно съм подал празна бланка, а аз не съм го направил и съм попълнил абсолютно всичко. Оказа се, че е нужно да напишем заявление до директора и той да задейства процеса, чрез който да се намерят съответно тези листи на хартиен носител, като в крайна сметка се оказа, че не са намерени. Сега се надявам да се поправи това недоразумение, защото все пак аз лично се интересувам изключително много от литература и български език\".Резултатите от първия модул на изпита на Цветан са без грешка, тоест от тази част на изпита се вижда, че момчето има знания.\"Ученикът не трябва да бъде ощетен\", коментира заместник-министърът на образованието Таня Михайлова. Пред \"Хоризонт\" тя разказа как е преминала проверката на Министерството на образованието и какво решение е взето:\"Хартиеният носител на писмената работа е прегледан. Липсващите две страници не са подменени. Това означава, че са липсвали седма и осма страница, защото продуктът така е направен, че автоматически да добавя страници. Организира се една проверка, която включва няколко етапа – да се прегледа писмената работа в нейната цялост. Има протокол, в който се вижда, че са отразени липсата на страници 11, 12, 13 и 14 от модул 3, което означава, че зрелостникът не е писал по тези страници, съответно в протокола не е отразена липса на седма и осма от модул 2.Следва въпросът къде са тези страници. Направена е проверка в училището, защото приемането на писмената работа в нейната писмена цялост е абсолютна отговорност на квесторите в залата. Прегледани са всички листове, които се отделят по време на предаването на изпитните работи на зрелостниците. В началото на тази седмица са прегледани и всички материали, които се съхраняват в София. Факт е, че тези страници не са открити.Вчера, когато и началникът на Регионалното управление в град Русе беше информирана за този случай, тя лично наблюдава и видеозаписите от матурите, за да се види какво се случва и тъй като в момента е факт, че нито Комисията за съкращаване и разсекретяване при съставянето на протокола, не е отразила липсващите седма и осма страница, нашето решение е на липсващите въпроси от 36-и до 40-и въпрос, с който приключва осма страница, да бъдат признати. Това е техническа грешка\".", "date": "2018.06.21", "title": "Изгубиха части от матурата на зрелостник от Русе"}
{"url": "http://www.cross.bg/promeni-v-dvizhenieto-na-i-yuni-v-sofiya-1577381.html", "text": "/КРОСС/ На 22 юни от 16:00 до края на събитието се забранява използването на паркинга пред „София Хотел Балкан“, съобщава На 23 юни в часовия интервал между 09:00 и 16:00 е забранено навлизането на превозни средства на ул. „Света София“, в участъка между пл. „Св. Неделя“ и ул. „Лавеле“.От ЦГМ ще уведомят гражданите при възникване на допълнителни промени в движението.", "date": "2018.06.21", "title": "Промени в движението на 22 и 23 юни в София"}
{"url": "http://www.cross.bg/toaletna-hartiya-rokli-1577369.html", "text": "/КРОСС/ В Ню Йорк сe проведе необичаен конкурс – за сватбени рокли, направени от тоалетна хартия. Състезанието се провежда за 14-ти път. От 1500 претенденти бяха избрани 10-те най-добри рокли на американски дизайнери. Тоалетите са изработени само от тоалетна хартия, лепило и конци.Състезателите бяха оценени за оригиналност, красота, творчество и изработка.Победителят, който участва за пети път, си тръгна с награда от 10 хиляди долара.", "date": "2018.06.21", "title": "Конкурс за сватбени рокли от… тоалетна хартия "}
{"url": "http://www.cross.bg/islandiya-kudeto-ryskiya-1577367.html", "text": "/КРОСС/ Двама привърженици на Исландия предприеха нестандартното пътуване с цел да подкрепят националния си отбор. Те тръгнаха от родината си с \"Лада\", а автомобилът беше боядисан в цветовете на страната. Разстоянието от 5 000 километра беше изминато с колата, произведена в Русия. Работещият в пощата Кристбьорн Кяртансон и приятелят му Гретар Йонсон стигнаха от столицата на Исландия Рейкявик до Волгоград за 14 дни, а при пристигането си гордо показаха автомобила пред стадиона в руския град.Пътешествието на запалянковците е започнало с ферибот от Исландия до Дания, а след това продължава на собствен ход с колата през Германия, Полша, Литва и Латвия, за да стигне до Москва, където двамата изгледаха равенството на своите любимци с двукратният световен шампион Аржентина.В момента ентусиастите са във Волгоград, където Исландия ще играе с Нигерия. Мечтата на Кяртансон да отиде на световното се ражда, след като печели руския автомобил в конкурс, организиран от туристическа агенция.", "date": "2018.06.21", "title": "От Исландия до Русия с \"Лада\""}
{"url": "http://www.cross.bg/puteka-ychenik-beshe-1577377.html", "text": "/КРОСС/ Шофьорът, който уби 16-годишен ученик на пешеходна пътека край Атия, получи присъда от четири години затвор, предаде кореспондент на bTV.Пред съда 60.годишният Кирил Георгиев обясни, че не е минал и ден без да се обвинява за стореното и съжалява, че е подценил ситуацията. Призна се за виновен, но поиска условно наказание.Близките на загиналото момче не останаха доволни от продължителността на присъдата и обявиха, че ще обжалват решението на съда.Защитата също ще обжалва решението.Момчето беше прегазено на пешеходна пътека на път за училище миналия ноември.Следствието е установило, че шофьорът на джипа е карал с близо 100 км/ч. при ограничение от 60 км/ч. и не е спрял на пешеходната пътека.След катастрофата пешеходната пътека беше осветена, а в момента се строи пасарелка над пътя.", "date": "2018.06.21", "title": "Шофьорът, убил ученик в Атия, получи 4 години затвор"}
{"url": "http://www.cross.bg/varna-putya-dobrich-1577366.html", "text": "/КРОСС/ Тежка катастрофа е станала на пътя Добрич – Варна, предаде bTV.Пътнически микробус, който е пътувал по направление, се удря в камион с ремарке. При удара са пострадали шофьорът на микробуса, както и петима от пътниците.Те са в стабилно състояние.Движението вече възстановено съобщиха от пресцентъра на АПИ.", "date": "2018.06.21", "title": "Тежка катастрофа на пътя Добрич – Варна "}
{"url": "http://www.cross.bg/dimitur-danchev-bozhyrishte-1577368.html", "text": "/КРОСС/За какво привличане на чуждестранни инвеститори говорят постоянно премиерът и министърът на икономиката, след като не могат да осигурят нормални условия да функционира една индустриална зона? Този въпрос зададе народният представител от групата на \"БСП за България\" Димитър Данчев, който заедно с Иван Ченчев, също народен представител от БСП, подкрепи протеста на граждани от \"Толева махала\" и Божурище днес. Хората се бяха събрали на кръстовището на Международен път Е-80 при магазин \"Метро-2\" с искане незабавно да бъде изградено продължението на бул. \"Царица Йоанна\" от ж.к. \"Люлин\" до Индустриална зона \"Божурище\".\"Протестът на гражданите е напълно справедлив, коментира Димитър Данчев. - В момента входът за най-голямата индустриална зона в София минава през \"Толева махала\" и \"Божурище\". Това предизвиква огромен хаос, тъй като десетки камиони преминават на ден, дори в събота и неделя. Хората настояват поне през почивните дни да бъде забранено преминаването, докато бъде разрешен проблемът с пътя. Гражданите имат обещание от министъра на икономиката, който е принципал на Национална компания \"Индустриални зони\", да бъде изграден нов път между бул. \"Царица Йоанна\" и зоната в Божурище. Но въпреки това, нещата не се получават. Затова хората протестират\".Димитър Данчев обясни, че този проблем не е от скоро и народният представител от БСП Румен Гечев вече е задавал официален въпрос на министъра на икономиката по него. \"С колегата Иван Ченчев, с когото бяхме на протеста днес, ще подготвим ново питане до министъра, за да научим какво става с обещаното от Национална компания \"Индустриални зони\" финансиране от 14 милиона лева за изграждане на пътя и кога най-накрая ще започне работа по него, за да се разтовари трафикът през \"Толева махала\" и \"Божурище\", заяви той.Народният представител от БСП обясни, че съвсем скоро проблемът ще стане още по-тежък, тъй като ще заработи най-големият логистичен център в Европа на известна чуждестранна компания. \"Тогава липсата на довеждаща и извеждаща инфраструктура в района ще предизвика огромен бунт и от страна на инвеститорите, и от тази на гражданите, предупреди Димитър Данчев. - Премиерът и министърът на икономиката под път и над път говорят за привличане на нови чуждестранни инвеститори чрез развитието на индустриалните зони в България, а в същото време не могат да осигурят нормални условия за функционирането им. Така създават проблеми и на бизнеса, и на гражданите и нещата няма как да проработят\".", "date": "2018.06.21", "title": "Димитър Данчев: За какви чужди инвеститори говорят управляващите, като не осигуряват нормални условия да функционира една индустриална зона?"}
{"url": "http://www.cross.bg/deiividsun-zvezda-grande-1577333.html", "text": "/КРОСС/ Попзвездата Ариана Гранде се сгоди. Новината обяви приятелят ѝ – комикът Пит Дейвидсън.24-годишната Гранде е приела предложението на актьора след връзка едва от 2 месеца.Наскоро певицата беше забелязана да носи диамантен пръстен. А медиите зад океана разкриха, че двамата с Дейвидсън дори са заживели заедно.Младата поп звезда и комикът се познават от скечовете в шоуто „На живо в събота вечер”, където той е сред основните актьори, а тя често участва като гост звезда.", "date": "2018.06.21", "title": "Попзвездата Ариана Гранде се сгоди"}
{"url": "http://www.cross.bg/nato-misiyata-afganistan-1577364.html", "text": "/КРОСС/ Министърът на отбраната Красимир Каракачанов и заместник-началникът на отбраната генерал-лейтенант Пламен Атанасов ще участват утре, 22 юни, в тържествената церемония по изпращане на 36-ия контингент от въоръжените сили за участие в мисията на НАТО в Афганистан „Решителна подкрепа”. Ритуалът ще се проведе в град Плевен от 15:00 часа на площад „Възраждане“.Контингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир е полковник Веселин Василев от Съвместното командване на силите. Командир на ротата за охрана е майор Велин Кехайов от военно формирование 42800 - Плевен. Помощник-национален командир на контингента е подполковник Недялко Киров от военно формирование 52340.На ритуала по изпращането в Плевен ще присъстват още командващият на Съвместното командване на силите генераллейтенант Любчо Тодоров и командирът на Сухопътните войски генерал-майор Михаил Попов.  Международната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО.*Снимка: Архив", "date": "2018.06.21", "title": "Изпращаме 36-ия контингент от състава на въоръжените сили на НАТО в Афганистан"}
{"url": "http://www.cross.bg/direktor-glaven-bankata-1577370.html", "text": "/КРОСС/ На 21 юни 2018 г. в “София Хотел Балкан” се проведе редовно Общо събрание на акционерите на Fibank (Първа инвестиционна банка).На събранието присъстваха: г-н Неделчо Неделчев - Главен изпълнителен директор (CEO) на банката, г-н Светозар Попов - Главен директор Риск (CRO), г-жа Севдалина Василева - Главен директор ритейл (CRBO), г-н Чавдар Златев – Главен директор Корпоративно банкиране (CCBO) и г-н Живко Тодоров - Главен финансов директор (CFO).Ръководството на Fibank представи пред присъстващите акционери доклад за дейността и финансовите резултати на банката за 2017 г. Общият размер на активите на Първа инвестиционна банка възлиза на 8,9 млрд. лв. Нетният доход от такси и комисиони нараства с 10,8% спрямо предходната година. За 2017 г. нетните приходи от търговски операции отчитат ръст от 10%.ПИБ увеличава пазарните си позиции в банкирането на дребно и кредитирането на МСП, като се повишава и тежестта им в кредитния й портфейл. Балансовият собствен капитал на Първа инвестиционна банка също се увеличава с 10,6%. Базовият собствен капитал от първи ред (CET1) запазва темповете си на нарастване и достига 12,87%. Ръст се регистрира и по отношение на капитала от първи ред до 15,87% и общата капиталова база до 15.89%.Акционерите  гласуваха реализираната нетна печалба от 92 млн. лв. за 2017 г. да бъде капитализирана, което допълнително ще увеличи капиталовата позиция на банката и ще осигури база за допълнителен растеж. С това решение капиталовите показатели се очаква да надминат 13,5% за базов собствен капитал от първи ред и 16,5% за обща капиталова база на консолидирана основа.Общото събрание на акционерите на банката избра „БДО България“ ООД и „МАЗАРС“ ООД за одиторски дружества за 2018 г.Досегашният директор на „Вътрешен одит“ – г-жа Ралица Богоева, вече заема позицията Главен директор Информационни технологии и операции. Позицията директор на дирекция „Вътрешен одит“ ще бъде заета от г-н Пламен Димитров, който притежава над 15 години професионален опит.", "date": "2018.06.21", "title": "Fibank проведе Общо събрание на акционерите"}
{"url": "http://www.cross.bg/leva-oblaga-pari-1577371.html", "text": "/КРОСС/ Проговори кметът на карловското село Войнягово, който беше арестуван с подкуп от 150 лева. Парите, които поискал, не били за лична облага, както твърди прокуратурата. 25-годишният Тодор Танковски твърди, че обвиненията срещу него са скалъпени и че е жертва на постановка, за да бъде отстранен.„Казах ви какво щеше да се случи с тези пари. Нито са ми били за лична облага, нито с тези пари ще забогатея, нито ще обеднея. Не мисля, че за 150 лева ще си вкарвам някакъв такъв кошмар. Ще се покаже нали кой е крив, кой е прав”, каза той пред Нова телевизия.Кметът признава, че е поискал от въпросния търговец 150 лева, но отрича сумата да е била за подкуп. Парите били за спонсорство. Често се обръщал за помощ към бизнесмени, защото бюджетът на кметството недостигал, а въпросните пари щели да отидат за изграждането на спортна площадка.„Тези средства трябваше да са предназначени за изграждането на успоредка и лост, спортни съоръжения, но и без тях пак ще ги направим”, каза Танковски. Той подчертава, че само веднъж е виждал търговеца, когото полицията разследва за незаконен добив на инертни материали от река Стряма.„Съобщавали са ми за него, както и за въпросното отнемане на инертни материали, но само са ми казвали, че са го виждали. Не го познавам лично”, категоричен бе той.На въпрос дали е получил парите с уговорката да прикрива търговеца, кметът отговори: „Също не искам да коментирам това. На такава длъжност съм, на която не мога да участвам в такива сделки за прикриване на някой, защото не мисля, че е редно.”В селото вече тече петиция и се събира подписка в защита на кмета. Срещу него е повдигнато обвинение за лично укривателство с цел имотна облага. Заплашват го до 5-години затвор, ако бъде признат за виновен. „Спокоен съм, чист съм пред съвета си. Продължавам напред да работя с пълни сили. Хората това очакват от мен”, каза той.", "date": "2018.06.21", "title": "Проговори кметът с подкупа от 150 лева"}
{"url": "http://www.cross.bg/chyma-granitzata-zhivotni-1577353.html", "text": "/КРОСС/ В ямболското село Воден е открито огнище на чума при дребните преживни животни. Мобилни екипи на Агенцията по храните ще евтаназират над 700 овце и кози.Опасност за хората няма, увериха от местното управление на БАБХ.Засилва се контролът по границата с Румъния заради африканска чума по свинете, стана ясно още днес. В Русенско производителите са притеснени, след като в румънския окръг Тулча бяха открити 4 огнища на заразната болест. Ветеринарите започват проверки на свинефермите в региона, за да се предотврати разпространението й.От Агенцията по храните в Русе са засилили дезинфекцията както на границата, така и в свинефермите. Изграждат се и допълнителни огради по места, за да се спрат дивите животни.В региона работят три от най-големите свинекомплекси в страната, в които се отглеждат над сто хиляди прасета.", "date": "2018.06.21", "title": "Стотици глави добитък ще бъдат унищожени заради чума"}
{"url": "http://www.cross.bg/izbyagal-zatvornik-tazi-1577352.html", "text": "/КРОСС/ Полицията в Ловеч издирва избягал тази сутрин затворник, който е бил на режим в затворническо общежитие. Мъжът е избягал от работен обект около 10.30 часа и в момента се организира акция по издирването му. ", "date": "2018.06.21", "title": "Полицията в Ловеч издирва избягал тази сутрин затворник"}
{"url": "http://www.cross.bg/surbiya-radev-rymen-1577372.html", "text": "/КРОСС/Историческото помирение, върху което е изградена единна Европа, трябва да намери своето място и на Балканите. Отстояването на европейската перспектива в региона изисква смелост, конструктивност, загърбване на езика на омразата, установяване на трайно добросъседство и зачитане на правата на националните малцинства.  Това заяви държавният глава Румен Радев на съвместна пресконференция с президента на Република Сърбия Александър Вучич в Белград .Държавният глава Румен Радев е на двудневно официално посещение в Република Сърбия по покана на своя колега Александър Вучич.Европейската интеграция на Сърбия, двустранното сътрудничество и повишаването на стандарта на живот на българското национално малцинство в страната бяха водещите теми на срещата на двамата президенти.“Днес в отношенията между България и Сърбия позитивните процеси доминират и сме решени тази тенденция да стане необратима. Езикът на омразата и разединението на Балканите трябва да останат в миналото, а на тяхно място да дойдат помирението и сътрудничеството”, заяви българският държавен глава. Той определи изграждането на добросъседски отношения в региона като исторически шанс, който ще гарантира европейската интеграция на Балканите и ще покаже, че уроците от миналото са научени.Румен Радев изрази готовността на страната ни да продължи да оказва подкрепа на Сърбия за постигане на членство в ЕС. “Европейската перспектива на Сърбия беше водеща тема на нашата среща и занапред Сърбия може да разчита на нашата подкрепа - да работим заедно за перспективата на Балканите в Европейския съюз. Само така можем да имаме истинска стабилност и просперитет”, обърна се президентът към Александър Вучич. По думите на българския президент времевата рамка за присъединяване на Сърбия към ЕС, зададена от Европейската комисия до 2025 година, е амбициозна, но постижима цел, която изисква солидна мобилизация и воля за реформи в областта на политическия, икономическия и обществения живот на страната.Двамата президенти изразиха удовлетворението си от ръста в стокообмена между двете страни, който надхвърля 1 млрд. евро годишно, и от увеличаващия се обмен в сферата на туризма.На съвместната пресконференция на двамата президенти беше подчертано и значението на общите инфраструктурни проекти, които свързват България и Сърбия - завършването на автомагистралата между Белград и София, електрификацията на железопътната линия Ниш-Димитровград-София, изграждането на газов интерконектор. “Когато говорим за свързаност, трябва да прилагаме всеобхватен подход”, заяви държавният глава Румен Радев и призова за по-активна работа в сферата на речния туризъм и търговия и активизиране на работата по съвместните проекти за трансгранично сътрудничество.Румен Радев определи включването на Сърбия в общото въздушно пространство на Европа като ключов общ приоритет. “Официална покана към Сърбия да се присъедини към Функционалния блок въздушно пространство беше отправена от България и Румъния - важна цел, която е в синхрон със стратегическите интереси на нашите страни от гледна точка на безопасността и ефективността на въздушния транспорт и интеграцията на Република Сърбия в ЕС”, заяви българският президент. Румен Радев призова и за създаването на нов гранично-контролен пропускателен пункт на границата между България и Сърбия.През втория ден на визитата президентът Румен Радев заедно със сръбския си колега ще проведе първа по рода си съвместна среща с представители на българското национално малцинство в Димитровград. “Очакваме нашето национално малцинство да усети силната подкрепа на сръбската държава и позитивните промени в сръбското законодателство за малцинствата да донесат реални промени в ежедневието на нашите сънародници”, заяви Румен Радев и призова за конструктивен диалог и конкретни действия за подобряване на достъпа на българското малцинство до здравеопазване. Обсъдена беше и възможността за подобряване на сътрудничеството между двете държави в сферата на образованието, както и по отношение на обучението на български език за сънародниците ни в Сърбия. Изразена беше взаимна готовност за подписването на конкретни спогодби, които да регламентират сътрудничеството в тези сфери.Президентът Александър Вучич потвърди и готовността на сръбската страна да предприеме практически действия за развитието на трансграничния регион и да осигури финансиране на медии на роден език за българското малцинство. Сръбският държавен глава отбеляза отличния двустранен диалог между България и Сърбия, който дава практически резултати в търговския обмен и ръста в туризма. “Тези постижения са особено важни, защото правят нашите два народа все по-близки. От огромно значение за нас е да гледаме към бъдещето, а не към миналото, да почитаме заедно своите загинали герои и да отворим нова страница”, каза още държавният глава Александър Вучич.По-рано през деня държавният глава беше посрещнат с официална церемония пред Палата Сърбия от своя колега Александър Вучич в столицата Белград.През първия ден на посещението си българският държавен глава проведе срещи и с министър-председателя на Сърбия Ана Бърнабич и с председателя на Народната скупщина Мая Гойкович.Румен Радев също ще поднесе венец на Паметника на незнайния воин в местността Авала в Белград.През втория ден на посещението двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.    В състава на официалната делегация на държавния глава Румен Радев в Република Сърбия участват ректорът на Софийския университет “Св. Климент Охридски” проф. Анастас Герджиков, началникът на Военномедицинска академия бриг. ген. проф. д-р Венцислав Мутафчийски и генералният директор на ДП РВД Георги Пеев, които ще проведат разговори със свои сръбски колеги в Белград.", "date": "2018.06.21", "title": "Румен Радев: Историческото помирение на Балканите трябва да се реализира в името на общото европейско бъдеще"}
{"url": "http://www.cross.bg/evrofytbol-sreburni-vtoriya-1577360.html", "text": "/КРОСС/ Спортният талант на „Еврофутбол“ – състезателят по академично гребане Кристиан Василев, спечели 2 сребърни медала на скиф (М1х) от международна регата по кану-каяк „Блед“ (Словения). Първия ден от турнира той измина дистанцията от 2 000 м за 7:11.09 мин., а втория ден – за 7:04.09 мин.И в двата старта по-бърз от него беше само европейският и вицеолимпийски шампион от Рио - хърватинът Дамир Мартин.  казва Кристиан.                        На същия турнир участва и друг спортен талант на „Еврофутбол“ в академичното гребане – 19-годишният Станимир Халаджов, който се състезава в двойка без рулеви (М2-) на 2 000 м с партньора си Рангел Кацарски. На състезанието нямаше категория младежи и те участваха при мъжете.Първия ден те завършиха на седмо място с 7:01.55 мин., а втория ден се класиха трети с време 6:57.29 мин. Подготовката им продължава целенасочено за основното им състезание тази година - младежкото световно първенство в Познан - Полша (24-29 юли).", "date": "2018.06.21", "title": "Гребецът на „Еврофутбол“ Кристиян Василев с два сребърни медала от Словения"}
{"url": "http://www.cross.bg/po-burzo-dokato-chenchev-1577361.html", "text": "/КРОСС/ „Тъй като разбрахме, че има нова случай на, както казва главния-секретар на МВР, а всъщност- избягал от затвора престъпник, искаме утре да се явяват в Народното събрание министърът на правосъдието Цецка Цачева и министърът на вътрешните работи Валентин Радев.Те трябва да дадат обяснение за предприетите действия от двете структури“. Това заяви от парламентарната трибуна народният представител от ПГ на БСП за България Иван Ченчев. Той изрази притеснение за хората в Ловеч и тяхната сигурност. „Като народни представители, за нас остава само да се надяваме МВР да залови престъпника по-бързо, докато не си е пуснал брада, защото иначе ще се затруднят в разпознаването му“, заключи Иван Ченчев.", "date": "2018.06.21", "title": "БСП вика министрите Цачева и Радев в НС да обяснят за поредния избягал затворник"}
{"url": "http://www.cross.bg/sofiya-godini-kanalizatziya-1577362.html", "text": "/КРОСС/ Рискът 1/3 от София да остане без канализация в следващите 50 години е огромен. Това коментира заместник-председателят на Комисията по финанси и бюджет в СОС Иван Таков. Според него населени места като Кремиковци и Нови Искър от години са пренебрегвани, въпреки че хората, живеещи там си плащат данъците и имат абсолютното право на нормални условия за живот.\"Опасността те да останат без канализация въобще е огромна, категоричен е Иван Таков. - Изграждането на канализация в София е предвидено да става с помощта на европейски средства. А европейската програма затваря през 2020 година. В случай, че до тогава Столична община не се пребори да прокара проект, а подготвеният проект е много проблемен, има огромен риск в следващите 50 години тези части от София изобщо да нямат канализация\".Според Иван Таков е хубаво, че все пак нещо за София е направено. \"Но в случая то не е повод за хвалба. Да, изградили са канализация в \"Симеоново\", но това не решава проблема на София. Това е добро частично решение за един район. Но мисленето трябва да е по-мащабно. Защото няма нищо по-нормално от това в 21-и век хората да разполагат с най-елементарни комунални услуги. И оправданията и кършенето на пръсти, че няма пари, са абсурдни. Защото проблемът с канализацията не е от днес и не се решава за година. А ГЕРБ управляват Столична община вече 11 години\".Заместник-председателят на Комисията по финанси и бюджет в СОС смята, че канализацията в \"Симеоново\" е била използвана за най-обикновен кризисен пиар, предвид неприятната изненада, която обилният дъжд в понеделник вечерта поднесе на управляващите в София.\"За да бъде изградена изцяло канализацията в София, през следващите 8 години са необходими 2 милиарда лева. За тези 8 години, максимумът от средства, които Столична община би могла да осигури по европейски програми, от инвестиционната програма на \"Софийска вода\" и парите, които самата община би могла да задели, са 800 милиона. Това са официални данни от доклад, който беше разглеждан на заседание на СОС само преди няколко месеца, обясни финансистът от БСП. - В крайна сметка всичко е въпрос на приоритети. През годините управляващите в Столична община не отделяха достатъчно внимание на този толкова сериозен проблем и затова сме в такава ситуация в момента - в 21-и век сме, а част от столичани ползват септични ями като в 19-и. Освен всичко друго, това носи и сериозен риск за здравето на хората\".", "date": "2018.06.21", "title": "Иван Таков: Огромен е рискът 1/3 от София да остане без канализация и през следващите 50 години"}
{"url": "http://www.cross.bg/partiya-erdogan-razvitieto-1577354.html", "text": "/КРОСС/ Турският президент Реджеп Ердоган заяви, че неговата управляваща Партия на справедливостта и развитието може да търси коалиция, ако не спечели мнозинство, предаде „Хюриет дейли нюз“.На 24 юни в Турция ще се проведат президентски и парламентарни избори. Социолозите предвиждат победа на Ердоган на президентските, като е възможно това да стане на втори тур. Неговата партия обаче може да не получи мнозинство.„Ако имаме под 300 депутати (бел.ред. от общо 600), то тогава може да търсим коалиция“, посочи държавният глава. Той все пак добави, че вероятността за това е „много, много малка“.Партия на справедливостта и развитието се коалира с крайнодясната Партия на националистическото действие на Девлет Бахчели, за да заздрави шансовете си за убедителна победа.", "date": "2018.06.21", "title": "Ердоган може да се коалира"}
{"url": "http://www.cross.bg/byrgas-chasa-petuk-1577363.html", "text": "/КРОСС/Вижте къде продължават промоциите на букмейкъра в следващите дни„Еврофутбол\" зарадва участници, проявили футболни знания, с награди - шапки, ключодържатели, грил сетове, топки, които са реплика на тази от Световното първенство в Русия 2018 г., и други. Акцията е част от промоция на букмейкъра по Черноморието, която продължава до края на Мондиала.               Играта не е обвързана със залог. Единственото условие за спечелването на награда е участниците да се намират на място в пункт на „Еврофутбол\" и да отговорят на предварително подготвени въпроси. От 14 до 25 юни включително  промоутърките ще бъдат в Бургас и курортните комплекси в областта. От 26 юни започва обиколка в района на Варна. Кампанията приключва с финалния мач на Световното първенство - на 15 юли 2018 г.Вижте график на промоциите за следващите дни:Елате да приложите футболните си знания, да спечелите награди, да се забавляваме и да гледаме мачовете от Световното първенство заедно!   ", "date": "2018.06.21", "title": "„Еврофутбол“ раздава награди по Черноморието"}
{"url": "http://www.cross.bg/albaniya-berisha-nikoga-1577358.html", "text": "/КРОСС/Сали Бериша, бившият президент и премиер на Албания и бивш председател на опозиционната Демократическа партия направи оценката, че страната е на кръстопът и единственото решение е \"гражданска революция за сваляне от власт на премиера Еди Рама\", предаде агенция МИА.В профила си във Facebook Бериша призова правителството да бъде свалено \"сега или никога\". \"Сега или никога, трябва да изгоним Едвин Рама! Този антиалбанец, престъпник, човек без родина, който за креслото е готов да направи всичко: да продаде морето, земята, да приеме стотици някогашни терористи от Ислямска държава в Албания, да изгони от Албания бъдещето й, младежите й\", написа Бериша.                     Той говори за предвижданията за изграждане на бежански лагер в Албания, в който да бъдат приети 600 000 бежанци, за възможностите за начало на преговори с ЕС, поведението към опозицията в парламента и реформите в правосъдието, при което отправи критики към посланиците на САЩ и ЕС, че са \"сътрудници на Рама, за да държи системата като заложник\".", "date": "2018.06.21", "title": "Призив за революция в Албания"}
{"url": "http://www.cross.bg/skalite-trakiiiski-kabile-1577365.html", "text": "/КРОСС/  Най-дългият ден от годината беше посрещнат в Кабиле, античен тракийски град край Ямбол, с ритуални песни и вино. За втора година стотици ентусиасти изкачиха Зайчи връх преди изгрев слънце, където през изсечена в скалите „мушка“ се заредиха от енергията на първите слънчеви лъчи. От скалите, увенчаващи върха, траките, които са живеели в района, са наблюдавали раждането на Слънцебог.През второто хилядолетие те са изсекли в скалите два траншеи, които се пресичат на кръст. Отличните им знания за движението на слънчевия диск се виждат от точната ориентация на източната траншея по посока на изгрева на слънцето точно в деня на лятното слънцестоене. Първите лъчи влизат в прореза в скалите и огряват вече силно ерозиралия релеф на Кибела“, разказват археолозите.                  „Когато първият слънчев лъч е преминавал през скалния улей и е огрявал образа на богинята Кибела, изсечен в скалата, древните траки са разбирали, че е дошъл най-дългият ден. Ето защо, това е място, което съчетава култа към Великата богиня–майка Кибела и към слънцето, с все по-нарастващото желание на хората да почерпят от древните знания и опит“, коментираха организаторите.                  Събитието по случай лятното слънцестоене се организира единствено на това място в цяла България от Регионален исторически музей – Ямбол. Най-старата изба в Южна България „Вила Ямбол“ също се включи като предостави своите вина, кръстени на античния тракийски град Кабиле. Историята на траките, култа им към виното и традициите да се празнува с напитката са с дълбоки корени в региона на Кабиле и Ямбол. Древният тракийски град в наши дни представлява архитектурно-исторически резерват включен сред 100-те национални туристически обекта.                  „Традициите на нашия регион вправенето на вино е нещо, с което се гордеем и вярваме, че ни помага да правим вкусни напитки. Затова не се поколебахме с името на последната си серия вина – именно Kabile. На етикета на бутилката е изобразена богинята Кибела, отново в знак на почи към историята и наследството, което пазим“, разказаха от „Вила Ямбол“. Марката Kabile вече има редица отличия от международни конкурси. Традиционно производителят подкрепя събития свързани с историята, археологията, културно-историческото наследство. ", "date": "2018.06.21", "title": "Стотици видяха изгрева на най-дългия ден с вино Kabile"}
{"url": "http://www.cross.bg/dans-zakona-voenna-1577347.html", "text": "/КРОСС/ „Водите последователна политика за ликвидиране на МВР и службите за сигурност“. Така се обърна секретарят на ПГ на БСП за България Филип Попов към управляващите по време на дебата по закона за ДАНС. Той подчерта, че вчера са били гласувани от мнозинството подобни промени в закона за МВР. „Днес разширихте правомощията на ДАНС за сметка на служба „Военна информация“ и Държавна агенция „Разузнаване“, които имат обидно малък бюджет. Отваряте вратата напълно за преминаване на служители от МВР и другите служби за сигурност към ДАНС. Това ще става без конкурс. Това ще обезкърви останалите служби. Това е пример за последователната политика, която водите за ликвидиране на МВР и другите служби за сигурност“, категоричен бе той.Филип Попов подчерта, че с промените, ДАНС се натоварва с нови, несвойствени за агенцията отговорности, за които бюджетът й ще е недостатъчен.                                                                                    „Законът засяга ДАНС и комуникационните й функции. А служба „Военна информация”? ДАНС ли ще осъществява нейната комуникация в задграничните представителства?” Това заяви народния представител от ПГ на БСП за България Славчо Велков. По думите му в закона е записано, че ДАНС организира комуникационните системи и осъществява обмена на информация и криптографска сигурност на този обмен между България и задграничните представителства, като осигурява необходимия персонал във ведомствените звена и в задграничните представителства, с изключение на комуникациите и обмена на информация, осъществявани от Държавна агенция „Разузнаване”. Според Велков е задължително след това да се добави и служба „Военна информация”. „Имаме и друг въпрос- кой е този необходим персонал в задграничните представителства от ДАНС? Какъв е той?”, попита депутатът.Славчо Велков призова за дебат и подчерта, че при гледането на предложението за такъв закон на въпросите на левицата не е било отговоренo. По думите му Цветанов е забранил на представителите на ДАНС да вземат отношение. Секретарят на ПГ на БСП за България Филип Попов направи предложение в закона да бъде добавена и служба „Военна информация”, но предложението не бе прието.", "date": "2018.06.21", "title": "Филип Попов към управляващите: Водите последователна политика за ликвидиране на МВР и службите за сигурност"}
{"url": "http://www.cross.bg/lydo-mlado-varna-1577345.html", "text": "/КРОСС/ Часове преди градниозният концерт-спектакъл \"Лудо младо\" певицата Деси Добрева даде интервю за агенция КРОСС.- Идеята за самостоятелен концерт на голяма сцена каквато е зала 1 на НДК бе на Наско Янкулов. Оттам започнах да мисля в тази насока - какво бих искала да се случи на тази сцена, кои да са участниците, какво бих искала да изпея и така в процеса на работа се роди концерт-спектакъла \"Лудо младо”. - Да, Варна е моят роден град и точно поради тази причина вълнението ми е огромно. С нетърпение очаквам срещата с моите съграждани на 22 юни в ДКС, за да дам най-доброто от себе си и да почувстваме заедно магията на музиката. - Мисля, че музиката, която правя и изпълнявам показва, че фолклорът може да се съчетае с най-разнообразни жанрове и елементи от тях. Автентичният фолклор е прекрасен, но не всички могат да го оценят в този му вид. Докато поднесен с нещо по-разпознаваемо и популярно, той става популярен и сред тези, които не го разбират. - Най-често публиката иска да чуе песни като \"Катерино моме\", \"Лудо младо\", \"Кой уши байряка\", \"Една българска роза\", \"Песен на червената шапчица\" и др. Но има и по-специфични желания за песни, които не са толкова популярни, а също са много красиви. Аз винаги разговарям с част от публиката след концерт - хората са екзалтирани, усмихнати, искат да изразят своята емоция, разказват свои истории, преживелици.- Това лято се очертава горещо и изпълнено с интересни преживявания - едно от тях е концерта \"Лудо младо\", който предстои утре вечер във Варна. Друго предизвикателство е участието ми в Оратория \"Меланхолична красота\" на композитора Георги Андреев в зала \"България\" и в Античния театър в Пловдив. Очаква ме турне и много работа по двойния албум \"Лудо младо\".                    ", "date": "2018.06.21", "title": "Интервю с Деси Добрева часове преди концерт-спектакъл \"Лудо младо\""}
{"url": "http://www.cross.bg/yvrezhdaniya-horata-manolova-1577346.html", "text": "/КРОСС/ Омбудсманът  Мая Манолова обяви, че ще подаде оставка,  ако подготвеният от нея законопроект  за личната помощ  бъде приет в спешен порядък от Народното събрание. Тя предложи  „успокоителен бартер“  на всички, които по думите й, са разтревожени от високия й обществен рейтинг,  да приемат освен това и законопроектите, зад които уж застават – закона за хората с увреждания и социалните услуги, личния фалит и свръхправомощията на банките, като в замяна ще освободи поста на национален обществен посредник предсрочно. Повод за заявеното намерение на Манолова е фактът, че Националният съвет за интеграция на хора с увреждания отхвърли законопроекта за личната помощ. Той не получи подкрепа от национално представените организации на хората с увреждания, финансовото министерство, синдикатите и бизнеса. Причината е, че според тях законът не защитава интересите на всички хора с увреждания.„Законопроектът, който написахме заедно с майките, не получи подкрепа от Националния съвет за хората с увреждания, нещо повече - стана ясно, че техният проблем, който образно казано ги е изкарал на улицата, на палатки в страната и пред парламента, няма да бъде решен. Освен това беше направен опит от присъстващите да унизят майките с различни изпуснати реплики, изпуснати нерви и да стане ясно, че статуквото в политиките, в системата за хората с увреждания ще бъде запазено“, каза в студиото на Тя подчерта, че в „политиките уж за защита на хората с увреждания“ се наливат 169 млн. лева за чужда помощ и за асистентски услуги на 11 158 души. „Това, което ние предлагахме и в което вече е основното разминаване с Финансовото министерство, но което е по сметки на Социалното министерство, е, че само с още 100 млн. лв. асистентски услуги ще получават 77 хил. души - 5 пъти повече, при това не на 2 часа както е сега, а според потребностите“, каза още Манолова.Омбудсманът бе категорична, че „ситуацията, която се подкрепя от националния съвет на хората с увреждания, статуквото е дискриминационно“.„Няма да позволя да се правят опити за внушения, че този наистина разтърсващ всеки човек протест на майки с деца с увреждания може да бъде употребен за нечии цели“, завърши омбудсманът.  ", "date": "2018.06.21", "title": "Мая Манолова: Ще подам оставка срещу решаване проблема на майките"}
{"url": "http://www.cross.bg/piano-varna-avtorite-1577350.html", "text": "/КРОСС/ Стълбите на централен подлез във Варна се превърнаха в гигантско пиано.Стълбите в подлеза до катедралния храм във Варна оживяват благодарение на съвременните технологии. Всяко стъпало издава звук от клавиш на пиано.„Доста уикенди и безсънни нощи изкарахме за да го направим това да работи. Включва хардуерна инсталация и софтуер, писан за микроконтролер”, споделя Юлиан Сапунджиев, един от авторите.Идеята на авторите е подобни пиано стълби да се появят и в други български градове.", "date": "2018.06.21", "title": "Централен подлез във Варна се превърна в гигантско пиано"}
{"url": "http://www.cross.bg/slychaii-zakrila-proverka-1577359.html", "text": "/КРОСС/ Държавната агенция за закрила на детето (ДАЗД) ще извърши поредна проверка на работата на дирекция „Социално подпомагане“ на територията на гр. София, по случай с две деца, въвлечени в тежък и продължителен родителски конфликт.За такива действия от страна на компетентните държавни институции настоява майката на децата в писмо до вицепремиера по икономическата и демографската политика Валери Симеонов.Става въпрос за конкретен случай с разведени родители, които водят битка за попечителските права в съда. Делото приключва в полза на бащата, с което майката не може да се примири, защото смята, че там децата са в опасност и не са предприети необходимите мерки за закрила по отношение на тях.", "date": "2018.06.21", "title": "ДАЗД започва поредна проверка на случай с деца, въвлечени в тежък родителски конфликт"}
{"url": "http://www.cross.bg/bolivara-miliona-pazar-1577356.html", "text": "/КРОССВенецуела повиши тройно минималната месечна заплата до 3 милиона боливара, което по курса на черния пазар се равнява на 1,14 долара, предаде Reuters.Венецуела, която е член на ОПЕК, преживява тежка икономическа криза и хиперинфлация, достигаща 25 000 процента според парламента, в който преобладава опозицията. В страната има непрекъснат недостиг на храни и лекарства.Президентът Николас Мадуро съобщи в телевизионно обръщение, че работниците ще получат купони за храна на стойност 2,2 милиона боливара, като така общо месечното възнаграждение достига 5,2 милиона боливара или около 1,98 долара за месец по курса на черния пазар.Повишаването на минималната заплата сега се случва по няколко пъти годишно, но не може да настигне инфлацията на фона на поевтиняването на боливара, който изгуби 99 процента от стойността си по котировките на черния пазар, откакто Мадуро пое властта през 2013 година.Това е четвъртото повишение за тази година.Мадуро казва, че ситуацията в страната е резултат на икономическа война, водена от опозиционните политици с помощта на Вашингтон.Той повиши заплатите за последно през април, малко преди да бъде обявен за победител в оспорваните президентски избори, на които спечели втори мандат. ", "date": "2018.06.21", "title": "Венецуела утрои минималната месечна заплата до... $1,14"}
{"url": "http://www.cross.bg/natzionalno-maiiki-organizatzii-1577351.html", "text": "/КРОСС/ Напрежението между национално представените организации на хората с увреждания и протестиращите майки ескалира, след като днес двете страни си размениха тежки обвинения за усвояването на огромни суми с цел, различна от това тежко болните деца да живеят по-добър живот.Днес организациите от една страна призоваха за обединение в името на законови промени, а от друга обявиха, че имат данни, че протестните лагери са платени. И попътно се наредиха до Валери Симеонов и Цветан Цветанов, като подкрепиха пътувалата за 8300 лв. по време на протеста зам.-министърка Росица Димитрова.„Сигналите са няколко. По-скоро се позиционира върху социални проекти, които са финансирани от чужди фондации и други финансови институции. Притеснителното, което аз прочетох в материалите е, че част от тези ресурси са отишли за финансиране на протести. Става въпрос за над 1 млн. лв”, обяви пред bTV Адриана Стоименова от Националния съвет за интеграция на хора с увреждания.Една от протестиращите, Вера Иванова, беше лаконична: „Не знам колко повече могат да ударят дъното тези национално представени организации. Те са инжектираните и финансираните от държавата, усвоили са милиони през годините, за да бъдем на дъното”. ", "date": "2018.06.21", "title": "Майки срещу майки: Кой е получил милиони, за да поддържа статуквото"}
{"url": "http://www.cross.bg/protestirashtite-bozhyrishte-predstaviteli-1577349.html", "text": "/КРОСС/ Народните представители от ПГ на БСП за България Иван Ченчев и Димитър Данчев разговаряха с протестиращите в столичния квартал Божурище. Събралите се изразиха пред депутатите своето недоволство от условията, при които живеят. Те заявиха, че  искат отделен директен път към индустриалната зона на Божурище, който да не минава през населеното място.              Народните представители от левицата подкрепиха исканията на  протестиращите и поеха ангажимент да изискат отговори от управляващите и конкретни действия за разрешаване на проблема на хората.  ", "date": "2018.06.21", "title": "Народни представители от левицата подкрепиха искания на протестиращите в кв. Божурище"}
{"url": "http://www.cross.bg/provokatziya-informatziya-zaharova-1577357.html", "text": "/КРОСС/Русия очаква нова грандиозна провокация на сирийска земя. Това разкри говорителката на руското външно министерство Мария Захарова, цитирана от „Известия“.По думите й се подготвя провокация срещу режима на Башар Асад, чийто най-близък съюзник е Русия. Правителствените сили ще бъдат обвинени в използването на химически оръжия срещу цивилното население.Мария Захарова посочи, че Москва ще направи всичко възможно, за да предотврати подготвяната „провокация“. Страната й има информация, че „Белите каски“ готвят провокацията. Тя каза, че активистите имат връзки с терористични организации.В началото на месец април неправителствени организации, сред които и „Белите каски“, разпространиха информация за химическа атака в град Дума, за която беше обвинен режимът в Дамаск. Силите на Башар Асад категорично отрекоха да са извършвали военно престъпление срещу цивилното население.", "date": "2018.06.21", "title": "Русия очаква грандиозна провокация в Сирия"}
{"url": "http://www.cross.bg/chasa-zapitvaniya-osigyritelen-1577335.html", "text": "/КРОСС/ На 23 и 24 юни 2018 г. в Посолството на Република България в Мадрид (Испания) ще се проведат безплатни консултационни дни за български граждани по въпросите за социалното осигуряване. В тях ще участват г-жа Весела Караиванова – подуправител на НОИ, експерти от Националния осигурителен институт (НОИ) и от Националната агенция за приходите (НАП).Желаещите ще могат да отправят своите запитвания по отношение на всички видове пенсии (за старост, за инвалидност, наследствени и т.н.), както и да научат повече за пенсионирането по условията на европейските регламенти за координация на системите за социална сигурност. Специалисти ще предоставят консултации за обезщетенията за безработица, за общо заболяване и майчинство и за отглеждане на малко дете според изискванията както на националното, така и на европейското законодателство. Заинтересованите лица ще могат да получат разяснения относно внасянето на здравноосигурителни вноски у нас и възможностите за възстановяване на здравноосигурителни права след завръщане в България.Приемното време за консултациите и в двата дни е от 10.30 до 13.30 часа и от 15.00 до 17.30 часа. Постъпилите предварително десетки запитвания свидетелстват за значителния интерес към консултационните дни. ", "date": "2018.06.21", "title": "Националният осигурителен институт участва в консултационни дни за българските граждани в Испания"}
{"url": "http://www.cross.bg/dans-dannite-ekipazha-1577348.html", "text": "/КРОСС/ Въздушните превозвачи са задължени  да предават данните на пътниците и екипажа на ДАНС.Новото изискване е превенция на терористичен акт и се въвежда в закона за ДАНС, който депутатите приеха на второ четене.Данните за пътници с редовен полет трябва да постъпят в ДАНС 48 часа преди редовен полет и 24 часа предварително, ако полетът е извънреден. Данните на екипажа се подават непосредствено преди полета.Ако специалистите по сигурността имат сигнал за реална заплаха от престъпление, данните се предоставят веднага след поискването им.", "date": "2018.06.21", "title": "Въздушните превозвачи ще предават данните за пътниците на ДАНС"}
{"url": "http://www.cross.bg/tzenata-obyasni-rusovski-1577336.html", "text": "/КРОСС/Цената на чадърите във Варна е 5 лева и цената на шезлонгите е също 5 лева. От може би 4-5 години цената не е променяна, обясни в ефира на БНТ един от наемателите на градския плаж във Варна.Засега няма очакване за повишаване, тъй като цената е фиксирана в договорите за наем и концесия и те не могат да бъдат променяни, обясни още Ръсовски.В момента на варненските плажове свободната зона е над 60% така че гражданите могат да бъдат спокойни, подчерта той и допълни, че всяко лято има по няколко проверки от министерството на туризма и ако има нарушения - санкциите са много тежки.Очаквам да е добър сезонът, коментира още Ръсовски.", "date": "2018.06.21", "title": "Колко ще струва тази година сянката по морето?"}
{"url": "http://www.cross.bg/presichat-detza-putna-1577337.html", "text": "/КРОСС/ През ваканционните дни полицаи ще провеждат срещи с ученици, за да ги напътстват как да пресичат безопасно. Ще им напомнят и правилата за движение, когато са с велосипеди, съобщава БНТ.Биляна Стоянова има три деца и смята, че изучаването на пътните правила не трябва да приключва в 4 клас.Специално внимание ще се обръща на велосипедистите, които са навсякъде в града. Често те пресичат без да се оглеждат и създават рискови ситуации.Васил, на 8 години: Карам колелото и на тротоара, но някой път там има трева и може да падна и карам много близо до тротоара.От началото на годината при пътни инциденти са пострадали 7 деца.инсп. Мирослав Миронов, Пътна полиция-Шумен: Много често ни прави впечатление, че всички те са разсеяни, използвайки мобилните телефони и същите са загледани в тях, с поставени в ушите си слушалки, което понякога може да изиграе много лоша шега.Заедно с ежедневния контрол ще се провежда и още една разяснителна кампания. Когато пътното произшествие е с леки материални щети, не е нужно да се чака полиция. Водачите сами могат да попълнят двустранен протокол. Това ще им спести нерви, време и наказания, напомнят от Пътна полиция. ", "date": "2018.06.21", "title": "Полицията в Шумен със специална акция за безопасността на децата през лятото"}
{"url": "http://www.cross.bg/dimitrov-predi-pobeda-1577338.html", "text": "/КРОСС/ Григор Димитров се изправя срещу Новак Джокович на осминафинал в Куинс, който специалистите определиха като финал преди финала. Българинът има само един успех от седем мача срещу бившия номер 1 и днес ще се опита да се класира в топ 8 за първи път от два месеца. Очаква се срещата да започне около 17 ч. българско време.Димитров започна турнира в Куинс с победа в три сета над Дамир Джумхур (Босна и Херцеговина). Сърбинът път преодоля лесно квалификанта от Австралия Джон Милман.Сблъсъкът между Гришо и Ноле ще бъде осми помежду им, а единствения успех на 27-годишния българин датира от преди пет години и турнира на червени кортове в Мадрид.Съперник на победителя от Джокович - Димитров ще бъде французин, тъй като в другия осминафинал един срещу друг се изправят Жулиен Бенето и Адриен Манарино.", "date": "2018.06.21", "title": "Гришо излиза за втора победа срещу Ноле"}
{"url": "http://www.cross.bg/georgiev-rymen-nimh-1577339.html", "text": "/КРОСС/ Народните представители от Комисията по земеделието от ПГ на „БСП за България“ се срещнаха с протестиращите пред сградата на БАН служители на Националния институт по метеорология и хидрология към БАН.„Протестът на служителите на НИМХ е напълно основателен, тъй като те се нуждаят от средства, за да могат да работят нормално, с нова техника и да получават адекватни заплати“. Това каза народният представител ПГ на „БСП за България“ Румен Георгиев след среща с протестиращите пред парламента. Той припомни, че миналата седмица е задал  въпрос на министъра на земеделието Румен Порожанов, с който иска отпускане на 400 хил. лв. за НИМХ към БАН, тъй като голяма част от информацията, която институтът изготвя, се ползва от  министерството. „Тези хора работят 365 дни в годината, 24 часа в денонощието и е логично техният труд да се заплаща адекватно“, коментира Румен Георгиев.                    Той уточни, че министерството отделя средства за работата на института от 1990 г. до идването на ГЕРБ на власт през 2009 г. Георгиев допълни, че  това са специалисти, които с тази заплата в БАН не могат да бъдат задържани. „Парламентът отпусна 15 000 000 лв. допълнително на БАН, до НИМХ са стигнали едва 100 хил. лв. от поисканите от тях  1 145 000 лв. Учудващо е, че министерството няма интерес да финансира работата на метеоролозите, то трябваше веднага да реагира  и да отпусне средствата, които институтът поиска от министъра още през октомври 2017 г.“, коментира Румен Георгиев. Той обяви, че следващата седмица, заедно с ръководството на НИМХ, ще поиска среща с министър Порожанов, за да бъде договорено отпускането на 400 000 лв. за института.", "date": "2018.06.21", "title": "Народни представители от БСП се срещнаха с протестиращите метеоролози"}
{"url": "http://www.cross.bg/kamion-chetirima-polski-1577340.html", "text": "/КРОСС/Вчера към 17.30 на  ГКПП - Кулата граничните полицаи отклонили за допълнителна проверка по метода „анализ на риска“ влизащ в страната полски камион. Товарният камион, управляван от 51-годишен полски гражданин, превозвал дини от Гърция за Полша.В хода на проверката, полицаите открили сред стоката в товарното помещение четирима мъже без документи за самоличност, които заявили, че са от Пакистан.Шофьорът и нелегалните имигранти са задържани в ГПУ-Петрич. Уведомена е районната прокуратура. По случая срещу шофьора е образувано досъдебно производство по чл.280 от НК за каналджийство, а срещу имигрантите – по чл.279 от НК за незаконно преминаване на границата. ", "date": "2018.06.21", "title": "Задържаха четирима незаконни имигранти, укрити в камион с дини на Кулата"}
{"url": "http://www.cross.bg/anketiranite-samo-dokato-1577341.html", "text": "/КРОСС/ Близо половината от българските граждани категорично биха гласували за оставане в НАТО при евентуален референдум, докато за напускане са само 24%. 27% не могат да преценят. Това показват резултатите от национално представително проучване на „Тренд” по поръчка на в.”24 часа”.При същия въпрос за ЕС подкрепата за оставане е още по-голяма – 59% срещу 20% за развитие извън общността. В същото време само 7% от анкетираните смятат, че ЕС към момента е в добро положение, докато цели 40% настояват за значителни промени.Приблизително по равно са привържениците на двете теории за развитието на евросъюза – за дълбока интеграция на страните членки (35%) и за повече власт на националните държави (36%).41% от анкетираните смятат, че България се справя с председателството на Съвета на ЕС, но има устойчива тенденция у нас хората все по-слабо да се интересуват от тази тема. ", "date": "2018.06.21", "title": "„Тренд”: 49% от българите твърдо подкрепят НАТО, над една четвърт се колебаят"}
{"url": "http://www.cross.bg/evro-mlrd-lihvi-1577342.html", "text": "/КРОСС/ От 2010 г. насам Германия е спечелила около 2,9 млрд. евро от лихви по гръцките държавни облигации. Това става ясно от публикуван в „Ди Цайт” официален отговор на правителството в Берлин по запитване на „Зелените”.", "date": "2018.06.21", "title": "Германия спечелила почти 3 млрд. евро от гръцката дългова криза"}
{"url": "http://www.cross.bg/ptitzite-razpredelenie-bulgariya-1577344.html", "text": "/КРОСС/ ЧЕЗ Разпределение България стартира теренни проучвания по проект за опазване на живота на птиците, уязвими при досега с електропроводите, собственост на дружеството. Обходите и анализите са ключова част от проекта. Те ще позволят на партньорите по проекта ЧЕЗ Разпределение и Българското дружество за защита на птиците да получат допълнително информация за рисковите за птиците въздушни мрежи в западната част на България.През настоящия сезон проучванията са съсредоточени в няколко зони от Натура 2000 зони, които са част от проекта – Свищовско-Беленска низина, Комплекс Беленски острови, Никополско плато, Златията, Врачански Балкан и Кресна. Целта е полевите експерти да обхождат ежемесечно рискови за птиците въздушни електропроводи, които бяха предварително определени в специален анализ, изготвен от ГИС експерти на БДЗП и ЧЕЗ Разпределение България. Зоните на конфликт между птиците и електроразпределителната мрежа ще бъдат обезопасявани поетапно.Двете дружества проведоха и първа от поредица срещи, чиято цел е разработване на стандарт за безопасен за птиците стълб. В срещата взеха участие и експерти от Министерство на енергетиката и Български институт по стандартизация.Проектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България“ е с бюджет 2,65 млн. евро и е съфинансиран от програма Life на Европейския съюз. Изпълнението му е естествено продължение на дългосрочната политика на „ЧЕЗ Разпределение България“ АД и БДЗП за опазването на биологичното разнообразие – защита живота на птиците и осигуряване на възможност за безопасно гнездене. Проектът е сред номинираните на предстоящото годишно издание на Европейските бизнес награди за Екология за 2018 г. ", "date": "2018.06.21", "title": "ЧЕЗ Разпределение стартира теренни проучвания по проект за защита на живота на птиците"}
{"url": "http://www.cross.bg/zayavi-oruzhiya-bondarev-1577324.html", "text": "/КРОСС/Русия обеща сурови последици, ако заповедта на президента на САЩ Доналд Тръмп за изграждане на ново, космически ориентирано военно звено към американската армия, наруши споразумението, което забранява ядрените оръжия в космоса, предаде The Moscow Times.Тръмп заяви през тази седмица, че ще установи шести клон на армията на САЩ, наречен „Космически сили“, в очакване на одобрение на бюджета от Конгреса на САЩ. Идеята ще изисква от САЩ да се оттеглят от Договора за открития космос от 1967 година, който забранява разполагането на оръжия за масово унищожение, но не и традиционни конвенционални оръжия, в космоса.Виктор Бондарев, началник на Комитета по отбрана и сигурност на горната камара на руския парламент, заяви пред РИА Новости, че се надява „все още да има остатъци от здрав разум в американския политически елит“, който ще принуди САЩ да останат част от споразумението.„Но ако САЩ се оттеглят от споразумението, тогава, разбира се, не само нашата, но и другите страни ще отговорят твърдо, за да осигурим глобалната сигурност“, заяви Бондарев пред агенцията във вторник.В САЩ анализатори отбелязаха, че предложените космически сили ще се сблъскат с усложнения, забавяния или категорично отхвърляне след президентските избори пред 2020 година. „Милитаризацията на космоса е път към катастрофа“, отбеляза Бондарев, който е и бивш ръководител на руските Въздушно-космически сили.", "date": "2018.06.21", "title": "Русия ще отговори „твърдо“ на американските космически сили"}
{"url": "http://www.cross.bg/bulgariya-vuprosa-bulgarite-1577322.html", "text": "/КРОСС/ ГЕРБ води с 3,3% пред БСП, ако сега имаше избори, показват данни от редовното проучване на изследователски център “Тренд” по поръчка на вестник “24 часа” за политическите и социалните нагласи на българите.Структурата на предпочитанията се запазва сходна вече повече от година. Двата големи опонента събират гласовете на по-малко от половината избиратели. Трета сила е ДПС с близо 7 на сто електорат. “Обединени патриоти” ги следват с 5,5% подкрепа. Тези са и четирите партии, които влизат в юнския парламент.Под бариерата е новосъздадената Демократична България, която получава подкрепа от 2,1% избиратели. Реформаторският блок получава два пъти по-малко, или 1,2%. Между тях двете е “Воля” на Веселин Марешки с вот от 1,9%, показват данните.България се справи добре с европредседателството, категорични са 41 на сто от българите. Два пъти по-малко - 19%, са на обратното мнение.В последната група доминират симпатизантите на БСП. Според социолозите от “Тренд” причината е, че именно българското правителство стои в центъра на организацията и събитията на председателството и това няма как да не срещне негативна реакция сред привържениците на основната опозиционна сила.Според данните интересът към председателството е бил по- интензивен в началото, през януари - тогава 53% са следили новините за него, а 43% - не. През юни структурата е обърната – 56% декларират, че не следят, а 40% - че следят новини за европредседателството ни.Социолозите са използвали доминацията на европейската тема, за да тестват нагласите към членството на България в ЕС и НАТО. Регистрират мнозинство от 59%, които твърдо биха гласували за оставането на България в ЕС, ако има референдум по въпроса. Около една пета биха били против.За оставане в НАТО пък биха гласували 49% от попитаните срещу 24% против.И при двата въпроса симпатизантите на БСП са силно нюансирани от общата картина, твърдят социолозите.На въпроса за ЕС са раздвоени, докато при този за НАТО доминира мнението, че България трябва да напусне Северноатлантическия пакт, коментират от “Тренд”Общо над 2/3 от българите смятат, че ЕС трябва да се промени като начин на функциониране.Според 40% в тази група промяната трябва да е кардинална, а според 29% - несъществена и малка. Само 7% от всички интервюирани смятат, че на ЕС не му трябва никаква промяна.На две равни части са разделени българите по въпроса дали ЕС трябва да се стреми към по-силна интеграция между различните страни-членки (35%) или трябва да се даде повече власт на националните държави (36%).Изследването е проведено между 1 и 9 юни т.г. и е представително за пълнолетното население на страната. Интервюирани са 1008 пълнолетни български граждани по метода “лице в лице”.", "date": "2018.06.21", "title": " \"Тренд\": 4 партии в парламента, ако изборите са сега"}
{"url": "http://www.cross.bg/trump-stoki-amerikanski-1577325.html", "text": "/КРОСС/ Европейският съюз ще наложи в петък ответни тарифи срещу американски стоки, предаде Би Би Си. Ходът е в отговор на решението на Доналд Тръмп да наложи мита върху стоманата и алуминия.Сесилия Малмстрьом, която е еврокомисар по търговията, обяви, че под удара на европейските санкции ще попаднат американски стоки като джинсите, мотоциклетите и бърбъна.Тя все пак посочи, че европейският блок „не иска да е в тази позиция“. ЕС разкритикува митата на администрацията на Доналд Тръмп, посочвайки, че те могат да влошат трансатлантическите отношения и да доведат до търговска война.„Едностранното и необосновано решение на САЩ да наложат тарифи за стоманата и алуминия срещу ЕС означава, че ние нямаме друг избор“, посочи тя. Тръмп насочи мерника и срещу Канада и Китай.", "date": "2018.06.21", "title": "ЕС отвръща на американския удар"}
{"url": "http://www.cross.bg/hora-dimitrova-sektori-1577326.html", "text": "/КРОСС/ Нямаше друг изход за премиера Бойко Борисов, освен да приеме оставката на зам.-социалния министър Росица Димитрова, за която стана известно, че е пътувала в бизнес класа за форум в Ню Йорк по време на протеста на хора с увреждания у нас. Това коментира в студиото на „Тази сутрин” политическият психолог проф. Антоанета Христова.„Общественото мнение не вярва, че на подобни форуми в ООН има проблемно ориентирано говорене и нещо се върши в полза на българите. В същия момент има хора на улицата, които протестират на тази тема. Билетът пък е един от най-скъпите. Събирането на трите факта води до това, че се натрупваше негативно напрежение. Един министър-председател би трябвало да следи за хора, които произвеждат негативна енергия и да ги отстранява”, обясни тя.По думите й Димитрова няма вина за това, че билетът й е бил за 8300 лв. – за толкова го е купила фирма, спечелила процедура по Закона за обществените поръчки, а „този закон произвежда проблеми”. Освен това зам.-министърът е администратор, който изпълнява политика, решена на друго ниво, допълни политическият психолог.Според нея напрежението е резултат от факта, че има социални групи, опрени в ъгъла и наличието на сериозни средства за хората с увреждания не е достатъчно – трябват дълбоки реформи.Според нея в правителството ще има рокади след края на европредседателството: „Има сектори, които вървят по-добре и сектори, които куцат – сектори, на които предизборната кампания се крепеше като социалните сфери”. Проф. Христова отбеляза, че може да видим и нов силов министър, защото в МВР е натрупано напрежение.", "date": "2018.06.21", "title": "Оставката на Росица Димитрова – неизбежно решение"}
{"url": "http://www.cross.bg/svilenski-miliona-problemite-1577327.html", "text": "/КРОСС/ „Липсва доверие в самата държава. Искаме държавата да ни да е наред и затова трябва да започнем от Конституцията, законите и наредбите”, Това заяви зам.-председателят на ПГ на „БСП за България” Георги Свиленски пред Нова телелвизия. Той каза също, че трябва депутатите поне Конституцията да спазват. „В нея, в чл. 105, ал. 2 ясно е написано, че общественият ред и сигурност е ангажимент на правителството. Това правителство не си изпълнява основния ангажимент по Конституция. Задаваме парламентарни въпроси към министър-председателя, те ни се връщат с аргумента, че той не е компетентен по тази тема. Когато не си компетентен по вътрешните работи, по транспорт, по здравеопазване, когато не си компетентен по 7-8 основни сфери за обществото – за какво си министър председател тогава? И самото правителство е некомпетентно”, заяви Свиленски.„Нееднократно правихме срещи с различни сдружения, за да може да стане ясно и на депутатите, и на министрите, че проблемите на хората с увреждания не може да се подминават”, обясни зам.-председателят на ПГ на левицата. По думите му тези хора очакват проблемите им да бъдат решени от политиците, очакват политики. „Ако тръгнем да решаваме проблемите им, били сме популисти, ако стоим безучастно – не ни пукало. Аз съм готов да бъда обвинен, че съм популист, ако проблемите на хората бъдат решени”, заяви той.„При гласуванията за бюджета, не беше прието нито едно от предложенията ни”, припомни Свиленски.Става въпрос за 15-те милиона за учените от БАН, 1,5 милиона за Храм-паметника „Александър Невски” и Зографския манастир, 100 милиона за полицаите, 40 милиона за съдебната система. „В рамките на няколко седмици, след това обаче, премиерът Борисов взе решение да ги изпълни”, обясни Свиленски. Според него в случая не става въпрос да се отпуснат 100 млн. лв. за протестиращите например, за да си тръгнат, или пък да се внесе закон, с който да се изнасат дейности от МВР, за да се даде на концесия охранителната дейност. „МВР се е превърнало в една почти фалирала охранителна фирма”, коментира той. Според него липсва доверие в тази институция, а и не само в нея. ", "date": "2018.06.21", "title": "Георги Свиленски: Липсва доверие в държавата"}
{"url": "http://www.cross.bg/hurvatiya-arzhentina-tima-1577330.html", "text": "/КРОСС/ Отборът на Аржентина се изправя срещу Хърватия в сблъсък от Мондиал 2018. Двубоят ще се играе в Нижни Новгород.Лионел Меси и компания стартираха с изненадващо реми 1:1 срещу дебютанта Исландия, докато Хърватия постигна победа с 2:0 над Нигерия и влиза спокойно в мача срещу поставения под напрежение съперник.В Аржентина имат опит в подобна ситуация, след като осигуриха участието си в Русия едва в последния кръг от квалификациите, след като именно Меси донесе победата над Еквадор, отбелязвайки хеттрик при успеха с 3:1 в Кито.Двамата селекционери ще подходят по различен начин преди двубоя. Селекционерът на Хърватия Златко Далич няма да прави промени в състава спрямо мача с Нигерия.Колегата му на кормилото на Аржентина Хорхе Сампаоли планира да смени схемата от 4-2-3-1, използвана срещу Исландия. Срещу Хърватия той ще заложи на 3-4-3.Балансът от мачовете между двата тима е 2 аржентински победи, една за Хърватия, а веднъж двата тима са завършвали наравно. Двата тима са били в една предварителна група и на Мондиал 1998. Тогава Аржентина печели с 1:0, но и двата тима продължават напред, а впоследствие хърватите стигат до бронзовите медали.", "date": "2018.06.21", "title": "Всичко или нищо за Аржентина срещу Хърватия"}
{"url": "http://www.cross.bg/kantora-danni-mosak-1577328.html", "text": "/КРОСС/ Нови данни от „Панамските досиета“ сочат, че укриването на доходи и данъци от известни личности продължава. Това става ясно от публикация в германски медии, участвали в журналистическото разследване на международния консорциум на разследващи журналисти.Капитанът на аржентинския национален отбор Лионел Меси бе неприятно изненадан преди втория си мач на СП в Русия.Преди две години разследването „Панамски досиета“ показа, че аржентинската футболна звезда притежава подставена фирма, чрез която укрива доходите си. Въпреки че Меси тогава отрече, фирмата да е активна, нови данни от журналистическото разследване цитират финансовите контролни органи в Панама, според които фирмата му извършва „съмнителни“ сделки. Това проличава и от над един милион нови документи на скандалната адвокатска кантора „Мосак Фонсека“, които са предадени на международната мрежа разследващи журналисти.Потърсен за коментар, адвокат на Меси е отрекъл всякакви нелегални действия на футболната звезда. А адвокатската кантора „Мосак Фонсека“ е отказала всякакъв коментар по новите разкрития.Те изваждат на повърхността и данни за руски олигарси, политици, престъпници и богаташи, които чрез фирми-пощенски кутии укриват доходи и перат пари.Сред тях са наследниците на френския бижутер Пиер Картие, аржентинският президент Маурисио Макри и бившият премиер на Малайзия Наджиб Разак.Два месеца след като адвокатската кантора „Мосак Фонсека“ разбира, че архивът за десетилетия назад ѝ е копиран и изнесен, ръководството не успява в над две трети от случаите да установи кои са крайните собственици на повече от 28 хиляди активни компании, които са регистрирали на Британските Вирджински острови. Днес срещу закритата тази пролет кантора и нейни клиенти има започнати близо 150 разследвания, проверки от одитори и проверки в близо 80 държави.", "date": "2018.06.21", "title": "Нови данни от „Панамските досиета“ уличават световни знаменитости в укриване на доходи"}
{"url": "http://www.cross.bg/dyshi-hilyadi-yvrezhdaniya-1577331.html", "text": "/КРОСС/ Законопроектът, който написахме заедно с майките, не получи подкрепа от Националния съвет за хората с увреждания, нещо повече - стана ясно, че техният проблем, който образно казано ги изкара на улицата, на палатки в страната и пред НС, няма да бъде решен. Това обясни в сутрешния блок на БНТ омбудсманът Мая Манолова. По думите й е бил направен и опит от присъстващите да унизят майките с различни изпуснати реплики, изпуснати нерви и да стане ясно, че статуквото в политиките и системата за хора с увреждания ще бъде запазено.Ако погледнем кое е това, което кара майките да са гневни, кое ги държи пред парламента и ги извежда на седми протест - това е ситуацията в този сектор, подчерта Манолова.Сега в политиките уж за защита на хората с увреждания се наливат 169 милиона за чужда помощ и за асистентски услуги, а от тези 169 милиона - това са сметки на социалното министерство - асистентски услуги се предоставят на, забележете, 11 158 души. 169 милиона срещу 11 158 души.Това, което ние предлагахме и в което е основното разминаване с финансовото министерство, но което е по сметки на социалното министерство, е че само с още 100 милиона лева асистентски услуги ще получават 77 хиляди души - 5 пъти повече.За да се реализира този закон ще бъдат необходими още 105 милиона лева така вместо 11 хиляди - 77 ще получат, но ще могат да кандидатстват и всички останали до 500 хиляди души.Ситуацията, която се подкрепя от Националния съвет на хората с увреждания, статуквото е дискриминационно, коментира Манолова. Сега до тази услуга могат да се доберат 11 хиляди души, при положение, че минимум до 77 хиляди души имат нужда от това, допълни тя.Ще стоя до протестиращите майки докрай, ще стоя зад каузата им докрай, категорична е Манолова.\"Казвам го за да ги успокоя, но и защото това е една справедлива кауза, те искат да се преборят с една несправедливост. Те се борят не само за себе си. Не е вярно, че този закон разделя, ситуацията в момента разделя хората с увреждания\", обясни омбудсманът.Чух много приказки през последните дни затова, че съм застанала зад майките и стоя зад тях заради кариерни цели, имидж, краткосрочни политически цели. Искам на всички тези, които очевидно са разтревожени и обезпокоени от рейтинга ми в обществото, искам да кажа, че съм готова на всички обезпокоени да им предложа успокоителна размяна - те да застанат зад законопроекта, който искат майките, да осигурят подкрепа за този законопроект, да бъде приет по най-бързия начин, след това да застанат зад други закони, които уж подкрепят срещу свръх правомощията на банките и личния фалит - и в замяна ще получат моята оставка. ", "date": "2018.06.21", "title": "Мая Манолова: Ще стоя до протестиращите майки докрай"}
{"url": "http://www.cross.bg/poshti-zastrahovka-vuvezhda-1577334.html", "text": "/КРОСС/ „Български пощи“ ЕАД въвежда нова услуга: „Сключване на застраховка гражданска отговорност“ към Лев Инс АД.С цел разнообразяване на предлаганите от дружеството услуги, в около 280 пощенски станции в цялата страна, ще може да се сключва задължителната застраховка гражданска отговорност на водачите на МПС и да се приемат плащания по вече сключени застраховки.По желание на клиентите, застраховка може да се сключи с еднократно или разсрочено плащане. В пощенските станции могат да се приемат и плащания по разсрочени полици на Лев Инс АД, сключени в други обекти.Списък на ПС, в които се изпълнява услугата, можете да намерите на сайта на „Български пощи“ ЕАД. ", "date": "2018.06.21", "title": "„Български пощи“ ЕАД въвежда нова услуга"}
{"url": "http://www.cross.bg/grip-zarazata-ptichi-1577320.html", "text": "/КРОСС/ Огнище на птичи грип беше открито в Добричко – в село Дончево. Птицефермата, в която е установена заразата е най-големия производител  на яйца у нас. Решено е около 320 хиляди кокошки носачки ще бъдат умъртвени, а всички яйца, произведени след 23 май – да бъдат унищожени.От началото на годината у нас  са потвърдени 11 огнища на птичи грип – 2 във ферми за кокошки носачки и 9 във ферми за патици.За да не се допусне разпространение на заразата в Добричко, местните са предупредени да отглеждат домашните птици в закрити помещения. Фуражът също да не е на открито.От здравната инспекция в Добрич казаха за bTV, че никой от работещите във фермата, в която е установен птичия грип, не е потърсил лекарска помощ.Яйцата от фермата с установен птичи грип се изтеглят от пазара, защото има опасност чрез тях по механичен път да бъде пренесена заразата, обяви в предаването „Тази сутрин”  от Българската агенция за безопасност на храните (БАБХ).Тя обяви отново, че заразата не е опасна за хората, а мерките са само с цел да се спре разпространяването на болестта и в други ферми. И напомни, че , но до този момент няма данни за заразени птици с него.", "date": "2018.06.21", "title": "Огнище на птичи грип в Добричко, 320 хил. кокошки ще бъдат умъртвени"}
{"url": "http://www.cross.bg/chasa-sofiyaot-zala-1577312.html", "text": "/КРОСС/ София.От 09.00 часа ще започне редовното заседание на Народното събрание.***София.От 09.00 до 10.30 часа работещите в Националния институт по метеорология и хидрология (НИМХ) ще протестират пред централната сграда на БАН заради недостиг на средства.***София.От 08.00 до 09.00 часа жителите на столичния квартал „Толева махала\" и град Божурище ще  излязат на протест в района на кръстовището на Магазин Метро 2 на Международен път Е-80. Протестиращите настояват за незабавно изграждане на продължението на бул. „Царица Йоанна\" от ж.к. „Люлин\" до Индустриална зона Божурище.***София.В 9.25 часа в ИНТЕРПРЕД-СТЦ ще бъде открит бизнес форум за транспорт, логистика, спедиторски и куриерски услуги ще дискутира новостите в сектора, иновативните технологии, дигиталната промяна и тенденциите за развитие - „MySuccess Logistics & Transport\".***София.От 9.30 часа в заседателната зала на ВСС ще заседава Пленумът на Висшия съдебен съвет.***София.От 10.00 часа в Националния пресклуб на БТА ще се състои пресконференция на Национално представителни организации на и за хора с увреждания на тема „Ще толерираме ли социалната политика под натиск и докога? Защо за по-малко от 10 дни има втора оставка в МТСП?\".***София.От 10.30 часа в конферентната зала на Центъра за изследване на демокрацията ще се проведе кръгла маса за формиране на политики на тема „Предизвикателства пред демократизацията и декарбонизацията на електроенергията в България\".***София.От 11.00 часа до 13.00 часа в Националния пресклуб на БТА ще се състои кръгла маса на тема „Автомобилите и мръсният въздух\", организирана от Българска национална асоциация „Активни потребители\".***София.От 11.00 часа в Дома на Европа (ул. „Георги С. Раковски\" 124) Фондация „Либерална интеграция\" организира форум на тема: „Борба с ксенофобията: реализиране на успешни мултикултурни и мултиезични модели\". Участие ще вземат председателят на ДПС Мустафа Карадайъ, евродепутатът Илхан Кючюк, Роджър Кьолбенер, президент на международното крило на ФДП Швейцария, Красимир Кънев, учредител и дългогодишен председател на Българския хелзинкски комитет, Ерол Мехмед, заместник-председател на Комисията по образованието и науката в НС.***София.От 11.00 часа в сградата на КНСБ (пл. „Македония\" 1, ет. 2) в зала „Европа\" генералният директор на Европейския синдикален институт (ETUI/ ЕСИ), към Европейската конфедерация на профсъюзите (ETUC/ЕКП) Филип Пуше ще представи доклад на тема „Контурите на трудоваЕвропа-2018 година\" - сравнителен анализ на тенденциите на труда, трудовите и индустриални отношения в страните членки на ЕС.***София.От 11.30 часа в Центъра за книга на Нов български университет ще бъде представено изданието „Човекът, който спря Хитлер\". Веднага след представянето, в 12.00 часа, в двора на Нов български университет ще бъде засадено дърво в памет на Димитър Пешев, като част от Гората на Праведниците.***София.От 14.30 часа в сградата на Народното събрание на пл. „Княз Александър I\" 1 в зала 232 Комисията по отбрана ще изслуша министърът на отбраната Красимир Каракачанов по актуални въпроси на политиката за отбрана.***София.От 16.00 часа в сградата на Народното събрание на пл. „Княз Александър I\" 1 в зала 456 Комисията за наблюдение на приходните агенции и борба със сивата икономика и контрабандата ще изслуша ръководствата на Агенция „Митници\" и Национална агенция за приходите.***Благоевград.От 15.00 часа часа в Алианс франсез Благоевград ще започне Караофолис - караоке с френска музика. Събитието е част от съпътстващата програма за „Francofolies. Благоевград\".***Благоевград.От 16.00 часа Мира Радева ще представи своя спектакъл „Франция, Моя Любов\" в Stage Bar. Събитието е част от съпътстващата програма за „Francofolies. Благоевград\".***Бургас.От 09.00 часа в Експо център „Флора Бургас\" бъде подписано Програмно споразумение по Финансовия механизъм на Европейското икономическо пространство за изпълнение на програма \"Възобновяема енергия, енергийна ефективност и енергийна сигурност\" между Комитета на финансовия механизъм, създаден от страните-донори и Националното координационно звено към Министерския съвет.***Варна.От 11.00 часа в Щаба на Военноморските сили ще се проведе тържество по случай 100-годишнината от създаването на химически войски в Българската армия.***Варна.От 14.00 часа общинският съветник от ПП ГЕРБ Милена Димова ще се срещне с граждани в офиса на партията на ул. „Георги Бенковски\" №1.***Велико Търново.От 11.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с предстоящи празнични прояви в общината.***Кюстендил.От 15.00 часа в кабинета на председателя на ОбС ще се проведе пресконференция по повод предстоящото заседание на общинските съветници.***Пловдив.От 12.30 часа в хотел „Империал\" премиерът Бойко Борисов ще открие „Икономически форум Пловдив\" под надслов „Комплексният контекст на растежа\". Във форума ще вземат участие вицепремиерът Екатерина Захариева, министърът на Българското председателство на съвета на ЕС Лиляна Павлова, министърът на енергетиката Теменужка Петкова.***Пловдив/Раковски.От 20.00 часа в кв. „Нов център\" в Раковски на тържествена церемония ще бъде открит и осветен военен паметник на загиналите във войните за национално обединение.***Смолян/с. Барутин.От 10.00 часа в село Барутин ще бъдат поднесени цветя пред паметната плоча на жертвите на българското братоубийство.*** Шумен.От 10.00 часа, в зала № 2 на Областна администрация Шумен ще се проведе заседание на Областния съвет за намаляване риска от бедствия. ", "date": "2018.06.21", "title": "Предстоящи събития в страната за 21 юни"}
{"url": "http://www.cross.bg/kamarata-izlizane-odobri-1577323.html", "text": "/КРОСС/Горната камара на британския парламент одобри законопроекта на премиера Тереза Мей за Брекзита, с което бе сложен край на няколко месеца парламентарни дебати по текста, който официално ще прекрати членството на Великобритания в ЕС, предаде „Ройтерс“.Камарата на лордовете одобри правителствения законопроект без гласуване, след като бунтът на искащите парламентът да има по-голямо влияние върху процеса на излизане от ЕС бе потушен в Камарата на общините.Текстът ще стане закон в близките седмици, след като получи „Кралското одобрение\" - формалност, която не включва по-нататъшни разисквания. През 2016 година близо 52% от британските граждани гласуваха за излизане от блока.", "date": "2018.06.21", "title": "Одобриха Брекзита"}
{"url": "http://www.cross.bg/rodeni-na-yuni-1577313.html", "text": "/КРОСС/ Хрисимир Димитров, баскетболистАкад. Борис Тенчов, биофизикВергиния Костадинова, режисьор Проф. Мария Видолова, ръководител на катедра по финанси и счетоводство в СУНели Куцкова, съдия", "date": "2018.06.21", "title": "Родени на 21 юни"}
{"url": "http://www.cross.bg/hora-pishe-gerb-1577329.html", "text": "/КРОСС/ \"Които искат контрабанда, не щат закон за горивата\", категоричен е депутатът Емил Димитров в интервю за Труд. Известният с прякора си Ревизоро е автор на приетия на първо четене законопроект за горивата. Той пояснява, че борбата е за един милиард лева.  В интервюто за Труд, депутатът Димитров заявява \"...много близки до премиера правят всичко възможно да съборят закона...Ако не обезсили тия хора, ... тия хора ще го махнат ...\".\"ГЕРБ и БСП дружно сложиха на трупчета забраната за реклама на хазарт\", пише Сега. По предложение на финансовото министерство, подкрепено от председателя на бюджетната комисия Менда Стоянова, проектозаконът на \"Обединени патриоти\" ще бъде изпратен за становище до Европейската комисия. Вицепремиерът Валери Симеонов видя в решението \"три милиарда интереси\".От Комисията за защита на конкуренцията признават, че предложеното от ГЕРБ прехвърляне на правомощия от държава на частници не е често срещана европейска практика. Коментарът е по повод проектозакон за създаване на автомобилна камара. За този проблем пише вестник Сега и обяснява, че протестиращите  автобусни и други превозвачи подозират полза за транспортния бизнесмен и скрит дарител на ГЕРБ Миролюб Столарски.Дума информира, че близо 400 хиляди българи работят през нощта, за което получават едва по 25 стотинки на час. КТ \"Подкрепа\" настоява за десетократно увеличение на тарифата.. 24 часа цитира интервю за БНР, в което еврокомисарят по въпросите на еврото и социалния диалог Валдис Домбровскис коментира, че ниските доходи в България не са пречка за еврото. До една година страната ни ще бъде допусната в чакалнята на еврозоната, прогнозира той.\"70 процента у нас искат промени в Брюксел\", съобщава 24 часа, като се позовава на проучване на изследователския център \"Тренд\". Българите обаче продължават да са убедени в правилността на избора да сме част от Европейския съюз и НАТО, показва изследването.За нови схеми за измами пише Земя. Мними глухи хора обикалят софийските улици и събират дарения за изграждане на център за хора с увреден слух.\"Обмислят обща схема за пари срещу квоти\", добавя Стандарт.  В неделя Меркел ще представи своя компромисен вариант.Още заглавия от Стандарт: Румен Радев и Александър Вучич ще посетят българите в Босилеград; Финландец спечели надпреварата за генерален директор на ОЛАФ в конкуренция с бившия евродепутат Ивайло Калфин.", "date": "2018.06.21", "title": "Преглед на печата"}
{"url": "http://www.cross.bg/zhena-sustoyanie-tzetzka-1577315.html", "text": "/КРОСС/ След лечение в психиатрично заведение, 34-годишна жена е изоставена от здравни работници пред кметство във врачанско село. За това сигнализираха очевидци, според които пациентката била в безпомощно състояние и не можела сама да се грижи за себе си. Най-близките й роднини също отказали да я приютят.Вчера следобед пред кметството в село Добролево спира бус, от който двама души изнасят болна жена. Хората от селото я познават – казва се Цецка, има психично заболяване и епилепсия и често лежи в психиатрията във Враца. Този път обаче е в изключително лошо състояние – видимо отслабнала, с памперс, неспособна да говори и да ходи.Болната поискала храна, но се оказало, че не може да преглъща.„Социалната работничка, която дойде с нея от Враца, каза, че са я пратили по автобуса, но тя е буйствала и затова са направили жест да я докарат”, разказва жена от селото. Според друга даже казали, че за тях Цецка е излекувана и са си свършили работата.Служителите от здравното заведение се опитали да сложат в джоба на пациентката лична карта и рецепта и да си тръгнат, но свидетелите възроптали и позвънили на 112.Майката на болната жена е починала, докато тя е била в болницата, а баща й е сляп и не иска да живее с нея. Така Цецка обитава къща в окаяно състояние, без врати и прозорци.", "date": "2018.06.21", "title": "Здравни работници изоставиха болна жена във Врачанско"}
{"url": "http://www.cross.bg/protest-neobhodimite-izlizat-1577316.html", "text": "/КРОСС/ Метеоролозите от БАН излизат на протест. Причината са ниските заплати и минималното финансиране на работата им.Работещите в Националния институт по метеорология и хидрология се събират тази сутрин пред сградата на БАН на предупредителен протест - митинг. Недоволството е срещу целенасочения опит на ръководните органи на БАН да ликвидират дейността им, като ги оставят без необходимите средства за изпълнение на задълженията им.От Института се обръщат към Народното събрание с молба спешно да направи необходимите изменения в Закона на БАН, за да е невъзможно в бъдеще средствата от държавния бюджет, предназначени за тях, да се преразпределят справедливо.Ако до 9 юли не бъдат изпълнени исканията им, те се заканват да преустановят работа.", "date": "2018.06.21", "title": "Метеоролозите от БАН излизат на протест"}
{"url": "http://www.cross.bg/bozhyrishte-trafik-horata-1577317.html", "text": "/КРОСС/ Жителите на столичния квартал „Толева махала” и град Божурище организираха протест тази сутрин заради постоянни поток от тирове, които пътуват от и до индустриалната зона.Тя през последните години се разрасна значително и на всеки няколко минути през „Толева махала” минава тежкотоварен камион. За хората това е истински тормоз.Искането им е да се направи пробив на бул. „Царица Йоанна”, през който да се прехвърли тежкият трафик към Божурище.За да бъдат чути, гражданите може да блокират международния път Е80. ", "date": "2018.06.21", "title": "Тежкият трафик към Божурище вдигна хората на протест"}
{"url": "http://www.cross.bg/ivanov-pravitelstvoto-tazi-1577332.html", "text": "/КРОСС/ „Битката е между престъпността и българските граждани. За съжаление арбитърът в тази битка, който е правителството - се провали. Поради тази причина ние внасяме вот на недоверие към това правителството.” Това заяви народният представител от „БСП за България” Иван Иванов пред БТВ. Според него по Конституция в чл. 105, ал. 2 е написано, че правителството трябва да се грижи за сигурността на гражданите, но това не се случва. „Основна вина за случващотоносят ГЕРБ, които управляват този сектор вече 9 години”, посочи Иванов и допълни, че примерите за липса на сигурност в държавата не са един и два. „Има драстични примери, дори и с катастрофите по пътищата. И снощи имаше тежко пътно-транспортно произшествие”, коментира още Иван Иванов.", "date": "2018.06.21", "title": "Иван Иванов: Битката е между престъпността и българските граждани"}
{"url": "http://www.cross.bg/kmch-beshe-puteka-1577321.html", "text": "/КРОСС/ В Окръжния съд в Бургас започва делото за катастрофата край Атия, при която загина 16-годишен ученик.   ", "date": "2018.06.21", "title": "Започва делото за катастрофата край Атия, при която загина 16-годишно момче"}
{"url": "http://www.cross.bg/detza-roditeli-trump-1577318.html", "text": "/КРОСС/ След вълната от критики по света и в Съединетите щати, американският президент Доналд Тръмп отстъпи и сложи край на разделянето на деца мигранти от родителите им при незаконно влизане в страната.Държавният глава каза, че е бил повлиян от гледката на разделените семейства.Документът обаче не решава проблема с деца, които вече са разделени от родители им. По официални данни между 5 май и 9 юни са били разделени повече от 2300 деца и родители.Съвсем малки момчета и момичета бяха държани в клетки – условия, които много наблюдатели сравниха с концентрационни лагери. Специалисти предупредиха, че преживяното от арестуваните деца може да им нанесе травма за цял живот.През последните дни републиканците се опитваха да защитят скандалната мярка с мотива, че твърдото третиране ще откаже мигрантите, тръгнали към САЩ. Повечето от тях обаче поемат по пътя си рискове, които са значително по-големи от арест и поради това е трудно да се очаква сериозна промяна в статистиката. ", "date": "2018.06.21", "title": "Тръмп вече не разделя семейства"}
{"url": "http://www.cross.bg/yulian-sveti-hrista-1577305.html", "text": "/КРОСС/ Свети Юлиан, син на сенатор езичник и майка християнка, се родил в киликийския град Аназарв. След смъртта на мъжа си майката на свети Юлиан се преселила в град Tape в същата провинция. Тук тя кръстила Юлиан в християнската вяра и го възпитавала, като го учела заедно с книжовното обучение на истините на вярата и правилата на християнското благочестие. Когато Юлиан станал на 18 години, император Диоклетиан подигнал силно гонение срещу християните. Заедно с други християни бил взет и свети Юлиан и заведен на съд при хегемона Маркиан. Но нито жестоките изтезания, нито заплахите, нито обещанията за дарове и почести не могли да склонят благочестивия юноша да принесе езически жертви и да се отрече от Христа. Цяла година водили Юлиан по различни градове в Киликия, като го подлагали навсякъде на изтезания, но той - подобно на диамант, оставал непреклонен в изповядването на Иисуса Христа. Когато довели Юлиан в град Егея, нечестивите езичници насила отворили устата на светия мъченик и слагали идоложертвено месо и кръв, защото искали с нечестивите жертви да осквернят чистия и свят Христов раб. След това свети Юлиан бил хвърлен в тъмница. ук дошла при него благочестивата му майка, която навсякъде го съпътствала и умолявала Господа да укрепи сина й в неговия страдалчески подвиг. Когато мъчителите задържали майката на свети Юлиан и я изправили на съд, тя помолила хегемона да й позволи в продължение на три дни да посещава сина си в тъмницата, за да го убеди да се поклони на идолите. Хегемонът й разрешил свободно да отива при него. Тя прекарвала там дни и нощи и с майчинска любов беседвала с него, със сълзи го увещавала да претърпи докрай временните мъчения, за да се сподоби от Господа с вечни блага в царството на мъчениците. След като изминали три дни, довели свети Юлиан заедно с майка му на съд пред хегемона. Като мислел, че майката вече е уговорила сина си да принесе идолски жертви, хегемонът започнал да я хвали, но тя открито и безстрашно изповядала името на Иисуса Христа и изобличила езическото безбожие. Също и свети Юлиан безстрашно изповядвал и прославял Иисуса Христа - Единия истински Бог и изобличавал езическото многобожие. Тогава разгневеният хегемон заповядал да мъчат и двамата. На майката на светеца - след много изтезания - отсекли стъпалата на нозете й, с които вървяла след сина си, докато го следвала от Tape. Светия мъченик сложили в чувал, пълен с пясък и с разни отровни влечуги, и го хвърлили в морето. Така завършил своите страдания свети Юлиан. След няколко дни умряла в страдания и неговата благочестива майка и двамата получили венеца на победата от Христа Бога. Тялото на свети Юлиан било изнесено от вълните на брега, където го намерила една благочестива вдовица от Александрия и с чест го погребала. Впоследствие светите мощи на Юлиан били пренесени в Антиохия. Свети Йоан Златоуст, докато бил презвитер в Антиохия, почел паметта на светия мъченик Юлиан с похвално слово.", "date": "2018.06.21", "title": "Св. мчк Юлиан Тарсийски. Св. свщмчк Терентий, епископ Иконийски"}
{"url": "http://www.cross.bg/hilyadi-na-protest-sreshty-sporni-promeni-v-rymunskiya-npk-1577319.html", "text": "/КРОСС/Хиляди румънци протестираха срещу изменения на Наказателно-процесуалния кодекс, които, според тях, отслабват борбата с корупцията.При сблъсъци със силите на реда са арестувани 8 души, сред които един германски журналист.Сред измененията в кодекса е намаляване на броя нарушения, за които дадено лице може да бъде пратено във временен арест и драстично ограничаване на времетраенето на следствените действия.\"Няма да отстъпим\" и \"Крадци\", скандираха близо 5000 демонстранти пред сградата на правителството в Букурещ.Протестиращи влязоха и в сградата на парламента, в момент, когато министър-председателят Виорика Дънчила изнасяше реч от трибуната за наближаващото румънско ротационно председателство на ЕС в първата половина на 2019 г.", "date": "2018.06.21", "title": "Хиляди на протест срещу спорни промени в румънския НПК"}
{"url": "http://www.cross.bg/yuni-v-istoriyata-1577304.html", "text": "/КРОСС/ 1632 г. - Астрономът Галилео Галилей е заточен от Инквизицията.1774 г. - Сключен е Кючуккайнарджанският мирен договор между Русия и Османската империя.1913 г. - Междусъюзническата война: Втора българска армия губи боевете при Кукуш и Лахна. Кукуш е превзет и изгорен от гръцката армия.1918 г. - Съставено е тридесет и шестото правителство на България, начело с Александър Малинов.1919 г. - Германия потопява морския си флот, разположен край архипелага Оркни (Шотландия), за да не бъде предаден, по силата на Версайския договор, на Великобритания.1958 г. - Политбюро на ЦК на БКП взема решение за постепенно сливане на турските и българските училища.1990 г. - В Иран в резултат на земетресение загиват около 40 хиляди души.2000 г. - Учени от НАСА съобщават за откриването на вода на повърхността на Марс.2004 г. - Ракетопланът SpaceShipOne извършва първия частно финансиран космически полет с човек на борда.2009 г. - Гренландия преминава на самоуправление.", "date": "2018.06.21", "title": "21 юни в историята"}
{"url": "http://www.cross.bg/astronomicheskoto-lyato-nastupva-dnes-1577314.html", "text": "/КРОСС/ Астрономическото лято настъпва днес у нас в 13:07 ч., когато е и лятното слънцестоене. Днешният ден е най-дългият в годината.За България светлата част от денонощието ще продължи 15 часа 19 минути и 29 секунди. След това денят започва да намалява.Максималните температури днес ще са летни – между 29 и 34 градуса. От утре летните бури се завръщат, възможни са и градушки. В събота температурите падат с 5 – 6 градуса. ", "date": "2018.06.21", "title": "Астрономическото лято настъпва днес "}
{"url": "http://www.cross.bg/zhiveesh-yseshtash-znachi-1577306.html", "text": "/КРОСС/ \"Да живееш, значи да усещаш как бързо, как задъхано тече времето през тебе, как излита с горещото ти ускорено дишане, как ручи с потта през порите на кожата ти, как се оттича с парливите тръпки на умората вечер... как бие с учестения ти пулс.\"Блага Димитрова", "date": "2018.06.21", "title": "Да живееш, значи да усещаш..."}
{"url": "http://www.cross.bg/boris-ivanov-otklonil-1577375.html", "text": "/КРОСС/ Борис Иванова се е . Мъжът е на 48-години, той е среден на ръст, с кафяви очи и къса, черна коса. Борис Иванов е с нормално телосложение,  продълговато, леко мургаво лице, правилен нос, високо чело. На врата си има татус – червена целувка.От полицията призовават хората, които имат допълнителна информация за издирвания, или го забележат,  да сигнализират на тел. 112 или във всяко поделение на МВР. Анонимността им е гарантирана.", "date": "2018.06.21", "title": "МВР издирва Борис Ангелов Иванов отклонил се от Ловешкия затвор"}
{"url": "http://www.cross.bg/ybiiistvoto-georgi-ychilishteto-1577379.html", "text": "/КРОСС/ Учениците и учителите в частното училище „Езиков свят” са разпознали Йоан Матев от излъчените след убийството кадри. Това стана ясно днес от разпитите на свидетелите по делото за убийството на Георги Игнатов преди 3 години, съобщава bTV.Съдът допусна очна ставка между двете момичета, от показанията на които започва разплитането на случаяЛице в лице застанаха Стефания Коларова и приятелката на Георги – Лора. Те потвърдиха, че са се срещали около година след убийството.Инициатор на срещата е била Стефания, която събира сили да разкаже на приятелката на Георги какво говорят всички в училището и как дори учителите са разпознали Йоан Матев на разпространяваните снимки и кадри. И двете отказаха коментар.В показанията си учителката по английски език Венислава Гегова каза, че директорката на училището е влизала в час, за да иска извинителна бележка за Йоан за деня на убийството. А после я е питала дали е давала показания по случая в полицията. Не стана обаче ясно защо Гегова е мълчала и сама не е отишла в полицията. До края на есента показанията си в съда ще даде и директорката на училището.", "date": "2018.06.21", "title": "Учители разпознали Йоан Матев след убийството на Георги, но не съобщили в полицията"}
{"url": "http://www.cross.bg/ychilishte-roditeli-obshtinata-1577378.html", "text": "/КРОСС/ Десетки родители окупираха сградата на общината във Варна заради казуса с училище „Васил Левски”. Сградата му, построена преди 6 години за 5 млн. лева, се руши. Децата са изведени от нея вече половин година.Родителите настояват училището да отвори врати на 15 септември, а виновните да си понесат отговорността. От общината са сезирали прокуратурата, тъй като извършеното конструктивно обследване е установило, че констативният акт 15 на сградата „не отговарял на истината за изпълнението на строежа”. Според изготвения план ремонтът на училището ще приключи най-рано в края на годината. Родители настояваха пред кмета Иван Портних да се намери начин проблемът да бъде решен. „Всеки ден се занимаваме с това училище.Нали разбирате, че на мен ми е не по-малък проблем от на вас”, отговори им той.", "date": "2018.06.21", "title": "Родители окупираха община Варна заради рушащото се училище „Васил Левски”"}
{"url": "http://www.cross.bg/dvizhenieto-poetapno-pamporovo-1577374.html", "text": "/КРОСС/ На 23 юни - събота, от 10 ч. до 12 ч. поетапно ще се ограничава движението в района на курорта Пампорово и прохода „Превала“за провеждане на мотообиколка.По време на мотообиколката движението на моторните превозни средства ще бъде пускано поетапно по маршрута: Автогара „Пампорово“ - село Стойките (път III-864) - проход „Превала“ в посока град Смолян, до кръстовището между път III-866 и път III-8641 - Панорамен път - Автогара „Пампорово“.Трафикът ще се регулира от екипи на „Пътна полиция“. Колоната от мотоциклетисти ще се води от пилотен автомобил. В ограничените за движение участъци ще бъде осигурен достъп, при необходимост, за автомобилите със специален режим на движение като линейки, пожарна и др.", "date": "2018.06.21", "title": "На 23 юни от 10 ч. до 12 ч. поетапно ще се ограничава движението в района на Пампорово и прохода „Превала“ "}
{"url": "http://www.cross.bg/elektronen-dokymenti-karti-1577355.html", "text": "/КРОСС/ МВР разработва държавна електронна идентификация, която ще се вгради чрез чипове в новите лични карти. Това стана ясно на конференция за въвеждане на е-услуги. До няколко месеца МВР ще обяви търг за нова система за документи за самоличност, съобщи в. \"Труд\".В бъдещите лични карти ще има чип с биометрични данни, електронен идентификатор и електронен подпис. На брифинга бяха представени безплатна платформа за правни документи и мобилно приложение за електронна идентификация.Платформата генерира документи, като молби за отпуск, заявления за напускане и трудови договори, което спестява време и адвокатски такси. Друго приложение пък ни спестява чакането на опашки в банки и общини.“В телефона ви ще имате електронен подпис и ще може да се идентифицирате пред банки, телекоми или общини дистанционно”, каза проф. Георги Димитров, създател на приложението.", "date": "2018.06.21", "title": "Вграждат супер чип с биометрия в новите лични карти"}
{"url": "http://www.cross.bg/yvrezhdaniya-horata-vnese-1577343.html", "text": "/КРОСС/ \"Срещнахме се с майките на деца с увреждания пред парламента. Уверихме ги , че поставихме условие на правителството да внесе законодателни предложения до края на юли. Ние имаме готовност с конкретни текстове. Информирахме ги, че изпълнихме ангажимента си към тях и „БСП за България“ внесе в деловодството на Народното събрание проект за решение за отмяна на лятната ваканция на парламента. \" Това заяви лидерът на БСП Корнелия Нинова. Проектът на решение е със следните мотиви:„Търпението на хората с увреждания е изчерпано, поради очевидната и безспорна невъзможност да оживяват в условията, в които ги поставят българското правителство и парламент. Тази група се нуждае от обществена подкрепа, в най-голяма степен. Отказът на държавата да изпълни ангажиментите си към тази най- уязвима група от населението води до реални човешки трагедии. Докато майките и децата с увреждания протестират пред Народното събрание, излизането на депутатите във ваканция би представлявало недопустим акт на бездушие и безотговорност. Отсъствието на властта в такава обстановка би довело до множество страдания за хората с увреждания, а забавянето на реакцията за някои от тях може да се окаже дори фатално. Сложността на тази материя, както и необходимостта от съгласуване на законодателството с организациите на хората с увреждания, профсъюзите, работодателските организации, институциите и др. правят процеса на изработка на работещо законодателство труден и бавен. Именно затова, ние правим предложение да се отдели месец август само на тази тема, с което да се осигури достатъчно време за изработка, съгласуване и приемане на работещи решения, които да доведат до реални резултати за хората с увреждания.“                ", "date": "2018.06.21", "title": "БСП за България внесе проект за отмяна на лятната ваканция за парламента  "}
{"url": "http://www.cross.bg/zashto-zhivo-horata-1577311.html", "text": "/КРОСС/Социалните битки на обществения защитник - гост: Мая МаноловаВъпрос на сигурност. За доверието и недоверието във властта - политически сблъсък между ГЕРБ и БСПДПС с позиция. Кой трябва да подаде оставка в здравеопазването, за да заработи системата - говори д-р Нигяр ДжаферИзследователският свят на Боян Петров - на живо от специалната изложба в БАНТеодосий Спасов - за мястото на българската музика на европейската сценаКолко ще струва тази година сянката на брега на морето?Защо години наред минералната вода от извор на улицата наводнява домовете на хората?Как йогата може да влезе и в офиса - практични упражненияНа бунт - тежкотоварна техника тормози цял кварталЗащо автоинструктори от Благоевград са против идеята кандидат-шофьорите да имат курс за екстремни условия.Заразени с птичи грип яйца в търговската мрежа! Опасни ли са за здравето - коментар на експерт в студиото;Министърът на спорта Красен Кралев за прокурорската проверка на Федерацията по ски и борбата с уговорените мачове;Защо се разцепиха организациите на хората с увреждания и ще има ли още оставки след тази на зам.- министър Росица Димитрова?Кои политически партии ще подкрепят мотивите на БСП за вот на недоверие - на живо от Народното събрание;Протест на метеоролозите! На живо: Ще спрат ли синоптичните прогнози поради липса на финансиране?С какъв ритуал траките са посрещали бога-слънце? На живо от Кабиле в най-дългия ден от годинатаТема: \"Има ли алтернатива на сегашното управление?\" - Говори Георги Свиленски от БСП. И възможни ли са предсрочни парламентарни избори и стабилна ли е управляващата коалиция? Отговорите в разговор с Цветан Цветанов, председател на парламентарната група на ГЕРБ.Опасни ли са яйцата с птичи грип за хората и престои ли бум на летните вируси? Отговорите от проф. Тодор Кандарджиев.Хора срещу камиони. Семейства излизат на протест срещу системен шум и постоянен трафик.Надлез в София е в критично състояние и застрашава човешки животи. Защо проблемът, известен от години, не е решен? Румен Бахов проверява.Ще спре ли прогнозата за времето? Синоптиците излизат на пореден протест срещу недостатъчното финансиране.Второ качество ли е храната, която ни предлагат по морето? И какво ни сервират в ол инклузив хотелите? Отговорите в \"На твоя страна\" с Георги Георгиев.От Катар до \"Факултета\". Срещаме Ви с арабска принцеса, която игра футбол с ромски деца и остана впечатлена от България. ", "date": "2018.06.21", "title": "Теми и гости в ефира днес"}
