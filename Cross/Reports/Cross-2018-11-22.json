{"url": "http://www.cross.bg/apple-iphone-tzenata-1589870.html", "text": "/КРОСС/ По-малко от два месеца след излизането на iPhone XR Apple се кани да намали цената на смартфона в Япония, което има за цел да стимулира продажбите на устройството. Подобна мярка е рядка не само за Apple, но и за пазара на смартфони като цяло особено за устройство, което е на пазара от броени седмици, предава Mobile Bulgaria.Информацията идва от източници на The Wall Street Journal, които посочват, че компанията ще предостави субсидии на местните мобилни оператори.Това на практика е намаляване на цената на телефона, а в комбинация с отстъпките в мобилните планове е признак за слаб интерес от страна на потребителите към модела, който е с орязани характеристики спрямо другите два нови смартфона на Apple, а освен това струва повече от iPhone 8.Основните японски оператори се канят да намалят цената на устройството от следващата седмица, но засега не е ясно какво ще бъде намалението. Засега не е ясно дали Apple подготвя подобни отстъпки и за други региони. Наскоро се появи информация, че Apple забавя плановете си за производството на трите нови модела с по-сериозни съкращения при iPhone XR.Освен това от The Wall Street Journal пишат, че на някои пазари Apple смятат да върнат в продажба миналогодишния си флагман - iPhone X.", "date": "2018.11.22", "title": "Apple намалява цената на iPhone XR"}
{"url": "http://www.cross.bg/alonso-pilot-fernando-1589857.html", "text": "/КРОСС/ Едно от големите имена във Формула 1 - Фернандо Алонсо, напуска спорта след старта в Абу Даби, който е последен за сезона.Испанският пилот - двукратен шампион, сподели, че не е изключено да се завърне. Босът на \"Макларън\" Зак Браун заяви, че при проблеми испанецът ще бъде първият пилот, към когото ще се обърне. Това обаче е малко вероятно, предвид напредналата възраст на Алонсо за Формула 1 - 37 години.\"Със сигурност няма да се поколебаем, ако се нуждаем от пилот, да се обадим на Фернандо. Той ще бъде първи в нашия списък за бързо набиране. Михаел Шумахер направи завръщане, Ален Прост направи завръщане. Не бих го изключил и за него. Доволни сме от двамата ни пилоти за следващия сезон, но никога не казвай никога. Той със сигурност е един от най-добрите\", каза Браун.", "date": "2018.11.22", "title": "Фернандо Алонсо напуска Формула 1"}
{"url": "http://www.cross.bg/prishtina-kosovskite-stava-1589861.html", "text": "/КРОСС/ Европейският съюз е длъжен да повлияе на косовските власти и да ги накара незабавно да отменят митата върху стоките от Сърбия и Босна и Херцеговина (БиХ), се казва в разпространено в четвъртък изявление на Министерството на външните работи на Русия, предава ТАСС.„Фактически става дума за започната от Прищина търговска война в руслото на политиката на етническо прочистване, тъй като сръбското население в Косово зависи от снабдяването от централната част на Сърбия“, посочиха от министерството. „Забележително е, че Прищина не крие, че става дума за отмъщение за поражението преди това на Общото събрание на Интерпол, когато бе отклонена косовската заявка за влизане в тази организация“.„Европейският съюз, в качеството си на посредник в диалога между Белград и Прищина е длъжен да повлияе на косовските власти и да получи незабавна отмяна на това противозаконно решение, което може да предизвика сериозно изостряне на обстановката на Балканите“, подчертават от руското дипломатическо ведомство.Москва обяви „провокацията“ от страна на Прищина за поредно доказателство за несъстоятелността на косовската държавност. „Вече десет страни оттеглиха своите решения да признаят независимостта“, обръщат внимание от министерството. „Отбелязваме сдържаната и отговорна реакция на Белград на случилото се и стремежът му за разсейване на напрежението“.", "date": "2018.11.22", "title": "МВнР на Русия: ЕС трябва да накара Косово да отмени митата върху стоките от Сърбия и Босна и Херцеговина"}
{"url": "http://www.cross.bg/-kaspichan-grad-1589860.html", "text": "/КРОСС/ В петък, 23 ноември, в град Каспичан вицепрезидентът Илияна Йотова ще участва в тържественото отбелязване на 90-ата годишнина от създаването на НЧ „Пробуда - 1928“. Честването е с начален час 18.00 и ще се проведе в сградата на читалището.", "date": "2018.11.22", "title": "Вицепрезидентът ще участва от отбелязването на 90-годишнината на НЧ „Пробуда - 1928“ в град Каспичан"}
{"url": "http://www.cross.bg/otbori-panagyurishte-tzotzorkov-1589865.html", "text": "/КРОСС/ За първи път Международен детски футболен турнир на името на Проф. Д-р Лъчезар Цоцорков и „Мач на звездите\" ще се състои в Панагюрище.Детските школи на ФК Милан и ФК Ювентус ще играят с българските детски футболни школи на 4 и 5 декември в зала Арена Асарел, Панагюрище. Салваторе Скилачи и Франко Барези ще се изправят срещу бивши български национали Наско Сираков, Георги Иванов - Гонзо и много други в „мач на звездите\".Той обясни, че турнирът е на името на проф. д-р Лъчезар Цоцорков, който винаги е подкрепял децата и спорта в частност. Михаил Атанасов заяви, че идеята на организаторите на турнира е да продължат тази традиция.Георги Славчев коментира още, че първоначалния замисъл е бил да участват осем отбора - шест български и два италиански, но ако има по-голям интерес, може да се развият малко по-различно бройката на отборите. Това ще се разбере преди началото на турнира, но трябва да се отбележи, че вече има записани отбори и от българска страна, допълни футболният треньор.На въпрос има ли някакъв краен срок за записване на желаещите за участие отбори, Георги Славчев отговори, че е говорил вече с част от българските отбори и е било уточнено, че първите шест-седем отбора, които наистина се запишат, те ще са участниците, защото просто за момента няма как да се получи организацията на повече мачове в дните определени за провеждането на турнира. ", "date": "2018.11.22", "title": "Международен детски футболен турнир на името на Проф. Д-р Лъчезар Цоцорков ще се състои в Панагюрище"}
{"url": "http://www.cross.bg/bomba-moshtnost-povurhnostta-1589869.html", "text": "/КРОСС/ Армията на САЩ е провела изпитание на нова ядрена бомба, която е била пусната от стелт бомбардировача B-2. Оръжието, наречено B61-12, е уникално с това, че може да избухва с малка или с голяма мощност - според въведения избор. Новината съобщи специализираното американско издание The National Interest, като минути по-късно не подхваната от руските медии и разопространено от сайтовете Руская газета, Life.ru и онлайн изданието на Телеканал Звьозда.Информацията гласи, че тестът е проведен на полигон в щата Невада, но не е включвал детонация. Новата ядрена бомба може да съчетае в себе си голяма част от ядрения арсенал на САЩ, който е предвиден за използване от самолети. Преди са били извършвани изпитания и с F-15 и F-35.Ядрената бомба B61-12 може да пробива бетонни укрепления и да избухва в дълбоки бункери или силози, но може да избухва и високо над повърхността.Досега стелт бомбардировачите B-2 бяха въоръжени с три вида ядрени бомби - една с ниска мощност от между 10 и 360 килотона; една, предназначена за унищожение на защитени с бетон подземни цели с мощност от 400 килотона и една с още по-висока мощност. Новото ядрено оръжие ще замени всички тези варианти, което ще направи ядрените въздушни сили на САЩ много по-гъвкави и бързи.Бомбата е снабдена и с GPS сензори, така че да може да е много по-прецизна. Военните коментират, че са тествали именно това качество на оръжието и не са извършили опит, включващ взрив на повърхността, тъй като те са забранени от ООН.\"\", заявява Ханс Кристенсен от Федерацията на американските учени (FAS).Америка разработва новото ядрено оръжие от поне десетилетие, като проектът се оценява на около 10 милиарда долара. B61-12 ще постъпи официално на въоръжение през 2020 година, като бомбата ще бъде разположена в Европа. Знае се, че в Белгия ще се разположат 20 бройки от нея, в Холандия - 20, в Германия -20, В Италия -70 и в Турция - 50.", "date": "2018.11.22", "title": "National Interest: САЩ тества нова ядрена бомбаза $10 млрд."}
{"url": "http://www.cross.bg/sporazymenie-velikobritaniya-brekzit-1589866.html", "text": "/КРОСС/ Европейският съюз и Великобритания приеха политическа декларация, очертаваща бъдещите им отношения. Въпросният документ е част от постигнатото предварително споразумение за брекзит. Основни акценти в него са теми като сигурността и търговията.Европейската комисия определи постигнатия консенсус като важна стъпка в правилната посока.На същата позиция застана и британският премиер Тереза Мей.„Това е правилното споразумение за Великобритания. То ни връща контрола върху нашите граници, пари и закони и защитава работните места, сигурността и интегритета на Обединеното кралство”, каза тя.В неделя ще се състои извънреден Европейски съвет. Очаква се държавните и правителствени ръководители на страните от Евросъюза да одобрят постигнатото споразумение за брекзит.", "date": "2018.11.22", "title": "ЕС и Великобритания приеха политическа декларация, очертаваща бъдещите им отношения"}
{"url": "http://www.cross.bg/marinov-golyam-koledni-1589868.html", "text": "/КРОСС/ Веселин Маринов с голям коледен концерт на 3 декември в зала 1 на НДК. Репертоарът ще включва избрани песни от двата коледни албума, както и обичани хитове от последните години. Певецът обещава и много изненади за почитателите му, съобщава Нова Телевизия.„В творчеството си съм показал, че обичам този празник – имам два коледни албума. Подготвям трети. Концертите ми се радват на голям успех. Очаквам и сега да се получи хубаво”, каза в предаването „Плюс-Минус. Коментарът след новините” Веселин Маринов.„От 37 години съм на сцената. Градил съм бавно, с много труд и желание онова, което съм постигнал в момента. Много е малка границата да не разочароваш с нещо своите почитатели. В същото време е и много трудно да надграждаш всеки нов албум”, смята певецът.", "date": "2018.11.22", "title": "Веселин Маринов с голям коледен концерт през декември"}
{"url": "http://www.cross.bg/bulgariya-jysk-obekt-1589863.html", "text": "/КРОСС/  отвори врати на своя първи магазин в град Монтана. Той се намира на ул. „Трети март“ 216А и е 24-ят обект на датската верига у нас. С него JYSK вече е представена в 16 български града и с трети обект в Северозападна България, след като съвсем наскоро откри и своя първи обект във Видин. В оставащите дни до края на 2018 г.  ще открие още един обект, планиран за 13 декември.                    От мениджмънта на веригата споделиха и че успешно приключва Фаза 1 по въвеждането в експлоатация на логистичната база на JYSK в Божурище, която ще обслужва не само България, но и целия регион.                        Плановете са до края на месец май 100% от центъра да функционира, включително и двете иновативни кули за сортиране в складовата част, които ще са изцяло автоматизирани.Традиционно, за своя първи работен ден на новия обект, JYSK предлага подаръци за първите 100 клиента за деня, направили покупка на стойност минимум 20 лв. - възглавници, одеяла, хавлиени кърпи, и подаръчни рамки за снимки.„JYSK в България и с него вече имаме присъствие в 16 български града. След броени дни предстои и откриването на нашия 25-ти магазин, с който успешно ще можем да изпратим 2018 г. и да посрещнем новата 2019 г. За която съм сигурна, че стремглавото ни развитие в България ще продължи с пълна сила.”, сподели Ираида Паюк, маркетинг мениджър на JYSK за България и Румъния.                        “Радваме се, че днес имаме възможност да посрещнем своите клиенти и любители на скандинавския дизайн и от град Монтана. Сигурни сме, че този 24-ти магазин JYSK в страната, ще отвори много нови възможности не само за жителите на града, но и за тези от региона. С този нов обект бихме могли да кажем, че вече сме равномерно представени в Северозападна България, след като JYSK откри врати и в градовете Плевен и Видин. Нашата цел остава да сме възможно най-близо до своите клиентите, както онлайн, така и в градовете в цялата страна..„Това безспорно е един подранил Коледен подарък за всички нас, жителите и гостите на град Монтана. Ои Сашо Сенков,  в първия обект на веригата в Монтана.Веригата магазини планира откриването на своя 25-ти обект в България на 13 декември 2018 г. ", "date": "2018.11.22", "title": "JYSK България открива първи обект в Монтана и 3-ти пореден в Северозападна България"}
{"url": "http://www.cross.bg/kurdzhali-nikolova-provede-1589853.html", "text": "/КРОСС/ Заместник-министърът на регионалното развитие и благоустройството Деница Николова ще посети Кърджали в петък, 23 ноември. От 12.00 часа зам.-министър Николова ще участва в церемонията по откриване на „Професионална гимназия по селско и горско стопанство в град Кърджали - привлекателен образователен център за младите хора”. Учебното заведение е обновено с 1,3 млн. лв., осигурени от ОП „Региони в растеж“ 2014-2020 г. В 13.30 часа заместник-регионалният министър ще открие информационна кампания за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020. Форумът ще се проведе в хотел „Кърджали“, зала „Кърджали.  Участие в него ще вземат експерти от министерствата на регионалното развитие и благоустройството, на културата и на туризма. Пред представители на местната власт, бизнеса и неправителствения сектор ще бъдат представени насоки за кандидатстване и механизъм за комбинирана подкрепа на проекти по приоритетна ос 6 „Регионален туризъм“ на оперативната програма и ще се проведе дискусия с участието на представители на финансовия посредник - „Фонд за устойчиви градове“ за Южна България.  ", "date": "2018.11.22", "title": "Зам.-министър Деница Николова ще посети Кърджали"}
{"url": "http://www.cross.bg/plaza-plovdiv-plovdiv-1589851.html", "text": "/КРОСС/ С тържествено прерязване на лентата и изпълнения на Big Band Plovdiv беше даден официален старт на новото шопинг приключение за пловдивчани в най-модерния мол PLOVDIV PLAZA. Заместник-областният управител на област Пловдив Петър Петров, заместник-кметовете на Пловдив Стефан Стоянов и Георги Титюков и председателят на Общинския съвет Савина Петкова, прерязаха лентата заедно с Георгиос Константино, собственик и изпълнителен директор на PLOVDIV PLAZA, и Къртис Кауърд, управляващ съдружник в Arceland, компанията разработваща новия мол.„Взехме решението да отворим, когато постигнем достатъчна заетост с основните наематели, така че нашите клиенти да могат да се възползват от разнообразието в магазините навреме за празниците.“, заяви Къртис Кауърд. Той допълни, че това е само началото и в следващите няколко месеца PLOVDIV PLAZA ще добавя още много нови и очаквани магазини. „Планираме до Коледа заетостта да се повиши до 75%, а до следващия септември сградата ще е заета в пълния си капацитет.“, обобщи той.Сред повече от 40-те хитови магазина, които вече посрещат клиенти в PLOVDIV PLAZA, са ZARA, Bershka, Stradivarius, Massimo Dutti, Pull&Bеар, H&M и CCC Обувки и чанти, както и първият за България магазин за декорация на дома и офиса MiiO. В допълнение към тях са магазините за бижута, аксесоари, книжарниците и любими заведения, като Starbucks, Subway, сладкарница Неделя и Burger Chef.В търговския център се намира и първият за региона Център за доставки на IKEA, който ще отвори врати в началото на декември заедно с LC Waikiki, SWATCH, Техномаркет и Комсед.Повечето магазини са подготвили специални оферти за деня на откриването. Така например, Bershka и H&M предоставят 20% отстъпка от цените на всички артикули, а Ives Rocher и Opticlasa – 50%. В International Celebrities Brands (ICB) шопинг маниаците още от днес до неделя ще могат да намерят колекциите на J.Lo, Jessica Simpson, People's Project LA на половин цена, а други звездни брандове с отстъпки от 20% и 30%. CCC обувки и чанти също предоставят 20% на всички атрикули до неделя.Най-модерният мол в Пловдив предлага на своите посетители 35 000 кв. м търговски площи, разположени на 3 нива. С отварянето на мола заработи и най-големият LED екран в България. Екранът, който се издига в атриума, е изграден по най-новите HD технологии и е с впечатляващите височина 16 м и площ от 172 кв. м! Той излъчва непрекъснато и напълно безплатно по цял ден специално разработени от български екип 3D илюзии и анимации.                        Приятните изненади днес продължаватот 18.00 часа с концерт на Поли Генова и водещите любимки на всички Алекс Раева и Мария Силвестър.Текст към снимка: Магазинът на ZARA в PLOVDIV PLAZA е с внушителната площ от 3750 кв. м и е най-големият в страната.                         Текст към снимка: Всичко необходимо за перфектната коледна декорация може да бъде намерено без много обикаляне в новия за Пловдив и страната ни магазин MiiO.                          ", "date": "2018.11.22", "title": "40 магазина посрещнаха първите посетители на PLOVDIV PLAZA"}
{"url": "http://www.cross.bg/radev-vetoto-vsichki-1589856.html", "text": "/КРОСС/ Парламентът преодоля ветото на президента Румен Радев и повторно гласува промените в Закона за корпоративното подоходно облагане, съобщава БГНЕС. 130 депутати гласуваха „за”, 46 – „против“ и нито един въздържал се. Промените трябва да влязат в сила от 1 януари 2019 година.БСП и ДПС подкрепиха ветото и гласуваха против промените.„Това не е данък, а глоба. За вас и вашата политика, всички бедни са замърсители, а всички богати – инвеститори. Това не е вярно!“, заяви Крум Зарков от левицата.„Откакто приключиха президентските избори, президентската двойка се движи само в насрещното движение“, заяви председателят на ПГ на ГЕРБ Цветан Цветанов.Държавният глава върна някои от текстовете за ново разглеждане в зала и изрази несъгласие с разпоредбите относно данъка върху моторните превозни средства. Според Радев новата уредба няма да стимулира замяната на по-старите автомобили с по-нови, нито ще доведе до постигане на търсения екологичен ефект.С гласуваните на 7 ноември 2018 г. законови промени, депутатите решиха данъкът върху колите да се определя по нова формула, включваща два компонента – имуществен и екологичен. Така собствените на стари и по-замърсяващи автомобили ще плащат по високи налози, а увеличението ще бъде с до 30%.Състоянието на превозните средства в една държава е проекция на стандарта на живот и показател за съществуващите социални разслоения в нея, смята президентът Радев, според когото новите правила ще стоварят данъчната тежест върху гражданите с ниски и средни доходи, както и върху малкия и средния бизнес.", "date": "2018.11.22", "title": "Парламентът отхвърли ветото на президента върху данъчните закони"}
{"url": "http://www.cross.bg/klimov-petkov-rymen-1589858.html", "text": "/КРОСС/ Председателя на АБВ Румен Петков се срещна с ръководителя на Международния отдел на Единна Русия, който е и зам.-председател на комитета за международни отношения на Съвета на федерацията Андрей Климов.  Двамата обсъдиха взаимоотношения между двете партии и договориха съвместен план за действие, който включва отбелязване на съвместни годишни, културни мероприятия, съвместно издаване на българска и руска литература.Климов подари на лидера на АБВ книга с Великите руски градове, като отбеляза, че тя е написана с азбуката, която тръгва от България. Петков покани Климов да посети Пловдив - Европейска столица на културата 2019 г. и да вземе участие в конференция посветена на 140 години от Константинополския мирен договор. ", "date": "2018.11.22", "title": "Румен Петков проведе  среща с ръководителя на Mеждународния отдел на Единна Русия Андрей Климов"}
{"url": "http://www.cross.bg/golemite-nadzor-slychai-1589855.html", "text": "/КРОСС/ От полицията припомнят, че често големите търговски сгради, в които се концентрира събирането на много хора, са обект за извършителите на джебчийските кражби, които в  повечето случаи се възползват от невниманието на клиентите и слабия контрол върху личните им вещи, за да отнемат пари, документи и мобилни телефони. Потенциални жертви обикновено са клиенти, чието внимание в  момента е привлечено от други фактори. Експертите препоръчват в такива случаи да не се носят скъпи мобилни телефони, пари и документи във външните джобове или на лесно достъпни места и в никакъв случай вещите да не се оставят без надзор и пряк визуален контакт.От ГДНП напомнят на потребителите на интернет да не се доверяват на сайтове, на които не е посочено конкретно юридическо лице и ЕИК на фирмата. Засилена бдителност е необходима при пазаруване в новосъздадените сайтове. Особена бдителност е необходима, ако  в сайт, представящ се за български, е посочена чуждестранна сметка за плащане. ", "date": "2018.11.22", "title": "МВР напомня: Не оставяйте вещите си без надзор"}
{"url": "http://www.cross.bg/pratki-kanada-preystanovyava-1589859.html", "text": "/КРОСС/ „Български пощи“ ЕАД уведомява своите клиенти, че по искане на Канадски пощи, временно се преустановява приемането на всички пратки /писма, колети и EMS пратки/ за Канада в пощенските станции. Причината е, че ротационната стачка на пощенските служители в Канада продължава. Обработката и доставката на вече изпратени пратки след началото на стачката на 22 октомври 2018г., се извършват с големи закъснения.Стачката ще се отрази сериозно и на обработката и доставката на входящите пратки от Канада, като се очакват сериозни забавяния.", "date": "2018.11.22", "title": "Временно се преустановява приемането на пратки за Канада"}
{"url": "http://www.cross.bg/radomir-durzhavata-dobrev-1589862.html", "text": "/КРОСС/„Трябва политиците да започнат да възстановяват българската икономика и достойнството на държавата. Корупцията, която убива държавата, трябва да бъде намалена възможно най-много“. Това казаха жители на гр. Радомир по време на срещата със зам.-председателя на НС на БСП Кирил Добрев и народните представители Станислав Владимиров, инж. Любомир Бонев, Донка Симеонова, Димитър Георгиев и Радослав Стойчев, които представиха проекта „Визия за България“ пред  тях. Присъстващите заявиха, че подкрепят предложенията на БСП във Визията, свързани с повишаването на доходите на хората, предложенията за подоходното облагане и подпомагане на младите семейства, развитието на икономиката и повишаването на ролята на държавата в нея.„Преди година, отново тук, говорихме за това, че БСП е опозиция, но не е алтернатива на управлението. За една година изминахме много дълъг път и се превърнахме в алтернатива. Този път минава през „Визия за България“. Днес, отново на полето на алтернативата е само БСП. Единствените, които сме в състояние да предложим по-различно бъдеще на България, сме ние“. Това каза зам.-председателят на НС на БСП Кирил Добрев по време на среща с жители на гр. Радомир. „Проблемите в системите на образованието и здравеопазването тръгват от парите. Защо няма нито една губеща болница и нито една печеливша държавна? Защото заради пътеките, никой не иска да се занимава с бедни пенсионери. Същото е и в училищата, защото всеки изгонен заради нещо ученик отнема пари от бюджета“, коментира Добрев. Той добави, че проблемът с кадрите също намира своето решение в документа. Той даде пример с това, че след като младият специалист завърши медицина, той ще може да остане да работи пет години по договор в държавна болница. „Инвестициите в образованието и икономиката също са много важни, но откъде да дойдат парите, след като 2 млрд. лв. отидоха в санирането на блоковете, в които даже стиропорът е от Румъния. Ако тези пари бяха вкарани в икономиката, щяха да бъдат подпомогнати много малки и средни фирми“, заяви Добрев. Той бе категоричен, че докато не започнем да стимулираме икономиката, не можем да тръгнем напред. „Защото хазната не се пълни от инвестиции, а от данъците на бедните българи. Затова искаме по-богатите да плащат по-високи данъци“, каза още зам.-председателят на БСП. Отново на полето на алтернативата е само БСП. Единствените, които сме в състояние да предложим по-различно бъдеще на България, сме ние.„БСП, като отговорна партия, се зае със задачата да събере всички мнения и предложения на българските граждани и да създаде един документ, по който всички политици да се водят“. Това каза по време на срещата народният представител Станислав Владимиров. Той обясни, че Визията предлага повишаване на доходите на хората, за да достигнем поне средноевропейските държави по този показател. \"Защото Румъния, с която до скоро се съревновавахме, във всички класации е започнала да ни изпреварва\", подчерта депутатът. „Имаме и предложения за промяна в данъчната политика, които до голяма степен засягат младите семейства. За да имат стимул да остават в България, да развиват бизнес и да създават своите семейства тук. Сред тях са семейното подоходно облагане, еднократна помощ от 6400 лв. за второ и трето дете, намаляване на ДДС за храни и лекарства, подпомагане на малкия и среден бизнес и много други“, каза още народният представител. Владимиров добави, че това са мерки, които ще облекчат ежедневието на българите и ще задвижат икономиката ни. „Голяма част от учениците в България са функционално неграмотни. Това означава, че учат, но не могат да приложат своите знания. Голяма част от учителите са в пенсионна възраст. За 10 години управление на ГЕРБ над 1600 училища у нас са закрити. Затова във „Визия за България“ сме заложили мерки за спасяването на образованието ни“, каза народният представител Донка Симеонова. Тя добави, че левицата предлага един учебник по един предмет в цялата страна, регионални програми в образованието, за да учат всички деца в еднакво добри условия, скъсване с модела на делегираните бюджети. Народният представител Любомир Бонев коментира, че левицата е заложила изпълними мерки за развитието на регионалните политики, защото извън големите градове инфраструктурата в страната ни изглежда отчайващо. „Затова децентрализацията е много важна част от предложенията ни в документа. Нужно е общините да могат да разполагат със средства за поддръжка на пътища, училища и болници“, каза още Бонев. Пред жителите на Радомир той представи и предложения от БСП Фонд за развитие и сближаване на регионите.„Във Визията сме заложили лимити за размера на субсидиите за земеделските производители, както и това средствата да се дават не на декар, а на килограм произведена продукция“, каза депутатът Димитър Георгиев. Той добави, че чрез своята Визия за развитието на страната, левицата иска да върне държавата на хората и важни за страната ни обекти да не се дават на концесия. ", "date": "2018.11.22", "title": "Кирил Добрев в Радомир: Отново на полето на алтернативата е само БСП"}
{"url": "http://www.cross.bg/kolektziya-modna-predstavi-1589850.html", "text": "/КРОСС/ ПАкадемията за мода, ще бъде връчен за десета поредна година. Официалната церемония по награждаването на най-стилните и успели българи ще се състои на 12 декември във Витоша Парк Хотел. о традиция включва стилен ревю-спектакъл, в който и тази година ще бъдат представени актуални модни колекции.  итието ще участват български дизайнери и модни къщи, носители на Златна игла, както и студенти на проф. Любомир Стойков от Национална художествена академия, специалност „Мода”. По време на спектакъла за първи път в България ще бъде показано ревю с метални рокли – творби на българския скулптoр Живко Седларски, който пристига от Франция специално за събитието.  Юбилейното издание на „БГ модна икона'' се отличава със силно участие на талантливи млади дизайнери, сред които при студентите има и сериозно международно присъствие. Ревю-спектакълът ще открие луксозният бранд за мъжка мода Desizo Monni.Сред новата генерация дизайнери, които ще заявят своето присъствие със самостоятелни колекции по време на ревю-спектакъла са: Радослава Лазарова, Елена Златева, Диляна Матеева, Александра Петрова и Мария Делчев (Сърбия). Модна къща „Блинк” с дизайнер Радослава Лазарова ще представи официална дамска колекция Womanity Prom, вдъхновена от красотата на екзотичните птици, архитектурата и природните феномени. Диляна Матеева, създател на моден бранд Art.Look, която наскоро представи за първи път България на международната седмица на модата в Гърция, ще участва с колекция Fashion Melody есен-зима 2018-2019. Носителката на „Златна игла“ 2018 в категория „Най-добър млад дизайнер“ Елена Златева ще представи колекция, повлияна от свободата на изразяване от движенията „Ар нуво“ и „Ар деко“ с акцент върху ръчно изработените материи и детайли. Младата дизайнерка Александра Петрова ще покаже колекция елегантни, женствени рокли, заредени с бунтарски дух, олицетворяващи промяната на женските настроения. Мария Делчев ще представи предпразнична мини колекция за сезон зима 2018 – Dare to disco, изработена специално за предстоящия парти сезон.По време на ревю-спектакъла на „БГ модна икона 2018“ брандът „Аксел Харди“ ще представи своята първа лого-колекция „Безкрайно въображение“ (Infinite imagination). Тя е създадена специално за събитието на Академията за мода и включва луксозни многофункционални плетива в златисто и сребристо за шик кежуъл визия. Официална дамска и мъжка мода ще представят дизайнерите на модна къща „Бандерол“ – Никола Карадамянов и Десислава Дамянова. Колекция 2019 на дизайнерския тандем включва абитуриентски рокли с акцент върху дантелата и наслагването на орнаменти, както и мъжки костюми във все по-предпочитаните спортно-елегантни кройки.Носителят на „Златна игла“ Христо Чучев ще закрие ревю-спектакъла със своите най-нови дизайнерски предложения на рокли-бижута от официалната си колекция за 2019-та година. Специални гости на събитието ще бъдат и други носители на „Златна игла“, които ще представят по един аутфит: Жана Жекова, Иван Донев, Мариела Гемишева, Вяра Георгиева, Теодора Спасова, Антония Йорданова, Меги Петкова и Николай БожиловСред студентите на проф. Любомир Стойков от Национална художествена академия, специалност „Мода”, които ще покажат свои произведения са: Тао Цинюй (Китай), Рима Юнис (Израел),Ирина Матов (Сърбия), Ивана Стаменов (Сърбия), Давид Стояновски (Македония), Сияна Иванова, Лора Лилова, Лидия Христова, Стамена Константинова и Инанч Неджибова.Водеща на „БГ модна икона 2018“ ще бъде чаровната Гери Дончева. Подготовката и хореографията на ревю-спектакъла са поверени на Боян Караиванов. За грима на манекените ще се погрижи носителката на „Златна игла 2018“ в категория „Моден гримьор“ Марина Младенова заедно с екипа си. Прическите ще са дело на Ники Тонев и салон за красота Hair Box. ", "date": "2018.11.22", "title": "Стил и красота в спектакъла на „БГ Модна Икона''"}
{"url": "http://www.cross.bg/izpravya-beshe-kyla-1589867.html", "text": "/КРОСС/ Наклонената кула в Пиза се изправя. Това разкриха инженери, следящи нейното състояние. Между 1993 и 2001 година експертна група извърши значителни строителни работи, за да спаси монумента, който беше застрашен от срутване. Временно дори беше забранен достъпът на туристи.Така, кулата беше стабилизирана. Сега обаче се оказва, че в резултат на реставрацията тя продължава да се изправя. Учени съобщиха, че за близо две десетилетия тя се е изправила с допълнителни четири сантиметра.", "date": "2018.11.22", "title": "Наклонената кула в Пиза се изправя"}
{"url": "http://www.cross.bg/nyama-avtomobili-starite-1589864.html", "text": "\r\n „При разглеждането на това напълно обосновано вето на президента върху Закона за корпоративното облагане, сме свидетели на поредното действие на театъра на абсурда със заглавие „Управляващите срещу народа”, коментира Ерменков. Той припомни хвалбите на управляващите, че имат право да взимат всякакви решения и никой няма право да им се противопоставя, защото са ги избрали 1.5 млн. граждани - 1.2 млн. от ГЕРБ и около 300 хил. от ОП. Ерменков припомни и други цифри от 2016 г. „Президентът Радев е избран с 2 млн. и 100 хил. гласа почти. Дали всички тези, които са гласували за управляващите, биха гласували днес, след като им обещаваха, че няма да увеличават данъчната тежест, но я увеличиха. Те продължават да не се съобразяват с исканията на народа и ги наричат цитирам: „лумпени” и „утайка”, каза още народният представител. Според него видимо президентът изразява волята на повечето хора. Той призова народните представители да бъдат достойни защитници на интересите на хората, за което са изпратени тук, а не интересите на богатите, които им плащат да са в зала.„При социологически проучвания, в топ 3 на мерките, които гражданите са склонни да подкрепят (93% от тях), попадат: на първо място - по-честото миене на улиците, осигуряването на безплатен градски транспорт в дните с високо замърсяване (92%) и въвеждането на билети на ниски цени за цял ден пътуване в градския транспорт. Както виждате сред тези мерки не са увеличаване на данъците за старите автомобили“, посочи народният представител Георги Гьоков. „Убеден съм, че при формирането на данъка върху МПС трябва да има екологичната компонента, но такава, че да не удря най-бедните слоеве от населението. Или по-скоро да бъдат въвеждани стимули за по-екологичните превозни средства, а не рестрикции за старите автомобили“, допълни той.\r\n „За управляващите всички бедни са замърсители, а всички богати са инвеститори“. Това заяви зам.-председателят на ПГ на „БСП за България“ Крум Зарков от парламентарната трибуна. Той обясни, че идеята да има екологичен компонент в определен данък е мотивирана от вносителите с това да се подтикнат хората да си закупуват автомобили, които замърсяват по-малко. „Ако този данък е незначителен и няма да повлияе с нищо на тяхното поведение, то той е безсмислен и тогава трябва да се каже какво ще се прави с парите, които се съберат, колкото и да са те. Ако обаче целта е да се насърчи употребата на нови автомобили, то това не може да бъде постигнато по този начин, заради тежката икономическа ситуация, в която се намират 3 млн. от водачите на тези автомобили“, обясни той. Според него в момента да насърчаваш купуването на нови коли, като таксуваш старите, е все едно да накажете едно дете, на което са купили марципан, че няма два шоколада. „Това не е данък, това е глоба. Мислите ли, че като вдигнете с няколко десетки или стотин лева данъка на някой, който трябва да използва стар автомобил, ще извади хиляди евро, за да си купи по-нов? Няма да има ефект върху начина, по който хората ползват автомобилите си“, категоричен е Зарков.Народният представител подчерта, че „БСП за България“ не подценява въпроса с екологията и чистия въздух, но предложи алтернативи: безплатен градски транспорт, мощна кампания, особено в София, за съвместно пътуване. „Защо, ако ни интересува наистина замърсяването на въздуха, не атакуваме други причинители, като например прашните улици, химическото замърсяване или горенето на битови отпадъци?“, попита Зарков. Според него има толкова неща, които могат да се направят за по-качествен въздух и за по- качествена околна среда. „Очевидно е, че трябва да се съберат пари. Какво ще правите с тези пари е последващ въпрос, но логиката на събирането на парите е грешка. Не е правилно да събираш по малко от многото, за да не засегнеш няколкото много, които живеят много добре“, каза още Крум Зарков.  „Вдигайки данъците, няма да решим проблема с техническия и екологичния контрол“. Това заяви народният представител от левицата Явор Божанков. Той подчерта, че целите, които си поставя законодателят, са инвестиции в здраве, изчистване на въздуха и въвеждане на принципа „замърсителят плаща“. „Дали увеличаването на данъците ще постигне тези резултати?“, попита народният представител. Божанков цитира изследване, поръчано от Холандия, тъй като те имат проблем със старите автомобили или по-точно с технически неизправните. „Ако се натоварят стари автомобили с данък, може да се стигне до несправедливост - по-нов автомобил, който замърсява повече, защото е технически неизправен, да плаща по-малко, отколкото стария с по-висок данък“, посочи той. Според изследването на Холандия, една от дестинациите, където отиват нейните технически неизправни автомобили, е България. По неговите думи у нас действа технически и екологичен занижен контрол. „Попитахме министър Радев на колко коли е отказана първоначална регистрация, поради непокриване на екологичните норми. Отговорът гласи, че екологични норми няма. Няма норма, над която да бъде отказана регистрация, а няма и газанализатори в нито един КАТ в България, с изключения на София, където е дарен един такъв“, подчерта Божанков. Според него първо трябва да се реши този проблем, преди да се увеличават данъци.", "date": "2018.11.22", "title": "Таско Ерменков: Разглеждането на ветото на президента е театър на абсурда със заглавие „Управляващите срещу народа”"}
{"url": "http://www.cross.bg/politziya-grutzkata-karta-1589835.html", "text": "/КРОСС/ Скандал предизвикаха тефтерчета-календари на гръцката полиция за 2019 г., в които е поместена и карта, на която са отбелязани \"Македония\" (име, което Гърция не признава) и \"Северен Кипър\" (държава, призната само от Турция), съобщава телевизия ERT1.Гръцката полиция вече е разпространила календарите в полицейските управления, но след установяването на скандалната карта е пристъпила към спешното им изтегляне. Календарите са отпечатани от частна компания, но в полицията е започнала проверка за установяване на отговорността както на лицата, отпечатали изданието, така и на тези, които е трябвало да упражнят контрол.", "date": "2018.11.22", "title": "Гръцката полиция имала календари с имената \"Македония\" и \"Северен Кипър\""}
{"url": "http://www.cross.bg/mariyana-taka-vreme-1589840.html", "text": "/КРОСС/ И така, честита ви Марияна. Да, и вие като мен едва ли знаете коя е Марияна, но сега ще имате време да разберете, защото тя вече ни е вицепремиер. На мен, на теб, на вас и на нас.", "date": "2018.11.22", "title": "Венци Мицов: Когато и да бъде разпуснат този парламент, все ще е късно"}
{"url": "http://www.cross.bg/petur-stoiichev-trenirovka-1589842.html", "text": "/КРОСС/ След проблемите с влизането във водата преди един ден, рано тази сутрин българско време Петър Стойчев и останалите 15 плувци направиха първата си тренировка в ледените води на Антарктида. Събитието се случи в залива на остров Къвървил, съобщава БНР.„Щастлив съм, че най-после слязохме на твърда земя и после направихме тренировка във водата. Чувството е уникално. Първо бяхме посрещнати от стотици пингвини, които за моя изненада изобщо не се уплашиха, а напротив, бяха много близо до нас, а след това екипът по организацията на състезанието постави временен понтон, от който влизахме в ледената вода. Температурата беше минус 0.7 градуса, а на въздуха минус 2.4. Аз лично плувах около 6-7 минути. Само с бански, очила, силиконова шапка и тапи в ушите, за да не влезе вода в главата. Никой не използва мазила против студа, защото е забранено и бяхме проверени от шефа на Международната федерация по ледено плуване. Помолих капитана на кораба да изчислим точното разстояние до България, като му зададох опорна точка НДК в София. Сателитната навигация показа 14 034 километра от мястото на плуване до столицата ни. По всяка вероятност отново тук ще направим състезанието от 1000 метра, като след жребия се паднах в 4-та серия, заедно с колегите от Русия, ЮАР и Бразилия. Живи и здрави в рамките на следващото денонощие ще стартираме. Времето засега е нормално, силният вятър и снеговалежа намаляха, а като бонус днес по обяд имаше и слънце. Когато взех знамето и влязох във водата се сетих за онези велики българи, които през годините са съхранили традицията на Йордановден и влизат в ледените води на нашите реки, езера и морето. Направих го и аз, макар и на далечна Антарктида, като си пожелах здраве за мен и семейството, както и всичко най-добро за България”, сподели по сателитната връзка Петър Стойчев. ", "date": "2018.11.22", "title": " Петър Стойчев направи първа тренировка във водите на Антарктида"}
{"url": "http://www.cross.bg/leva-kunchev-nakiti-1589843.html", "text": "/КРОСС/ Възрастна жена от Русе е поредната жертва на телефонните измамници. Тя дала на престъпниците 10 400 лева и златни накити, съобщават от областната дирекция на МВР в крайдунавския град.Около 14.30 часа вчера 67-годишната жена обяснила в полицията, че няколко часа по-рано на домашния й телефон се обадил непознат мъж, който се представил за \"главен комисар Стефан Кънчев\". Той й казал, че е обект на телефонни измамници, които ще й се обадят. Необходимо било да съдейства на полицията, за да бъдат задържани. След това разговорът продължил по мобилния телефон на русенката. В същото време на домашния апарат се обадила жена, която плачейки, се представила за дъщеря й. Тя обяснила, че си счупила крака, а \"докторът\" допълнил, че са нужни 50 000 лева за операция. След като 67-годишната жена заявила, че няма толкова, той започнал да я обижда и заплашва.По мобилния телефон \"комисар Кънчев\" я попитал дали има пари и златни накити в дома си. Тя отговорила, че има, както и 10 000 лева в банка. По негово нареждане жената сложила в дамската си чанта 400 лева, които били у нея, и златните накити. Така се отправила към банковия клон. Псевдополицаят й обяснил, че имало подадена заявка за теглене и измамниците ще й вземат парите. \"Комисарят\" й казал, че е следена от цивилни служители на МВР и разпоредил да не затваря мобилния си телефон. След като стигнала пред банката, \"Кънчев\" й обяснил да влезе, без да се оглежда. Предупредил я, че ако служителката я попита защо тегли парите, да й каже, че й трябват за операция на очите в Турция.След като изтеглила сумата, \"комисар Кънчев\" я упътил към мястото, където да я остави заедно със златните накити и документа за теглене. Когато изпълнила указанията, установила, че полицаят е прекъснал телефонния разговор. Тогава жената се обадила на дъщеря си и разбрала, че е измамена.По случая се води разследване.", "date": "2018.11.22", "title": "Русенка даде над 10 000 лева на телефонни измамници"}
{"url": "http://www.cross.bg/komotzio-godishen-godini-1589845.html", "text": "/КРОСС/ Двама благоевградчани попаднаха в ареста след скандал, прераснал във физическа саморазправа, съобщават от МВР.Полицаи от Второ РУ в областния град предприели действия по сигнал за случилото се минути след полунощ днес в района на ул. \"Младост\". Според първоначалните данни, разпрата възникнала между задържаните, на 22 и на 18 години, и 17-годишен младеж и двама мъже на възраст 29 и 30 години.След инцидента с комоцио и порезни рани са 29-годишният и 30-годишният, а 17-годишният - с комоцио. По случая е образувано досъдебно производство.", "date": "2018.11.22", "title": "17-годишен е с комоцио след бой в Благоевград"}
{"url": "http://www.cross.bg/graf-ignatiev-krysev-1589846.html", "text": "/КРОСС/ Трамвайното трасе по ул. \"Граф Игнатиев\" конструктивно е изцяло завършено, положен е релсовият път, контактната мрежа и настилките, в момента се изпълняват довършителни дейности, след като те бъдат завършени ще бъде назначена приемателна комисия от ДНСК, която ще издаде Акт 16 и разрешение за ползване. Това каза заместник-кметът на София Евгени Крусев пред журналисти след заседанието на Столичния общински съвет.Той посочи, че правят всичко възможно пускането на трамвайното движение да се случи максимално бързо. Крусев не се ангажира с конкретна дата, но допълни, че ще бъде пуснато преди коледните празници.Работи се по поетапното и навременно премахване на загражденията по улица \"Граф Игнатиев\", въпреки че ремонтът не е приключил, каза председателят на групата съветници от ГЕРБ Малина Едрева.Калоян Паргов, председател на групата съветници от БСП, посочи, че в следващи подобни проекти, които предвиждат по-дълъг срок на ремонти, трябва да се изработи правен механизъм, така че те да получават компенсации. Това, че фирмата изпълнител в момента ще им направи цоклите на магазините или някакви дребни ремонтни дейности, не може да компенсира загубите на една голяма част от тях, коментира Паргов. От БСП поискаха в контактната група, създадена от съветниците от ГЕРБ да участват представители на всички групи в Общинския съвет.", "date": "2018.11.22", "title": "Крусев: Пускат трамваите по \"Граф Игнатиев\" преди коледните празници"}
{"url": "http://www.cross.bg/roburt-singer-zayavi-1589849.html", "text": "/КРОСС/ Президентът Румен Радев удостои на церемония в Гербовата зала на „Дондуков“ 2 с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес. Държавният глава открои приноса на международната организация за популяризиране на моралния подвиг на България и народа ни със спасяването на българската еврейска общност през Втората световна война. „Това е пример за морална сила, граждански дълг, който не трябва да се забравя и е особено актуален днес“, заяви Румен Радев.При връчването на държавното отличие президентът изказа благодарност и за усилията, които Робърт Сингер полага за укрепване на приятелството между българския и еврейския народ. „Това отличие е израз на надежда за още по-пълноценно сътрудничество. Ние стоим рамо до рамо с вас в борбата с антисемитизма, ксенофобията и радикализацията, които се опитват отново да посеят езика на омразата в отношенията между общностите“, заяви държавният глава.В тази благословена земя, наречена България, съжителството между различните общности може да бъде дадено за пример на много народи, заяви от своя страна Робърт Сингер. „Спасяването на българските евреи се помни от много хора, паметта ще свети като факел в тъмнината, сочещ пътя към преодоляване на жестокостта и несправедливостта. Нашата традиция повелява, че всеки, който е спасил живота на един човек, е спасил целия свят. Много евреи, дори да нямат връзка с България, пазят специално място за нея в сърцата си и приятелството между двата ни народа е непоклатимо“, заяви още на церемонията Робърт Сингер.", "date": "2018.11.22", "title": "Държавният глава удостои с орден „Мадарски конник“ първа степен Робърт Сингер"}
{"url": "http://www.cross.bg/dostavkite-bulgariya-tranzit-1589848.html", "text": "/КРОСС/ „Решението „Турски поток“ да мине през България е по-добро, отколкото да ни заобиколи“. Това заяви народният представител от ПГ на „БСП за България“ Таско Ерменков пред журналисти в парламента. Той подчерта, че сигурността на доставките зависи и в обратна пропорционалност на броя на страните, през които минава един газопровод, без да са членки на ЕС. „В дадения случай имаме по-ниска сигурност, защото минава през страна, която не е член на ЕС“, уточни той. Народният представител заяви, че енергийната стратегия не пречи за строителството на газопровода. „Там е записано, че ще разширяваме връзките, ще диверсифицираме доставките. Единственият проблем, който съществува, е проблемът с обръщането на доставките. До сега изнасяхме около 11 млрд. кб.м газ за Турция. Този транзит ще бъде прекратен, защото посоката ще бъде обратната“, коментира той и попита: „Какво ще стане с онези договори, които имаме с Русия до 2030 г., за транзит на газ през България и плащането на този транзит, независимо какви количества се транзитират?“ Той е категоричен, че министър Теменужка Петкова трябва да даде отговор на този въпрос. „Като национално отговорна партия ще подкрепим всяко усилие, което е в интерес на сигурността на българската енергетика, но смятам, че нещата трябва да се решават комплексно, а не на парче. Отдавна сме предложили да има нова стратегия за устойчиво енергийно развитие“, каза още Таско Ерменков", "date": "2018.11.22", "title": "Таско Ерменков: Решението „Турски поток“ да мине през България е по-добро, отколкото да ни заобиколи"}
{"url": "http://www.cross.bg/petuk-tzena-margaritov-1589847.html", "text": "/КРОСС/ Той цитира наскоро оповестено проучване, според което около половината от анкетираните съобщават, че ще си купят нещо не защото са планирали покупката, а поради това, че то ще бъде по-евтино.„Особено при бързите темпове, с които се развива и онлайн търговията, понякога вземаме импулсивни решения и натискаме бутона „купи”. Съветваме хората да запазят потребителското си хладнокръвие. Има достатъчно време да се реализират всякакъв тип покупки, включително и непланирани”, коментира Маргаритов. „Когато сме в среда на атакуващи ни отвсякъде реклами за бомбастични проценти намаление, понякога може да се окаже, че това, което сме си купили, не само не ни е било необходимо, но и отстъпката не е чак толкова голяма”, добави председателят на КЗП.Стоките да не са продавани на старата цена поне 30 дни и да се анонсират отстъпки е едно от най-разпространените нарушения по време на „Черния петък”. „Имаме такива случаи през минали години. Наблюдаваме определени електронни магазини и динамиката на цените на най-търсените продуктови групи стоки. Седмица или няколко дни преди настъпването на самия ден цените се увеличават. В рамките на „Черния петък” се анонсира процент намаление, но той не съответства на истината, като целта е потребителите да бъдат въведени в заблуда”, даде пример Маргаритов. „Когато говорим за съвсем ограничен асортимент, тогава очевидно не е съразмерно анонсирането”, обясни председателят на КЗП. Той каза още, че механичен сбор на процентите намаления през непосредствено предшестващите кампанията „Черен петък” акции за отстъпки също е нарушение и заблуждава потребителите. „Трябва всеки път, когато анонсират някакво намаление, реалният процент да е спрямо старата цена – независимо, че тя е била намалена от своя страна. Старата цена е основата, върху която се изчислява реалният процент”, допълни Маргаритов.   ", "date": "2018.11.22", "title": "КЗП: „При импулсивно натискане на бутона „купи” може да се сдобием с ненужни и не чак толкова евтини стоки“"}
{"url": "http://www.cross.bg/metodika-obezshteteniyata-komisiya-1589834.html", "text": "/КРОСС/ До 5000 лв. ще бъде обезщетнието за неимуществени щети за далечни роднини при смърт на пътя. Това реши парламентът с окончателно приети промени в Закона за Кодекса за застраховането.Текстовете предвиждат до 6 месеца Гаранционният фонд да изготви изготвят проект на методика, определяща размера на обезщетенията за имуществени и неимуществени вреди и да я предостави на бюджетната комисия, заедно със здравния и социалния министър.Таванът за обезщетенията ще важи до приемането на наредбата за методика. Тя трябва да се приеме в срок до 1 година след влизане в сила на закона. Това се прави, за да не се увеличават полиците по \"Гражданска отговорност\".Първоначалните текстове предвиждаха да се постави таван за неимуществени щети и за роднините от тесен кръг - деца, съпрузите, както и лица, живели на семейни начала с жертвата. Текстовете, внесени от шефката на бюджетната комисия Менда Стоянова, предвиждаха най-близките да могат да получат обезщетение до 20 000 лв., а за брат или сестра - 15 хил. лв, а 5000 лв. - за лице, което е създало емоционални отношения с починалия. Мотивите бяха, че след тълкувателното решение на ВКС, което разшири кръга от лица с право на обезщетение, има предявени искове за близо 100 млн. лв., което можело да повиши цената на задължителната застраховка \"Гражданска отговорност\".\"Единствено интереса на застрахователите се защитава с промените\", заявиха от БСП. Той допълни, че главният проблем е изтичането на средства при катастрофи в чужбина и промените няма да го решат.\"Ако отхвърлите предложението ми ще има поне двойно увеличение на \"Гражданската отговорност\", заяви шефката на бюджетната комисия при дебатите за методика за обезщетенията.За създаване на методика се обявиха 101 народни представители,15 гласуваха - против, а 8 се въздържаха.След общественото обсъждане и Стоянова замени първоначалните внесени текствове и остана таван за далечни роднини или такива, които са създали силна емоционална връзка с жертвата.По време на обсъжданите промените в Стоянова мотивира предложенията си, че полиците у нас са сред най-ниските в ЕС.", "date": "2018.11.22", "title": "Окончателно! До 5000 лв. обезщетение за далечни роднини при смърт на пътя"}
{"url": "http://www.cross.bg/korobov-rysiya-igor-1589832.html", "text": "/КРОСС/ Началникът на Главното разузнавателно управление на Генералния щаб на ВС на Русия генерал-полковник Игор Коробов е починал на 62-годишна възраст, предаде БГНЕС.„Началникът на Главното управление на ГЩ на ВС на Русия – зам.-началникът на ГЩ генерал-полковник Игор Коробов е починал на 21 ноември от тежка болест“, заяви пред ТАСС източник от военното ведомство пред агенцията.Игор Валентинович Коробов е роден на 3 януари 1956 г. Той започва да служи във Въоръжените сили на Русия през 1973 г. Коробов е завършил Ставрополското висше военно авиационно училище за летци и щурмани на ПВО, Военната академия на СССР, а също така Военната академия на ГЩ на ВС на Русия.Той работи във Военното разузнаване от 1985 г., преминал е през различни длъжности в ГРУ, владее няколко чужди езика. През годините Коробов е награден с много медали и ордени. С указ на руския президент от януари 2016 г. е назначен за началник на ГРУ и зам.-началник на ГЩ.Би Би Си отбелязва, че тази година Великобритания хвърли вината върху служители на ГРУ за атаката с нервнопаралитично вещество срещу бившия руски шпионин Сергей Скрипал и дъщеря му. Британската медия твърди, че ген. Коробов бил критикуван от руски представители за провалената операция.След атаката Сергей Скрипал (66 г.) и дъщеря му Юлия (33 г.) на 4 март в Солсбъри те бяла лекувани в продължения на седмици в болница.", "date": "2018.11.22", "title": "Почина шефът на руското военно разузнаване"}
{"url": "http://www.cross.bg/podkrepa-bulgarskite-suveta-1589838.html", "text": "/КРОСС/ Представители на ръководството на БСП проведоха среща със Съвета на европейската научна и културна общност – сдружение, създадено с цел популяризиране и подкрепа на българската наука и култура. Темата на разговора беше проектът „Визия за България“. От Съвета изразиха подкрепа за него и дадоха своите предложения за допълването на документа. Представителите на съвета се изказаха в полза на предложенията на левицата за диференцирана ставка за ДДС на лекарствата от 9 % и подкрепа на родното производство. По време на срещата бе обсъдено и създаването на Българска свободна телевизия (БСТВ), за която бе изказана силна подкрепа.На срещата присъстваха Снежана Тодорова – председател на Съюза на българските журналисти, Бояна Ангелова – председател на Съюз на българските писатели, Симеон Кръстев и Росица Златанова. От страна на БСП участие взеха Вяра Емилова – секретар на ИБ на НС на БСП, Иван Ченчев – член на ИБ на БСП и народен представител, както и други експерти. ", "date": "2018.11.22", "title": "Съветът на европейската научна и културна общност подкрепи „Визия за България“"}
{"url": "http://www.cross.bg/ivan-maiika-bila-1589833.html", "text": "/КРОСС/ Възрастна жена от шабленското село Ваклино издъхна в болницата, след като бе пребита до смърт от собствения си син, съобщава bulnews.50-годишният Иван живеел с майка си Мирка, която била пенсионерка. Мъжът нямал постоянна работа. Докарвал си временни доходи, когато някой от селото го извика да работи в двора или в зеленчуковата градина. Каквото изкарал, Иван го изпивал, казват за него местните във Ваклино.Синът редовно биел 72-годишната си майка след употреба на алкохол, за да й вземе пенсията. Жената се оплакала в полицията.Срещу Иван била издадена ограничителна заповед по Закона за защита от домашно насилие. Мъжът напуснал семейната къща и заживял в другия край на селото, в барака до масив с пипер, където поработвал от време на време. Във фаталната вечер обаче, Иван нарушил ограничителната заповед и посетил майка си. Започнал да я бие и да иска пенсията й. От побоя жената изпаднала в несвяст и била откарана в болница във Варна.Лекарите я чакали да се стабилизира, за да я оперират, тъй като травмите били много тежки. За съжаление, Мирка не успяла да се възстанови от побоя и починала в болницата. Синът е в ареста с постоянна мярка „задържане под стража”.", "date": "2018.11.22", "title": "Брутално убийство потресе шабленското село Ваклино"}
{"url": "http://www.cross.bg/raiioni-granitzite-sudebni-1589844.html", "text": "/КРОСС/ Радвам се, че от ГЕРБ се решиха този път да подкрепят предложение на БСП, коментира председателят на групата на социалистите в СОС Калоян Паргов Столичният общински съвет прие предложената от групата на БСП декларация срещу промяна на границите на съдебни райони на територията на Столична община. Проектът за декларация беше предложен от председателя на групата на социалистите Калоян Паргов в началото на сесията на СОС в четвъртък. Тя предизвика бурни дебати в залата, но в крайна сметка кметът на София Йорданка Фандъкова се съгласи да бъде добавена още една точка в дневния ред и в края на заседанието да бъде гласуванадекларацията.  По време на сесията на СОС беше свикано извънредно заседание на Комисията по местно самоуправление и нормативна уредба, която обсъди текста и направи корекции. Така в края на сесията с пълно мнозинство беше приета Декларация на Столичния общински съвет относно предложение за промяна на границите на съдебни райони на територията на Столична община. \"Сега очаквам от Висшия съдебен съвет да се съобразят с мнението на гражданите, на районните и селските кметове и с това на органа за местно самоуправление Столичния общински съвет, коментира Калоян Паргов. - Когато сме заедно, можем да повлияем на всяко решение. Благодаря за подкрепата. Радвам се за постигнатия консенсус в СОС и за това, че този път от ГЕРБ се решиха да подкрепят предложение на БСП. С тази декларация изразихме нашата солидарност с гражданите от засегнатите райони\". ", "date": "2018.11.22", "title": "СОС прие декларацията на БСП срещу промяна на границите на съдебни райони на територията на СО"}
{"url": "http://www.cross.bg/investitzii-yunker-presofis-1589831.html", "text": "/КРОСС/ В публикувано съобщение Европейската комисията показва как Планът за инвестиции за Европа, т.нар. план „Юнкер“, е помогнал за възстановяването на устойчивото равнище на инвестициите в Европа, четири години след началото на неговото изпълнение.Първоначалната цел на Плана за инвестиции и свързаните с него очаквания са надхвърлени – до момента са мобилизирани инвестиции в размер на 360 млрд. евро, две трети, от които са от частни източници. Благодарение на подкрепата на Европейския фонд за стратегически инвестиции (ЕФСИ) 850 000 малки и средни предприятия ще могат да се възползват от подобрен достъп до финансиране. Според оценки със средства от ЕФСИ вече е подкрепено създаването на над 750 000 работни места, като се очаква техният брой да достигне 1,4 милиона до 2020 г. , което ще се отрази положително на милиони европейски домакинства.\"Благодарение на плана „Юнкер“ БВП на ЕС вече е нараснал с 0,6%, като се очаква този процент да достигне 1,3% до 2020 г.\", съобщиха от софийския пресофис на ЕК. \"Планът е от полза за всички държави от ЕС, особено за тези, които бяха засегнати най-силно от кризата. Днес успешният модел на ЕФСИ се превръща в новия еталон за подкрепяните от ЕС инвестиции както в рамките на Съюза, така и извън него – новия фонд InvestEU и Инструмента за съседство, сътрудничество за развитие и международно сътрудничество, предложени от Комисията за следващия дългосрочен бюджет на ЕС\", добавят от софийския пресофис.\"Безспорният успех на плана „Юнкер“ се дължи както на неговото инвестиционно измерение, така и на две други негови измерения. Съобразената с нуждите подкрепа на стотици организатори на проекти в рамките на Европейския консултантски център по инвестиционни въпроси, който вече е разгледал 860 молби, и Европейският портал за инвестиционни проекти, който предоставя на инвеститорите лесен достъп до готови за изпълнение проекти, са две важни иновации в този контекст\", се казва още в съобщението на софийския пресофис на ЕК.", "date": "2018.11.22", "title": "ЕК: Безспорен успех за плана \"Юнкер\""}
{"url": "http://www.cross.bg/radev-egipet-rymen-1589836.html", "text": "/КРОСС/ Египет е най-големият търговски и икономически партньор на България в Близкия изток. Положителната динамика в двустранния обмен през последните години и добрият политически диалог показват, че има огромен потенциал сътрудничеството между двете страни да се задълбочи в редица сфери от взаимен интерес. Това заяви президентът Румен Радев на среща с министъра на външните работи на Египет Самех Шукри, който е на посещение у нас. Перспективите за задълбочаване на икономическото партньорство и реализацията на конкретни съвместни проекти между двете държави ще бъдат във фокуса на посещението на президента Румен Радев в Египет през 2019 г.През последните десет години стокообменът между България и Египет е в постоянен растеж, като в края на 2017 година е достигнал един млрд. щатски долара. Румен Радев и Самех Шукри откроиха сигурността, отбраната, военното обучение, земеделието, енергетиката и туризма като сфери от взаимен интерес с възможност за по-голямо сътрудничество. Българските компании имат интерес да инвестират, необходимо е да се конкретизират секторите, в които това може да се случи, заяви българският държавен глава.Румен Радев отбеляза, че България подкрепя усилията на Египет за борбата срещу тероризма, радикалния екстремизъм и противодействието на миграцията. Министър Самех Шукри запозна президента Радев с действията на Египет по защита на европейската граница от миграционни потоци. „Европа трябва да насърчава страните, които работят за сигурността и стабилността на региона“, посочи президентът. Румен Радев  допълни, че са необходими по-решителни мерки от страна на ЕС за подкрепа на страните, от които идват бежанци, чрез ефективни програми в социалната сфера, образованието, трудовата заетост, както и осигуряване на оборудване за охраната на техните граници.", "date": "2018.11.22", "title": "Сътрудничеството в сферата на сигурността и борбата с нелегалната миграция обсъди президентът Радев с Самех Шукри"}
{"url": "http://www.cross.bg/sofiya-tazi-instalatziya-1589839.html", "text": "/КРОСС/ Калоян Паргов, председател на ГС на БСП-София и на групата на „БСП-лява България“ в СОС, в интервю за „Радио К2“ заяви позиции по следните теми:Мотивите му да се противопостави на Столична община за границите на съдебните райони.   Калоян Паргов заяви, че на първо място това е предизвикано от острите протести на всички жители на засегнатите райони – „Нови Искър”, „Искър”, „Панчарево”, „Кремиковци”, „Витоша”. Гражданите изразяват недоумението си от това да плащат данъци на Столична община, но да са прехвърлени към районни съдилища, които са на голямо разстояние, например в Констинброд или дори Самоков. Според него това е дискриминационно. Има и други начини да се разтовари Районният съд в София, като например да има втори поделения.  „На едно мнение ли сте с останалите общински съветници и какви други мерки ще предложите?”, попита водещата. Събеседникът й отговори, че общинските съветници не могат да предприемат никакви мерки, защото това е в правомощията на ВСС. С въпросната декларация просто се изразява позицията на органа за местно самоуправление, съобразявайки се с волята на гражданите, които живеят в засегнатите райони. „Това е позиция, която се солидаризира с тях и се надявам, че ВСС, ако се стигне до разглеждане на свой пленум, ще вземе предвид и това становище!”, категоричен бе лидерът на столичните социалисти.   Изграждането на инсталация за изгаряне на ЕрДеЕф отпадъци.   Калоян Паргов категорично заяви, че софиянци трябва да бъдат питани. Крехкото мнозинство обаче, което е подкрепило изграждането на инсталацията в ТЕЦ „София”, е отхвърлило идеята за такъв референдум. Той съобщи, че днес с колегите му внасят жалба срещу това решение на СОС в Административния съд. Ако съдът отхвърли тази идея, ще се пристъпи към събиране на подписи с оглед предизвикването на такъв референдум. „Столичани имат право да се произнесат по един такъв важен въпрос, който ще им тежи и финансово, защото заемът за тази инсталация ще плащат и те!”, категоричен бе Паргов.   „Достатъчно ли са отпуснатите средства за тази инсталация и как трябва те да се разходват по прозрачен начин?”, попита водещата. Събеседникът й отговори, че си има правила и процедури, а БСП, като опозиция, прави всичко възможно да се добира до тази информация, въпреки че управляващите не винаги са склонни да го правят по прозрачен начин. Позицията на БСП е, че подкрепя изграждането на такава инсталация, но не при ТЕЦ „София”, в в Гара Яна. Лидерът на столичните социалисти обясни, че през последната година са правени изследвания на общественото мнение и от тях се вижда, че столичани масово приемат аргументите на БСП в тази посока.Може ли БСП да спечели местните избори в София?„Колко политически „тестостерон” имат левите Ви идеи, за да внушавате, че с „БСП София ще е рай”, след като от 1990 година не сте имали кмет в София?”, попита водещата. Калоян Паргов отговори, че всъщност през 2013 г. БСП е спечелила местните избори в София и е била на косъм от това да има и кмет в лицето на тогавашния кандидат Стоян Александров.„Предвид това, че моделът на управление на София се изчерпва, предвид това, че все повече жители на София се обръщат към нас, виждайки единствената алтернатива на този модел на управление, има немалко вероятност и надежда догодина да се поздравим с един голям успех! Но за това трябва да работим още по-усилено, с още по-голяма откритост със софиянци без оглед на това те на коя политическа сила симпатизират, защото във времето, в което живеем, не е важно дали си червен или син, а е важно какво предлагаш за решаване на проблемите.Разбира се има десни и леви решения, нашето виждане е, че Столична община може да бъде по-социална и да не разделяме София на център и периферия с видими дисбаланси между централната и крайната част на София, където в периферията живеят 2/3 от софиянци, а да започнем да мислим и за тях!”, завърши Калоян Паргов своето участие в ефира на „Радио К2“ на 22 ноември 2018 г.", "date": "2018.11.22", "title": "Калоян Паргов: Внасяме жалба в Административния съд срещу отхвърлянето на референдума за RDF инсталацията"}
{"url": "http://www.cross.bg/agentziya-kategoriya-agentziya-1589837.html", "text": "/КРОСС/ На 21 ноември в София се проведе гала вечерта на 11-ото издание на наградите Effie България. Престижният конкурс отличава ефективността на маркетинговите комуникации и у нас се организира от Българската асоциация на комуникационните агенции (БАКА). По време на стилната церемония бяха обявени победителите в петте категории: „Стоки“, „Услуги“, „Промоции“, „Корпоративни комуникации“ и „Социална, медийна, политическа кампания“. За най-ефективна агенция в България през 2018 година беше обявена Noble Graphics, която завоюва 2 златни, 3 сребърни и 2 бронзови статуетки. На второ място в общото класиране се нареди агенция Saatchi & Saatchi Sofia с 2 златни и 1 сребърна награда. Почетното трето място зае продуцентска къща Switch. В класацията попаднаха общо 35 компании от различни сектори на комуникационната индустрия.Наградата за най-ефективен рекламодател си поделиха Банка ДСК и Carlsberg Bulgaria с равен брой точки.Подадените заявки бяха оценявани в два кръга от 19-членно жури от доказали се специалисти в различни области на бизнеса. Победителите и финалистите получиха и точки за международната класация за ефективност на маркетинговите комуникации The Effie Effectiveness Index®. Ето и кои кампании завоюваха призовите места на Effie Awards България 2018:Клиент: Carlsberg BulgariaАгенция: Noble GraphicsМедийна агенция: ББДО Груп/Медия Дайрекшън ОМДКлиент: Жанет 45Агенция: Saatchi & Saatchi SofiaРазработване на софтуер и уеб програмиране: Code NestКлиент: Банка ДСКАгенция: Noble GraphicsМедийна агенция: Кафе Комюникейшънс София ООДПродуцентска къща: Clamer Productions StudioКлиент: Пощенска банкаАгенция: ББДО Груп/Графити ББДОPR агенция: ББДО Груп/Проксимити София Клиент: Банка ДСКАгенция: Noble GraphicsМедийна агенция: Кафе Комюникейшънс София ООДПродуцентска къща: SwitchWeb Development: Студио Х ДигиталКлиент: Филикон 97 АДАгенция: reformaПродуцентска къща: Hand PlayedКлиент: Nuhealth JSCАгенция: The SmartsПродуцентска къща: ShootМедийна агенция: IQ MediaДигитална агенция: XploraМедийна агенция: PHD Клиент: А1 БългарияАгенция: Saatchi & Saatchi SofiaДигитална агенция: KNOWAY Медийна агенция: MindshareПродуцентска къща: B2Y ProductionsКлиент: WWF БългарияАгенция: Noble GraphicsПродуцентска къща: Switch Клиент: Carlsberg BulgariaАгенция: Noble GraphicsПродуцентска къща: SwitchМедийна агенция: Initiative BulgariaКлиент: Kaufland БългарияАгенция: Noble GraphicsПродуцентска къща: SwitchМедийна агенция: MindshareДигитална агенция: All Channels CommunicationМедийна агенция: ББДО Груп/Медия Дайрекшън ОМДКлиент: Загорка АДАгенция: NitramПродуцентска къща: FilmmakerМедийна агенция: Dentsu Aegis NetworkКлиент: Kaufland БългарияАгенция: Noble GraphicsМедийна агенция: Mindshare Продуцентска къща: NullaДигитална агенция: All Channels CommunicationМедийна агенция: ББДО Груп/Медия Дайрекшън ОМДКлиент: Mastercard BulgariaАгенция: McCann SofiaPR агенция: All Channels Communication GroupСофтуерно консултантска компания: ОРАК БългарияМедийна агенция: CARATКлиент: А1 БългарияАгенция: Saatchi & Saatchi SofiaДигитална агенция: KNOWAY Медийна агенция: MindshareПостпродукционно студио: Фифт Дигрий ООДКлиент: ИЗИДА ООДАгенция: ББДО Груп/Графити ББДОМедийна агенция: ББДО Груп/Медия Дайрекшън ОМДКлиент: Загорка АДАгенция: All Channels CommunicationМедийна агенция: Dentsu Aegis NetworkПродуцентска къща: FilmmakerКлиент: Ростар БГАгенция: NitramПродуцентска къща: Combine Production CompanyКлиент: БАКААгенция: Saatchi & Saatchi SofiaДигитална агенция: Publicis Groupe DigitalBTL агенция: Publicis DialogPR агенция: MSL", "date": "2018.11.22", "title": "Effie® България отличи най-ефективните комуникационни кампании за 2018 г."}
{"url": "http://www.cross.bg/ychilishta-zlatograd-obrazovanieto-1589830.html", "text": "/КРОСС/ Ще защитим всяко училище без значение колко ученици учат в него, заяви министърът на образованието и науката Красимир Вълчев в Златоград, където проведе първата си работна среща с учители и директори на детски градини и училища в област Смолян. В региона има 27 защитени училища и 16 детски градини.Министърът подчерта, че благодарение на добрите педагогически специалисти учениците от областта са с най-високи резултати на националните външни оценявания. В региона има запазени традиции в областта на образованието и независимо от проблема с миграцията всяко едно дете трябва да бъде обучено и да получи житейски възможности, каза министърът.Той имаше възможност да види резултатите от заниманията по проекта „Твоят час“ и препоръча да се организират повече междуучилищни дейности и занимания по интереси в областта на математиката, физиката и природните науки, съобщиха от МОН.Системата на образованието все повече ще се развива в резултат на иновациите и инициативността на учителите, посочи министърът. Той подчерта, че учителите са отговорни и подготвени и затова получават подкрепа от държавата. По думите му учителите са най-важни за социално-икономическото развитие на държавата.Благодарение на доброто партньорство между областната управа, община, детски градини и училища и МОН в Златоград е подобрена училищната инфраструктура, стана ясно по време на посещението на министъра в ДГ “Радост“ и ОУ “Васил Левски“ . В детската градина има изграден кабинет, в който ресурсен учител и логопед помагат на деца, осигурено е и здравословно хранене. В училището министърът видя просторните физкултурен салон и басейн, които в рамките на извънкласни дейности ще могат да се ползват и от деца от други училища и селища от община Златоград.Министър Вълчев поздрави учениците, които участваха в тържеството в чест на 106-ата годишнина от Освобождението на Златоград на 21 ноември.По време на тържествена сесия на Общинския съвет кметът на града Мирослав Янчев раздаде 17 награди, три от които колективни, на ученици от града, които са се отличили на олимпиади, състезания и конкурси и в инициативи, посветени на популяризиране историята и традициите на Златоградския край. ", "date": "2018.11.22", "title": "Вълчев: Системата на образованието все повече ще се развива"}
{"url": "http://www.cross.bg/nalozheni-moneti-merki-1589828.html", "text": "/КРОСС/ На двама мъже са наложени полицейски мерки за задържане до 24 часаСпециализираната полицейска операция за пресичане, разкриване и документиране на престъпления, свързани с незаконни проучвания на местности, представляващи археологически паметници на културата, държане и търгуване с колекции от монети и предмети, представляващи културно-историческа ценност, е проведена на 21 ноември.В хода на действията, реализирани от служители на сектор \"Противодействие на криминалната престъпност\" при ОДМВР – Стара Загора, е задържан 57-годишен мъж от областния град. При процесуално-следствени действия от дома му са иззети около 600 антични предмета от различни исторически епохи,  25 старинни монети, металдетектор и дистанционен локатор за благородни метали. Образувано е досъдебно производство за престъпление по чл. 278, ал. 6 от НК.Същия ден в ареста попаднал и 42-годишен старозагорец, след като в жилището му полицаите открили металдетектор, дистанционен локатор за благородни метали, 4 римски старинни предмета и 96 еднакви метални орнамента, вероятно от колан от средновековието.На двамата задържани са наложени 24-часови мерки са наложени 24-часови мерки за неотклонение. Продължава работата в рамките на образуваните досъдебни производства по чл. 278, ал. 6 от НК. ", "date": "2018.11.22", "title": "Старинни монети, антични предмети и орнаменти иззеха при спецоперация служители на ОДМВР – Стара Загора"}
{"url": "http://www.cross.bg/pensiite-podkrepa-zdraveopazvane-1589821.html", "text": "/КРОСС/ Една трета от българите следят дебатите около бюджета за 2019 г.,. Въпреки, че по-големият дял не са заинтересовани от параметрите на бюджета, 65% от всички запитани смятат, че те са важни. Това показват резултатите от проучване на „Тренд” по поръчка на „24 часа”.В здравеопазване, социалната сфера и образованието българинът вижда най-големи проблеми и смята, че за тези сфери трябва да се отделят повече пари.Въпреки добрите макроикономически показатели, 85% от българите не усещат подобрената икономическа ситуация по своя джоб.Увеличението с 40 милиона лева на помощите за отопление  е чуто / разбрано от малко над половината от всички анкетирани (53%). За повишаването на максималният осигурителен праг са разбрали и чули 58%, а за увеличаването на парите за здравеопазване - 58%.Повишаването на минималната работна заплата, увеличението учителските заплати и пенсиите пък е достигнало до най-много хора, съответно 82%, 75% и 74%.Сред заинтересованите лица (тези над 60 г.) почти всички (около 90%) са разбрали за предстоящото увеличение на пенсиите.Най-силна подкрепа среща увеличението със 150 милиона лева на парите за хора с увреждания (95%), както и увеличаването на пенсиите (93%), повишаването на минималната работна заплата (92%), увеличаване на парите за здравеопазване (87%).Най-ниска подкрепа събират параметрите свързани с повишаването на заплатите в бюджетния сектор (50%) и увеличаването на максималния осигурителен праг (52%), като въпреки това мнозинството от хората подкрепят тези мерки.Традиционно мерките свързани с намаляване на държавните разходи са непопулярни, като единствената опция, която събира съществена подкрепа (75%), е намаляване на броя на заетите в държавната администрация.", "date": "2018.11.22", "title": "„Тренд”: Българите искат повече пари от бюджета за здраве и образование"}
{"url": "http://www.cross.bg/club-yalta-fedde-1589822.html", "text": "/КРОСС/ Един от най-добрите диджеи в света Fedde Le Grand и най-добрият клуб за електронна музика у нас YALTA CLUB обединяват усилията си, за да създадат ексклузивно шоу в една от най-емблематичните сгради у нас – Национален дворец на културата.Виновникът за хитовия сингъл ще се качи на специално изградена сцена в Мраморно фоайе на НДК на 22 декември за едно неповторимо коледно издание на SOLAR.„От YALTA CLUB винаги успяват да ме изненадат с нестандартните си идеи и локации за партита. Изпратиха ми снимки на вашия дворец на културата и когато попитах дали залите са подходящи, те отговориха – „Партито няма да е в зала. Имаме интересна концепция за централното фоайе.“ – Веднага се съгласих да го направим заедно. Очаквайте много изненади през цялата нощ, защото идвам с приятели, за да отпразнуваме заедно края на една прекрасна година!“, заяви Fedde Le Grand.Безспорен пионер на електрониката, той е считан за една от най-определящите фигури в света на хаус музиката. В последното десетилетие Fedde е един от топ 30 на най-влиятелните диджеи според престижната класация на DJ Mag Top 100. Награден е с безброй награди, а проектите му включват ремикси за звезди като Coldplay, Madonna, will.i.am, Robbie Williams, Moby, Fatboy Slim и много други.                           Когато става въпрос за соловите проекти на Fedde,  привлича вниманието на целия свят, но парчета като , ,  и () потвърждават, че той е един от най-разнообразните артисти на денс сцената. През 2018 година, холандецът не спира да твори, добавяйки парчета като  и  към впечатляващото си резюме.SOLAR Christmas е едно от най-чаканите събития на YALTA CLUB, а през годините на сцената му са били имена, като Maceo Plex, Armin Van Buuren, Mark Knight, Victor Calderone и много други легенди на електронната сцена.", "date": "2018.11.22", "title": "Fedde Le Grand затваря НДК за Коледно шоу  "}
{"url": "http://www.cross.bg/odmvr-byrgas-izdirva-1589854.html", "text": "/КРОСС/ Във връзка с извършено криминално престъпление ОДМВР – Бургас издирва данни относно самоличността на лицето от снимката.                  Призоваваме гражданите, разполагащи с някаква информация, да съобщят незабавно на тел. 112 или в най-близкото поделение на МВР!", "date": "2018.11.22", "title": "ОДМВР – Бургас издирва този мъж "}
{"url": "http://www.cross.bg/ychastnitzite-organizatori-trafik-1589823.html", "text": "/КРОСС/ Специализираният наказателен съд определи мярка „задържане под стража“ на двамата организаториПетчеленна престъпна група за трафик на мигранти през страната е неутрализирана на 19 ноември 2018 г. при операция на служители на ГДБОП, проведена под ръководството на Специализираната прокуратура. Събраните до момента данни сочат, че групата е била сформирана през февруари т.г.  и е действала най-активно в областите Бургас и София. Двамата организатори лично подбирали участниците и разпределяли техните функции в престъпното сдружение – намиране на помещения за престой, осигуряване на храна и на транспорт за нелегално преминаващите чужденци. В хода на операцията са извършени множество претърсвания в жилища, помещения и автомобили, откъдето са иззети голям брой доказателства за престъпната дейност. Те се подкрепят и допълват от показанията на свидетели, дадени пред съдия. В дома на единия от организаторите е намерен и незаконен боен пистолет. Другият е осъждан отново за трафик на чужденци през България (престъпление по чл. 280 от НК), като изпитателният срок на отложеното му условно  наказание не е изтекъл.Специализираният наказателен съд е определил мярка „задържане под стража“ на двамата организатори. Един от участниците в групата е задържан в ареста по друго дело (което вече е присъединено към производството на Специализираната прокуратура), а на другите двама са  наложени от наблюдаващия прокурор мерки за неотклонение „парична гаранция“ и „подписка“.Разследването установява дали има и други лица, действали по поръчение на престъпната група, както и евентуални връзки на участниците с трафиканти от съседни държави.", "date": "2018.11.22", "title": "ГДБОП и Специализираната прокуратура неутрализираха престъпна група за трафик на мигранти"}
{"url": "http://www.cross.bg/robert-singer-sreshtna-1589824.html", "text": "/КРОСС/ Премиерът Бойко Борисов се срещна с главния изпълнителен директор и вицепрезидент на Световния еврейски конгрес Роберт Сингер. В разговора бяха обсъдени традиционно добрите отношения между България и Държавата Израел и развиването им в различни сфери от взаимен интерес.На срещата беше посочено и доброто партньорство на страната ни с еврейските организации. Българският министър-председател и Роберт Сингер бяха единодушни, че общите усилия трябва да бъдат насочени към отхвърляне на езика на омразата и към мирно съжителство между различните религиозни и етнически общности.", "date": "2018.11.22", "title": "Бойко Борисов се срещна с Роберт Сингер"}
{"url": "http://www.cross.bg/vagoni-turg-tovarni-1589852.html", "text": "/КРОСС/ Министърът на транспорта, информационните технологии и съобщенията Росен Желязков разпореди на заместник-министър Велик Занчев, в качеството си на председател на борда, да предложи на Съвета на директорите на „Холдинг БДЖ“ ЕАД да спре провеждането на повторен търг за продажбата на теснопътни товарни вагони. Търгът бе планиран за 30.11.2018 г.Мярката се налага до удостоверяване на икономическия ефект, който би имал обявеният търг за продажбата на 359 броя вагона от посочения тип. ", "date": "2018.11.22", "title": "Спира се провеждането на търга за продажба на теснопътни товарни вагони в БДЖ"}
{"url": "http://www.cross.bg/dvizhenieto-liniyata-relsite-1589825.html", "text": "/КРОСС/ До часове възстановят движението по жп линията Петрич – Благоевград, където в понеделник локомотив се удари в паднала скална маса.Въпреки че лошото време забави операцията по разчистване на терена, машината вече е вдигната от релсите и е преместена на гарата в Черниче.Всеки ден по няколко пъти хората, които са ангажирани с ремонта, изминават разстоянието от шосето до влака по трудно достъпния терен. Още през нощта релсите бяха подменени, за да може движението по линията да бъде възстановено.„Атмосферните условия, но най- вече разбиването на скалата – това е гранит, ни създаде много неприятности. Тези двата големи къса трябва да бъдат разбити, но е твърдо, надявам се сега, с тоя багер, който сме докарали, да се случат нещата”, коментира Бисер Минчев, НКЖИ.Задачата на алпинистите е да ограничат вероятността от ново падане на скали. След като движението бъде възстановено, ще се мисли за укрепване на опасния район.„Замрежаване – правят се едни стоманобетонови конструкции, плъзгачи се наричат, това ще се извършва впоследствие на по- опасните места. На тези места, които са рискови, ние имаме персонал, който гледа постоянно”, заяви Бисер Минчев, НКЖИ.Тази сутринта от болницата в Благоевград бяха изписани помощник-машиниста и началник влака. Това не е първият инцидент в биографията на машиниста. През 2014 г. той спаси бързата си реакция близо 100 пътници при катастрофа край Мурсалево, когато тир падна на релсите и влак се удари в него. ", "date": "2018.11.22", "title": "До часове: Пускат движението жп линията Петрич – Благоевград"}
{"url": "http://www.cross.bg/vsichki-bregovich-myzika-1589826.html", "text": "/КРОСС/ Магнетичните фолклорни вокали на българските певици Даниела Радкова-Александрова ще чуят всички запалени фенове на иконата на Балканската музика Горан Брегович на 18 декември в зала СИ‘ЛА в град Пловдив, разбра се от организаторите на събитието АРТ БГ. Родният фолклор ще бъде вълнуваща част от великолепната музикална балканска палитра, която ще представят сръбският музикален гений и неговият знаменит „Оркестър за сватби и погребения“.„Нашата музика е балканска, а българските народни песни са един от най-ярките и красиви примери, защото в нея са преплетени ритми от всички народи на Балканите. Отделно от това, аз съм голям фен на българската музика – според мен тя е много хубава, наситена на характерни за региона вокали“, сподели Брегович съвсем наскоро.Най-популярният изпълнител на Балканите споделя още, че от първото си гостуване в България, преди 19 години, наблюдава една много позитивна промяна в страната и всеки път когато е тук, той се чувства изключително добре и трупа незабравими спомени, заради топлото отношение на хората към него, вкусната кухня и интересните история и култура.На 18 декември, малко преди Коледа, Брегович се зарече, че, заедно със знаменития си оркестър, специално за публиката в Пловдив, ще изпълни най-големите си и емблематични хитове от началото на кариерата си до днес като: „Аризонска мечта“, „Месечинка“, „Калашников“, „Буба Мара“ и много други.И това не е всичко – само в специалния „Черен петък“ 23 ноември, всички запалени фенове на балканските ритми и Горан Брегович, които още не са закупили своите билети, могат да ги вземат с 20% отстъпка! Специалната промоция важи за всички ценови категории: от 40 до 60 лв, които биха могли да бъдат закупени                        ", "date": "2018.11.22", "title": "Български фолклор на концерта на ГОРАН БРЕГОВИЧ в Пловдив!"}
{"url": "http://www.cross.bg/nyama-suglasi-durzost-1589829.html", "text": "/КРОСС/ Софийският градски съд не задържа студента, хванат да рисува графити по Паметника на съветската армия. Съдебният състав се съгласи с решението на колегите си от Районния съд, че няма дързост в изразеното мнение на младежа. Наложената му мярка за неотклонение е подписка.Траян Димитров не е ангажирал никого със собственото си мнение, а в постъпката му няма цинизъм и дързост, реши съдът. Освен това, момчето е оказало пълно съдействие на разследването.  22-годишният студент отказа коментар. Защитата му заяви, че ще се съгласи да се споразумее с прокуратурата само ако се промени обвинението. „Аз мога да направя такова искане, въпрос на виждане на прокуратурата е дали ще го уважи”, заяви адвокат Лидия Георгиева.", "date": "2018.11.22", "title": "СГС не задържа студента, хванат да рисува графити по Паметника на съветската армия"}
{"url": "http://www.cross.bg/plovdiv-stolitza-grada-1589827.html", "text": "/КРОСС/Очакваме 10% ръст в броя на туристите, които ще посетят Пловдив през следващата година, когато градът ще бъде “Европейска столица на културата“ 2019 г. Това заяви министърът на туризма Николина Ангелкова по време на откриването на X-та юбилейна международна среща по туризъм в града, която се провежда под наслов „Пловдив – пътуването до европейска столица на културата 2019“.Министърът заяви, че „Европейска столица на културата” е едно от най-значимите европейски културни събития, по мащаб и обхват, което дава както националното, така и международно признание за града като европейски културен център. Това несъмнено ще допринесе и за превръщането на България във все по-предпочитана дестинация сред чуждестранните посетители.Министър Ангелкова цитира данни, според които през деветте месеца на 2018 г. в местата за настаняване с 10 и повече легла в Област Пловдив са пренощували близо 399 хил. лица, като се отбелязва нарастване от 9 на сто в сравнение със същия период година по-рано. Реализираните нощувки са повече от 824 хил., отчитайки ръст от 4%. Приходите от нощувки пък надвишават 38,9 млн. лв., а увеличението е от 10,9 на сто в сравнение с периода януари – септември 2017 г. „Това показва, че гостите, които избират града, предпочитат високо категорийните хотели и очакваме следващата година този ръст, по отношение на Пловдив, да бъде почти двоен“, каза министър Ангелкова.Тя подчерта, че градът и регионът са сред най-важните отправни точки в трите вида дестинации, разработени от Министерството на туризма. В осемте културно-исторически дестинации Пловдив попада в „Българска архитектура и занаятчийство“. През територията на област Пловдив преминава Родопската балнео и СПА дестинация, като градът попада и в обхвата на винено-кулинарната дестинация „Западна Тракия“ заедно с общините Пазарджик и Асеновград. Приключи съгласуването им с бизнеса и общините и балнео- и гурме дестинациите също ще бъдат дигитализирани и качени на страницата на министерството. В момента те се включват в единната интернет платформа с мобилно приложение на различни езици iLoveBulgaria. Пред журналисти министърът коментира, че репортажите, които правят за Пловдив международните медии като CNN, BBC и National Geographic също допринасят за маркетинга и привличането на интереса на чуждестранните посетители. Министърът съобщи, че към момента най-голям заявен интерес към Пловдив има от немски и британски туристи, както и от гости от Гърция, Румъния, Турция, Сърбия, Македония, които са основните ни пазари. Интерес към града под тепетата проявяват и туристи от САЩ, Израел, Чехия, Полша, Китай и Япония, допълни министър Ангелкова.Тя поясни, че Пловдив допринася за това интересът към България да бъде повишен, особено в сегмента културен туризъм. И добави, че целта на Министерството на туризма е да привлича вниманието към вътрешността на страната и ще продължи да подкрепя инициативите на местната власт да направят атрактивна за посетителите цялата страна. А, че вървим в правилната посока се доказва от данните, според които ръстът на туристическите визити на чужденци за периода януари-септември 2018г. е 31% спрямо същия период три години по-рано, което представлява 1,9 млн. повече туристи в сравнение с 2015 г. , каза министърът. Тя пожела успех на организаторите и местната власт за успешно протичане на всички събития, включени в програмата „Пловдив - Европейска столица на културата“.В откриването на Х-ата среща в Пловдив участваха още Александър Държиков, заместник-кмет по култура и туризъм в Община Пловдив , Радост Иванова от Общинска фондация „Пловдив 2019“ и експертът Любозар Фратев. Официалното откриване на „Пловдив – Европейска столица на културата“ ще бъде на 12 януари, когато се очаква да има грандиозно шоу и множество посетители.", "date": "2018.11.22", "title": "Министър Ангелкова: Очакваме 10% ръст на туристите по време на „Пловдив – Европейска столица на културата“ 2019"}
{"url": "http://www.cross.bg/facebook-feiisbyk-soros-1589820.html", "text": "/КРОСС/ \"Фейсбук\" призна, че е помолила опозиционна изследователска компания да разследва милиардера Джордж Сорос във връзка с неговите критики на социалната мрежа, предаде БНР. В специално изявление, публикувано в сряда късно вечерта, вицепрезидентът на Facebook по обществени комуникации Елиът Шрейдж посочи, че той е отговорен за наемането на компанията Definers Public Affairs, която да разследва кой стои зад кампанията \"Свобода от Facebook\".\"През януари 2018-а година инвеститорът и филантропът Джордж Сорос атакува \"Фейсбук\" в реч в Давос, наричайки ни \"заплаха за обществото\", написа Елиът Шрейдж. \"Преди ние не бяхме чували такива критики от негова страна и поискахме да определим дали зад това не стои някаква финансова мотивация. Definers Public Affairs (DPA) проучваха това с помощта на обществена информация\".\"По-късно, когато кампанията \"Свобода от \"Фейсбук\" се оформи като т.нар. \"народна коалиция\", нашият екип поиска от DPA да помогне да се разбере кои точно групи стоят за нея. От компанията научиха, че Джордж Сорос финансира няколко от членовете на тази коалиция. Те също така подготвиха документи и ги раздадоха на пресата, за да покажат, че това не е просто спонтанно движение на местно равнище\", поосочи Шрейдж.На по-късен етап, от Definers Public Affairs прeдоставиха документ, внушаващ, че Сорос, който е основен донор на различни либерални каузи, е финансирал кампанията срещу Facebook. Главният изпълнителен директор на Facebook Марк Зукърбърг и главният оперативен директор Шерил Сандберг отрекоха да са знаели за полаганите от фирмата DAP усилия в тази насока, докато в-к \"Ню Йорк Таймс\" не опроверга това в своя информация от миналата седмица. Оттогава насам \"Фейсбук\" прекъсна връзките си с Definers Public Affairs.В снощното si изявление, Елиът Шрейдж посочи, че той и комуникационният екип на \"Фейсбук\" поемат изяло вината за наемането на DPA. \"Знаех и одобрих решението за наемане на DPA и на подобни фирми\", посочи той и добави: \"Съжалявам за собствения си провал в този случай\".\"Той обаче подчерта, че Facebook не е поискала от DPA да създава или да разпространява фалшиви новини.Трябва да се има предвид, че Елиът Шрейдж обяви през юни, че ще се оттегли в резултат на скандала с компанията Cambridge Analytica, но остана на постави, докато бъде намерен негов заместник.През последната година \"Фейсбук\" пострада сериозно от серия скандали, като редица висши ръководители напуснаха компанията поради по-агресивния стил на управление на Зукърбърг, напомни \"Уолстрийт джърнъл\" по-рано тази седмица. Критиките от страна на потребители, законодатели и анализатори доведоха до понижаване на морала и в самата водеща социална медия, като изследване показа, че едва 52% от нейните служители заявяват, че са оптимисти за бъдещето на Facebook.На този етап обаче не се очакват сериозни промени в ръководството на \"Фейсбук\". Самият Марк Зукърбърг заяви пред CNN във вторник, че няма намерение да се оттегли от председателския пост, въпреки някои призиви за подобен ход от негова страна.Акциите на Facebook приключиха търговията в сряда с повишение от 1,8%, но серията скандали около водещата социална интернет медия доведоха до срив на нейните акции с почит 24% в рамките на настоящата година.", "date": "2018.11.22", "title": "\"Фейсбук“ признаха, че са поръчали разследване на Джордж Сорос"}
{"url": "http://www.cross.bg/sreshta-sharkovo-nablyudenie-1589818.html", "text": "/КРОСС/ \"Вчера обявихме, че ще посетя с. Малко Шарково, с. Голямо Шарково и град Болярово, за да се срещна със земеделските производители, чиито животни бяха убити заради съмнения за чума. А вечерта ще проведа среща с гражданите на Ямбол. Пристигайки в село Малко Шарково ме посрещна полицейски патрул. И срещата ми се проведе под тяхно наблюдение. Пристигайки в село Голямо Шарково ме посрещна друг полицейски патрул и ситуацията се повтори.\"Това обяви лидерът на БСП Корнелия Нинова от парламентарната трибуна по-рано днес.\"Хората там бяха изключително изненадани, защото никога не са виждали толкова полицаи на едно място, въпреки десетките сигнали за грабежи, набези и кражби от домовете им. За най-голяма изненада срещата ни в къщата на баба Дора, онази баба Дора, която стана символ на протестите, самотна възрастна жена, която живее на края на селото, та тази среща също беше проведена под полицейско наблюдение. Пред къщата на баба Дора имаше полицейски патрул. Същата беше ситуацията в Болярово, където ме чакаше полиция в центъра. А в Ямбол преди пристигането ми полицията е влязла в залата на театъра и е разпитвала хората - кога ще дойда, за какво са там и за какво е тази среща\", каза соцлидерката.\"В едно от населените места попитах полицаите какво става и дори си позволих да се пошегувам - да не сме обявили извънредно положение, че толкова полиция се е струпала. И получих следния отговор: \"Изпълняваме нареждане от ЦОБ\". На въпросът ми какво е това нареждане, отговорът беше \"да не ви изпускаме от очи\", допълни Нинова. Тя посочи, че по закон това можело да се случи само, ако има митинги или кметът е наредил, но нито едно от двете не се било случило.\"Имам въпроси към премиера Борисов: Кой, къде в кой орган и на какво основание е решил всички мои срещи вчера да се провеждат под полицейско наблюдение? Второ - всички мои срещи в страната ли ще се провеждат под полицейско наблюдение? Искам официален отговор от премиера Борисов, защото имам неофициална информация, че е решено това да бъде така. Ние свободни хора в свободна страна ли сме? Каква е целта на тази организация? Ако е да ме ограничите в действията и думите ми,няма да се случи. Ако е да респектирате хората да не идват на среща с опозицията, това е посегателство върху основни човешки, конституционни и демократични права. Вече си позволихте да ходите по домовете,да пишете актове, да налагате глоби за изконното право за участие в митинги и протести. Не излизайте с оправданието, че се грижите за моята сигурност, което чувам и от тук. Няма информация тя да е застрашена. Ходя свободно сред хората, чувствам се добре и нямам проблеми. Нямам нужда от това внимание на органите на МВР. Насочете тези пари и енергия там, където обещахте - полицаи във всяко село, а не след лидера на опозицията.Оценявам поведението на управляващите като грубо погазване на правата и свободите на гражданите, като полицейщина, като последен опит да спасите властта си с натиск и опит за наказание на инакомислещите българи\", каза още лидерката на червените.", "date": "2018.11.22", "title": "Полицаи пресрещнали Нинова в Ямболско, тя иска обяснение от премиера"}
{"url": "http://www.cross.bg/investitzii-dannite-borisov-1589817.html", "text": "/КРОСС/ Получих последните данни на БНБ за преките чуждестранни инвестиции в България. Както сами може да се убедите от фактите по-долу, наблюдаваме сериозен ръст само за 1 година. Това написа във фейсбук премиерът Бойко Борисов във връзка с данните на БНБ,  че за месец сумата се е увеличила с 600 млн. евро.\"Считам, че говоренето за “катастрофален срив на инвестициите” е по-скоро непознаване на данните. Ревизия отпреди два дни на БНБ повиши чуждите инвестиции в страната до 826.4 млн. евро към септември 2018 г. Преките вложения от чужбина за настоящата година също надвишават миналогодишното ниво.От началото на 2018 г. само по Закона за насърчаване на инвестициите са издадени 19 сертификата за инвестиционни проекти. Общо предвидените инвестиции по тях възлизат на над 700 млн. лв. и се очаква разкриване на близо 2000 нови работни места. До края на годината очакваме общият размер на проектите да стане 29 с размер на планираните инвестиции от 1.6 млрд лв., които ще създадат близо 6000 нови работни места\", пише още Борисов.", "date": "2018.11.22", "title": "Борисов: Говоренето за \"катастрофален срив на инвестициите\" е непознаване на данните"}
{"url": "http://www.cross.bg/izmamnitzi-telefonni-pari-1589816.html", "text": "/КРОСС/ Полицията залови в Добрич телефонни измамници, след като 57-годишна жена хвърли пари от прозореца на жилището си, съобщават от пресцентъра на областната дирекция на МВР.Първоначално на потърпевшата по телефона се обадил непознат мъж, който я уверил, че е служител на МВР. Мнимият полицай поискал от жената да му предостави колкото пари има вкъщи, за да бъдат заловени телефонни измамници. Жената хвърлила 870 лева.След незабавно издирване близо до дома на жената са установени трима мъже, съпричастни към измамата. В досъдебно производство се разследва престъпната дейност на тримата, посочват от полицията.", "date": "2018.11.22", "title": "Полицията залови телефонни измамници в Добрич "}
{"url": "http://www.cross.bg/bulgariya-frantzisk-rymuniya-1589814.html", "text": "/КРОСС/ Папа Франциск ще посети България, Македония и Румъния през пролетта на 2019 г., съобщи аржентинската държавна агенция „Телам”, цитирайки източници във Ватикана.Обиколката на папата ще започне с посещение в Македония през май, след което ще мине през България и Румъния. Това ще бъде първото посещение на главата на римокатолическата църква в тези страни, чието мнозинство е от последователи на православната вяра.Според първоначалните планове папа Франциск ще проведе тази обиколка между 3 и 7 май 2019 г.", "date": "2018.11.22", "title": "Официално: Папа Франциск идва в България"}
{"url": "http://www.cross.bg/model-tesla-kitaiiskiya-1589841.html", "text": "/КРОСС/ Tesla сваля цените на своите премиум модели Model X and Model S за китайския пазар в опит да запази позициите си на фона на ескалацията на търговския конфликт между Пекин и Вашингтон, съобщава Reuters.", "date": "2018.11.22", "title": "Tesla сваля цените на Model X and Model S в Китай"}
{"url": "http://www.cross.bg/deiistviya-zhena-pomosht-1589812.html", "text": "/КРОСС/ Бързите действия са предприети по сигнал на тел. 112 за човек, нуждаещ се от помощПолицаи от столичното Второ РУ предприели незабавни действия по сигнал, постъпил в полицията около 2.00 часа тази нощ чрез тел. 112. Според информацията, човек чул викове за помощ, идващи от градинка в района на улиците „Опълченска“ и „Охрид“.Изпратеният веднага патрулен екип открил на място германска гражданка. Тя обяснила, че била нападната от мъж и млада жена, с които пътувала в автобус към България. Двамата й обещали да й съдействат за намиране на квартира в столицата, но след пристигането мъжът я заплашил с нож, след което от нея отнели около 100 евро, 100 долара и мобилен телефон. Потърпевшата е откарана за преглед в медицинско заведение.В резултат на организираните бързи оперативно-издирвателни действия не след дълго нападатели са арестувани – мъж на 50 години и жена на 21 години, и двамата с криминалистически регистрации. От тях са иззети използваното при нападението хладно оръжие, както и откраднатите пари и мобилен телефон.На задържаните са наложени полицейски мерки за неотклонение за срок до 24 часа. По случая е образувано досъдебно производство, работата по което продължава под на надзора на Софийската районна прокуратура.", "date": "2018.11.22", "title": "Столични полицаи задържаха мъж и жена незабавно след нападение"}
{"url": "http://www.cross.bg/beti-bozhana-chasa-1589813.html", "text": "/КРОСС/ Млад мъж се превърна в герой, след като рискува живота си, за да спаси бедстващи кучета, заседнали на един от върховете на Банско. След 50 часа на студа, Бети и Божана вече са в безопасност.Само няколко секунди били нужни на Красимир да реши, че ще рискува живота си, за да помогне да двете бедстващи животни – Бети и Божана. Красимир не е лицензиран спасител, но се припознава като такъв по душа, отдал сърцето си на планината, разказва Bulgaria ON AIR.Преди седмица получил обаждане от приятели - за бедствена ситуация в планината. Първо помислил, че го молят да спасява хора, но бързо разбрал, че става въпрос за две кучета, отделили се от ловна дружинка, тръгнала за диви прасета.Вместо по следите на глигани, Бети и Божана подгонили диви кози и се озовали по средата на нищото - без шанс да се измъкнат живи. Оказва се, че са се заклещили в малка ниша по средата на \"Котешкия чал\" на над 2600 метра надморска височина. След 13 часа катерене и обезопасяване, Красимир стигнал до Божана и Бети, а Иво - негов приятел, му помагал, поемайки същата тежест като него.", "date": "2018.11.22", "title": "Герой! Млад мъж се катери 13 часа на връх край Банско, за да спаси две заклещени кучета"}
{"url": "http://www.cross.bg/danni-amazon-bili-1589808.html", "text": "/КРОСС/ Личните данни на редица клиенти на интернет сайта на американската компания „Амазон“ са станали достъпни заради техническа грешка, съобщи телевизия Си Ен Би Си, предаде БГНЕС.От „Амазон“ подчертаха, че електронните системи на компанията не са били атакувани от хакери и не са били пробити, а проблемът вече е разрешен. „Отстранихме проблема и информирахме клиентите, които може да са били засегнати“, се казва в изявление на компанията.„Амазон“ е най-голямата корпорация в света, тя продава стоки и предлага услуги по интернет. Основана е през 1994 г. от бизнесмена Джеф Безос, който по данни на списание „Форбс“ е най-богатият човек в света.", "date": "2018.11.22", "title": "Личните данни на клиенти на Amazon станаха достъпни заради грешка"}
{"url": "http://www.cross.bg/simeonov-notev-parlamenta-1589815.html", "text": "/КРОСС/ Зам.-председателят на Народното събрание Явор Нотев заяви пред журналисти в парламента, че не очаква да има напрежение в парламентарната група на Обединените патриоти във връзка с връщането на Валери Симеонов като депутат от групата, съобщава 24 часа.По думите на Нотев засега няма индикации и признаци Симеонов да иска оспорване на поста на Волен Сидеров като председател на парламентарната група на патриотите.По-рано днес на влизане в пленарна зала Валери Симеонов каза, че се чувства добре в парламента.", "date": "2018.11.22", "title": "Явор Нотев: Не очаквам да има напрежение в групата на Обединените патриоти"}
{"url": "http://www.cross.bg/dyshi-kola-putya-1589803.html", "text": "/КРОСС/ Кола се заби в група ученици, пресичащи улицата пред начално училище в Североизточната китайска провинция Ляонин, причинявайки смъртта на 5 от тях и ранявайки 18, съобщи АФП, цитирана от БГНЕС. Полицията арестува водача и разследва причината за инцидента.Видеоклипове, разпространявани в социалните медии показват, че кола се движи от погрешната страна на пътя и пресича линията на учениците, изхвърляйки тела през пътя.Ужасните автомобилни злополуки са често срещани в Китай, където органите по транспорта се борят да наложат правилата за безопасност. По-рано този месец най-малко 13 души загинаха, когато автобус падна от мост в провинция Чонгчинг, след като шофьорът се сбил с пътник.През септември 11 души загинаха, когато кола порази тълпа на площад в централния град Хенгдонг. ", "date": "2018.11.22", "title": "Кола се вряза в група деца в Китай, уби 5 и рани 18"}
{"url": "http://www.cross.bg/sliven-kvartal-romskiya-1589806.html", "text": "/КРОСС/ Многофункционална сграда за образование, култура и здравеопазване ще бъде открита днес в ромския квартал „Надежда“ в Сливен. Тя е изградена с финансовата подкрепа на швейцарското правителство.На официалното откриване се очаква да присъстват вицепремиерът Томислав Дончев, посланикът на Швейцария Мюриел Берсе Коен, кметът на Сливен Стефан Радев, зам.-министърът на образованието и науката Деница Сачева и зам.-министърът на труда и социалната политика Зорница Русинова.Над 130 деца от ромския квартал „Надежда“ ще имат възможност за първи път в живота си да посещават детска ясла и градина, след откриването на новата многофункционална сграда. В нея ще се помещават още здравен център с три лекарски кабинета и културно-образователен център.Изграждането на сградата е по проекта на Община Сливен за социално включване на роми и други уязвими групи, изпълняван в рамките на Програма ЗОВ „Здраве и образование за всички“, на Българо-швейцарската програма за сътрудничество.Стойността на проекта е над 2,7 милиона лева, като 85% е швейцарското финансиране, а 15% - националното съфинансиране.", "date": "2018.11.22", "title": "Над 130 деца от ромския квартал в Сливен за първи път на детска градина"}
{"url": "http://www.cross.bg/haskovo-kirilov-predvid-1589804.html", "text": "/КРОСС/ Състав на Административния съд в Хасково отмени наказанието на бившия началник на РУ - Харманли към ОД на МВР - Хасково Неделчо Кирилов, което му бе наложено във връзка с пътния инцидент с бащата на президента Румен Радев - Георги на 17 август т. г., съобщиха от съда.Кирилов е бил наказан от директора на ОД на МВР - Хасково дисциплинарно с \"порицание\" за срок от една година. Основанията за санкцията са били, че Кирилов не е упражнил контрол при документирането и обработването на пътния инцидент, не предприел дисциплинарни мерки спрямо обработвалите катастрофата служители и не изискал документация от ПТП-то.Съдът счита, че издадената заповед за наказанието е незаконосъобразна, поради извършено съществено нарушение на административнопроизводствените правила. Той установява нарушение на разпоредба, според която при определяне на вида и размера на дисциплинарните наказания се вземат предвид тежестта на нарушението и настъпилите от него последици. Имат се предвид също така и обстоятелствата, при които е извършено, формата на вината и цялостното поведение на държавния служител по време на службата.Съдебният състав намира в тази връзка, че цялостното поведение на служителя по време на служба не е било взето предвид при налагане на наказание над установения в закона минимален размер, пише в съдебното решение.Друг мотив е, че наказващият орган не е обсъдил и взел предвид становище на началник сектор към ОД на МВР - Хасково, в което е посочено, че предложеният в справката на комисията максимален размер на наказанието порицание на инспектор Кирилов за срок от една година е необосновано висок. Решението на съда в Хасково подлежи на касационно обжалване пред ВАС. ", "date": "2018.11.22", "title": "Отмениха наказанието на полицая, уволнен след катастрофата с бащата на президента"}
{"url": "http://www.cross.bg/bendtner-kopenhagen-zatvor-1589801.html", "text": "/КРОСС/ Пропадането на Никлас Бендтнер изглежда няма край. Бившият футболист на \"Арсенал\" ще трябва да лежи 50 дни в затвор, след като загуби обжалжането за нападение над таксиметров шофьор в Копенхаген.По-рано този месец датчанинът бе признат за виновен за насилие срещу въпросния мъж в датската столица на 9 септември. 30-годишният футболист не е носил колан по време на превоза в Копенхаген, напуснал е таксито заедно със своята приятелка, не е платил исканата от шофьора сума, ударил го е в лицето и го е ритнал.Бендтнер призна, че е ударил мъжа, но заяви, че го е направил при самозащита след спор за цената.Освен 50-те дни затвор, той ще трябва да плати и глоба в размер на 1500 крони (230 долара).Държавният прокурор на Копенхаген написа в Туитър, че \"присъдата е окончателна\".Все още не е ясно кога точно Бендтнер ще трябва да я излежи. В момента нападателят е играч на норвежкия \"Розенборг\".", "date": "2018.11.22", "title": "50 дни зад решетките за Никлас Бендтнер"}
{"url": "http://www.cross.bg/kmch-minyti-knizhkata-1589802.html", "text": "/КРОСС/ Полицията в Германия съобщи, че е отнела книжката на млад шофьор само 49 минути, след като я е получил, съобщава телевизия Welt. Осемнадесетгодишният младеж е бил спрян от полицията в град Хемер, тъй като е шофирал с 95 км/ч при ограничение от 50 км/ч.В автомобила са се возили четирима негови приятели. Той ще трябва да плати солена глоба и да изкара допълнителни шофьорски курсове. ", "date": "2018.11.22", "title": "Рекорд! Отнеха книжката на младеж 49 минути, след като я е взел"}
{"url": "http://www.cross.bg/muzhdene-predsurdno-surtzeto-1589805.html", "text": "/КРОСС/ В Народното събрание ще се проведе кръгла маса на тема: „Пътят на инсулта от инвалидизиращо до предотвратимо заболяване“. В сградата на парламента ще се проведе и инициатива за запознаване на депутатите със социалната значимост на инсулта и важността на превенцията. Доктор Иван Вецев - експерт „достъп до лечение“ в Националната пациентска организация сподели за предаването „Преди всички“ по „Хоризонт“: „Във всяко общество трябва да има възможност да се дават добри примери. Да измерим пулса на депутатите - какъв по-добър пример, който обществото да може да запомни. Целта ни е по-скоро да получим е по-широка популярност на състоянието „предсърдно мъждене“ и свързаните с него инсулти и оттам да можем да предпазим повече хора“.Инсултът е на първо място като причина за инвалидност и на трето място сред причините за смъртност у нас, допълни Вецев:„Гледаме последствията - инвалидизацията на инсултите, а не виждаме скритата причина, която е предсърдното мъждене. В 75% от случаите, инсултът се базира на едно неоткрито и неразпознато навреме предсърдно мъждене“„Често отдаваме сърцебиенето и дискомфорт на временни наши настроения и състояния като умора. В 90% от случаите пък профилактичният преглед не включва основно ЕКГ и измерване на артериално кръвно налягане, които могат да засекат това състояние. Трябва да помним и трябва да знаем, че всяко едно прескачане на сърцето може да е повод да се проверим за предсърдно мъждене. Трябва да потърсим специализирана консултация с кардиолог, който да ни прегледа, да ни направи скрининг по рисковата скала и оттам нататък, ако прецени, да ни направи холтер – нещото, което засича предсърдното мъждене. Това не означава, че трябва да го направим на абсолютно цялото население, а само на рисковите пациенти – 45+, тези които се оплакват от прескачане на сърцето, пациентите които пушат, пациентите, които са имали преходни исхемични атаки“.НЗОК поема разходите за тези изследвания. Бариерата, пред която се изправят пациентите, е незнанието, категоричен е експертът. Всяка сърдечна честота над 110-120 удара в минута би била суспектна за предсърдно мъждене, но голяма част от ударите не се засичат, поради това, че са много леки:„Другото послание към хората, които са решили да се превентират от това заболяване е един или два пъти седмично да намерят време да измерят своя пулс“.Високият пулс е индикация за проблем с проводимостта на сърцето.Днес ще бъдат обявени места за безплатни профилактични прегледи.", "date": "2018.11.22", "title": "В 75% от случаите инсултът се базира на неоткрито предсърдно мъждене"}
{"url": "http://www.cross.bg/leva-mrezha-elektrorazpredelitelnata-1589809.html", "text": "/КРОСС/ Електроразпределение Север реализира инвестиционни проекти за обновяване на съоръженията от електроразпределителната мрежа в област Шумен на стойност близо 2,3 милиона лева. Те са част от инвестиционната програма на дружеството за 2018 година и целят да осигурят устойчиво електрозахранване на домакинствата и бизнеса, както и развитие на електроенергийната инфраструктура в областта.От началото на годината електроразпределителната компания вложи 1,2 милиона лева в обновяване и изнасяне на електромерни табла и монтиране на нови средства за търговско измерване, 922 хиляди лева в оптимизация на мрежата и присъединяване на нови потребители, 134 хиляди лева в закупуване на специализирано оборудване и средства за превенция и реагиране при бедствия и аварии. Други 630 хиляди лева предстои да бъдат вложени в реконструкции и поддръжка на електроразпределителната мрежа в областта.Електроразпределение Север е част от групата ЕНЕРГО-ПРО Варна. Дружеството управлява и поддържа електроразпределителна мрежа с обща дължина от 42 185 км. на територия от близо 30 000 кв. км и обхваща 9 административни области в Североизточна България - Варна, Велико Търново, Габрово, Добрич, Разград, Русе, Силистра, Търговище и Шумен.", "date": "2018.11.22", "title": "ЕРП Север инвестира 2,3 милиона лева в обновяване на електроразпределителната мрежа в област Шумен"}
{"url": "http://www.cross.bg/beshe-premiera-borisov-1589811.html", "text": "/КРОСС/ Интервюто на Слави Трифонов с премиера  Бойко Борисов показа няколко неща.ПЪРВО, шоуменът е само един водещ, който може да крещи и да обижда, но за журналист не става.Защото истинският журналист, когато застава за интервю пред премиера, се подготвя така, че да е информиран повече от него.И не да срича въпросите, а да ги е осмислил и да е наясно какъв отговор очаква и ако не го получи, да знае какво да пита още, и още, и още.Да го гледа в очите, да следи мисълта му, и когато усети неточност или шикалкалкавяне, да реагира мигновено.Нищо такова не се случи!Слави не беше подготвен, не зададе нито един неудобен въпрос на премиера. Беше се спихнал. Кой знае къде се бе изпарило напереното му поведение на превъзходство, което по принцип демонстрира пред гостите си. Да не говорим за униженията, на които подлага онези, които не са му по вкуса или не му влизат в играта.Тук играта беше обща, но той беше слабият играч!Защото демонстрира такова угодническо поведение пред премиера, което създаде натрапчивото усещане за предварителна договорка на въпросите.Борисов беше нахъсан, владееше положението, видимо превъзхождаше Гологлавия във всяко отношение - буквално го схруска, с което го унижи.На моменти чалгаджията загуби ума и дума, защото му липсваше информация, компетентност и рефлексия, за да притисне Борисов. Всъщност гостът беше водещият в това интервю, а не пишман \"журналистът\".Беше гаф, че премиерът си извади листче да чете икономически данни. Това издаде „четата”, че е знаел въпроса. Още по-неадекватна беше реакцията на Трифонов, който го попита, защо носи това листче. Тук пък Борисов се оказа неподготвен за „удара” и отговорът му бе също така нелогичен - защото отговарял на въпрос на зрителя.Интервюто не роди нищо ново, нито новина, нито тема за размисъл даже.Беше резилът на шоумена. ВТОРО, което е и по-важно. Това интервю показа, че Слави Трихонов не става за политик. Той борави с констатации и заучени тези, без да има задълбочена политическа подготовка. Борисов го изяде с парцалите, когато интервюто заби в политически теми, чието развитие във времето е  минало покрай ушите на шоумена или просто е гледал нещо си по телевизията.Затова и всички приказки и надежди на заблудени люде, че Трифонов може да направи политически проект увяхнаха окончателно тази вечер!  Това е единствената полза от това мило интервю на червеното диванче!Което не е малко.Една истина повече и една заблуда по-малко.", "date": "2018.11.22", "title": "Валерия Велева: Е, сега видяхте ли, че шоуменът Трифонов не става за политик"}
{"url": "http://www.cross.bg/gladen-mladezh-obra-kushta-vuv-vrachansko-1589810.html", "text": "/КРОСС/ Младеж е обрал къща във врачанското село Габаре, съобщиха от полицията. Вчера в местната полиция е получен сигнал за кражба на хранителни продукти от честен дом в селото. Полицейските служители са установили, че извършител е 25-годишен жител на същото село, съобщава bulnews.Откраднатото е намерено и върнато на собственика.", "date": "2018.11.22", "title": "Гладен младеж обра къща във Врачанско"}
{"url": "http://www.cross.bg/pleven-sygestopediya-tzentur-detzata-1589807.html", "text": "/КРОСС/ В Деня на християнското семейство, в Плевен откриха първия в града Сугестопедия-център за работа с деца от 7 до 14 години. В образователната инфраструктура са инвестирани близо половин милион лева от Оперативна програма \"Развитие на човешките ресурси\", съобщава Хоризонт.В Центъра са разкрити 17 нови работни места. На близо 400 квадратни метра площ са изградени шест тематични пространства, свързани с изучаването на чужди езици, със занимания по точни науки. Изключителен интерес сред децата е и обучението по Човек и природа, Биология и Химия. В центъра те ще се грижат за рибки, зайчета и растения. Арт терапевтично пространство цели да открие и развие талантите на децата.По време на откриването кметът на Плевен Георг Спартански подчерта, че това е третият социален център, разкрит в града през последния месец. ", "date": "2018.11.22", "title": "В Плевен откриха Сугестопедия-център за работа с деца от 7 до 14 г."}
{"url": "http://www.cross.bg/stolitza-varna-chasa-1589819.html", "text": "/КРОСС/ 19-годишен младеж с фолксваген уби възрастна пешеходка във Варна. Срещу шофьора е образувано предварително производство, съобщава 24 часа.Инцидентът стана около 10.10 часа сутринта на ул. \"Дрин\" в морската столица. Възрастната жена пресичала улицата, когато била пометена от автомобила.До пристигането на екипа на спешна помощ жената е била в много тежко състояние, но жива, но въпреки опитите да бъде реанимирана, тя е починала. Все още се изяснява самоличността й.Изясняват се детайли и обстоятелства около случилото се, съобщиха от полицията в морската столица.", "date": "2018.11.22", "title": "19-годишен уби пешеходка във Варна"}
{"url": "http://www.cross.bg/navodneniya-zaplashvat-kaliforniya-sled-opysoshitelnite-pozhari-1589800.html", "text": "/КРОСС/ Дъжд заваля в изпепелените от горски пожар райони в Калифорния. Според властите обаче това крие нови опасности. Тъй като се очаква валежите да продължат няколко дни, властите предупредиха жителите за опасност от внезапни наводнения и свлачища.Пожарът, който избухна преди две седмици, изпепели 14 000 сгради и отне живота на 81 души. Над 800 се издирват.До момента стихията е овладяна на 80 процента и падналият дъжд ще подпомогне усилията на огнеборците.Според властите обаче това се оказва нож с две остриета, тъй като ще затрудни търсенето на изчезнали, както и възстановителните дейности.", "date": "2018.11.22", "title": "Наводнения заплашват Калифорния след опусошителните пожари"}
{"url": "http://www.cross.bg/kmetut-suvetnitzite-kmeta-1589799.html", "text": "/КРОСС/ Общинският съвет в Комарево прие декларация срещу действията на кмета на селото и ги нарече манипулативни и уронващи престижа на местната власт. Кметът даде гласност на случай, в който охранител Охранителят твърди, че е използвал палката за респект, но по друг повод. „Ученикът се местеше от седалка на седалка и аз го предупредих да престане да се разхожда. Не съм удрял нито едно дете”, обясни охранителят.Родителите на децата от Тлачене и Комариво обаче твърдят обратното. Педагозите апелират за ред в автобусите, в които ще се монтират видеокамери.Кметът Шибил Кирилов също ще си търси правата по този случай и смята, че това което е казано срещу нега са клевети. Със 16 гласа „за” съветниците в Бяла Слатина осъдиха с декларация действията на кмета на село Комарево. Според тях той насажда и етническо. Само съветниците от ДПС са били против декларацията.", "date": "2018.11.22", "title": "Охранителят, обвинен за тормоз в училищен автобус: Не съм удрял нито едно дете"}
{"url": "http://www.cross.bg/interpol-rysiya-izvestiya-1589792.html", "text": "/КРОСС/ Защо руският генерал Александър Прокопчук изгуби изборите за президент на Интерпол, питат руски издания. Ръководният пост бе зает от южнокореец под натиска на ЕС и САЩ, заявява \"Известия\".Ким Чен Ян от Южна Корея бе избран вчера от Общото събрание на Интерпол за президент на международната полицейска организация в конкуренция с вицепрезидента - ветеран от руските силови структури, пише \"Росийская газета\" .Срещу кандидатурата на Александър Прокопчук се обявиха САЩ, Великобритания и други страни от ЕС с мотива, че с избирането му на ръководния пост Русия ще злоупотребява още повече с \"червените бюлетини\" на Интерпол, за да преследва свои политически опоненти.Западният печат, активно раздухвал тази антируска истерия, интерпретира неизбирането на Прокопчук като удар по позициите на Москва. Русия отбеляза безпрецедентния натиск върху процеса на гласуване и политическата ангажираност на решението, но реагира доста спокойно, пише \"Известия\". Голям въпрос е кой точно губи от крайния резултат, коментира пред вестника руският депутат Алексей Чепа.Президент на Интерпол е до голяма степен церемониална длъжност. Далеч по-важен е постът на генералния секретар, който ръководи текущата дейност - в момента го заема германецът Юрген Щок, посочва \"Известия\".\"Русия не би спечелила нищо, ако Прокопчук бе получил този пост - централният апарат на Интерпол се състои пак от американци и британци и лесно би блокирал решенията на ръководителя. Да не забравяме и генералния секретар отгоре. Тъй че Русия не губи абсолютно нищо\", заявява пред \"Известия\" политологът Андрей Манойло.На политическите интриги около изборите в Интерпол \"би завидял френският кралски двор от времето на разцвета си\", констатира \"Московский комсомолец\".\"Интерпол стана жертва на шантаж\", твърди в заглавие \"Росийская газета\".Според московския официоз \"тази рутинна процедура се превърна в интрига, след като САЩ публично се обявиха против кандидата от Русия\".Демаршът на САЩ бе подкрепен от Литва и Украйна, които заплашиха да напуснат организацията, ако бъде избран човек от Русия. При все че никой от 192-те страни-членки на Интерпол не бе прибягвала преди до фактически шантаж на останалите в съвсем бюрократична и стандартна процедура. Кремъл съзря тук директен политически натиск, добавя вестникът.\"Да види гражданин на Русия начело на Интерпол бе непоносимо за Киев. Както и за Вашингтон\", напомня за атмосферата преди гласуването \"Комсомолская правда\". Според руския вестник новият президент на организацията Ким Чен Ян \"може би не схваща докрай в каква мръсна политическа интрига е бил въвлечен\".\"Взгляд\" търси обяснение за \"истерията на украинците\" по повод евентуалното избиране на руснак за шеф на Интерпол. Онлайн изданието вижда като основна причина желанието на Киев \"да привлича вниманието към себе си с всякакви средства, включително политизирайки маловажни въпроси\".Освен това \"украинската власт има собствени причини да недолюбва Интерпол - те се опитват да го въвлекат в политиката, а той се дърпа\", добавя електронният вестник. Според него Интерпол например \"отказва категорично да обяви за международно издирване\" украински проруски сепаратисти от Донбас и чиновници от близкото обкръжение на бившия проруски президент Виктор Янукович.", "date": "2018.11.22", "title": "\"Росийская газета\": Интерпол стана жертва на шантаж"}
{"url": "http://www.cross.bg/sofia-ring-namaleniya-1589763.html", "text": "/КРОСС/ 0% намаления и през уикенда очакват шопинг маниаците в Sofia Ring Mall Black Friday в любимия на столичани мол в полите на Витоша ще сюрпризира посетителите със сензационни намаления на най-разнообразни стоки. Елитна дамска мода ще се предлага с минус 70%. Джентълмените  могат да намерят любими свои марки на половин цена. Красиви и качествени детски дрешки и играчки също могат да се намерят с 50 % намаление. Прекрасни и практични стоки за дома и техника също ще са на изключително атрактивни цени. Дори супермаркетът в Sofia Ring Mall ще се включи в Черния петък!                            Огромният паркинг в дизайнерския мол, множеството места за забавления на малки и големи, и огромният избор на заведения за релакс след шопинга ще направят пазаруването ви в Sofia Ring Mall спокойно и безпроблемно както никъде другаде. Големите намаления по време на Черния петък и тяхното продължение в събота и неделя затвърждават мисията на Sofia Ring Mall да организира ексклузивни събития и да предоставя неповторими преживявания за своите клиенти. Следвайки концепцията за “one-stop-shop” - с едно идване посетителите да задоволят всичките си нужди за пазаруване, с обогатения избор от ресторанти и първокласни магазини, предлагащи огромно разнообразие от модни предложения на топ брандове, търговският център в полите на Витоша се налага като абсолютната дестинация за добър начин на живот и за перфектно прекарване на времето на цялото семейство. ", "date": "2018.11.22", "title": "Ето къде ще е най-дългият и изгоден Черен петък!"}
{"url": "http://www.cross.bg/hilyadi-tabletki-tyrski-1589793.html", "text": "/КРОСС/ Турските митничари на ГКПП Хамзабейли/Лесово са заловили нелегална пратка от 400 хиляди таблетки, съдържащи наркотично вещество. Нелегалната пратка е била открита в автомобил с турска регистрация, пътуващ от България за Истанбул.Службите за сигурност са предприели акция на граничния пункт след получен в полицията в Одрин сигнал, визиращ автомобил, който щял да влезе в Турция през ГКПП Хамзабейли/Лесово.При обиска на колата, управлявана от турски гражданин, митничарите открили 400 хиляди таблетки с наркотик и ЛСД с общо тегло 150 кг.Полицията е задържала шофьора на автомобила и гражданина, който пътувал с него. Арестуван е и друг турски гражданин, заподозрян, че е свързан с трафика.При следствието полицията разкрила имената и на още двама души в Истанбул, свързани със случая, които също са арестувани. Същите вече са били осъждани за наркотрафик, а единият е избягал от затвора.Общият брой на задържаните по случая е петима души. Разследването продължава.", "date": "2018.11.22", "title": "Спипаха 400 хиляди наркотични таблетки в кола на българо-турската граница"}
{"url": "http://www.cross.bg/eksperti-komynikatziite-yniversitet-1589797.html", "text": "/КРОСС/ В утрешния ден ще се състои първата по рода си за страната конференция, посветена на изследването на комуникациите – „“ – организирана от Сдружение „Знание-интензивно развитие“ (KIDA), с основен партньор A Data Pro. Великотърновският университет „Св. св. Кирил и Методий“ е домакин на събитието, което събира на едно място експерти от Икономедиа и SeeNews, компаниите „Софарма“ АД и „Престиж-96“ АД, университетски преподаватели и водещи PR и маркетинг експерти от страната и чужбина. Събитието откриват вицепремиерът Томислав Дончев и кметът на Община Велико Търново Даниел Панов. Мисията на организаторите, сдружението с нестопанска цел KIDA, е да позиционира Великотърновския регион и, на европейско ниво – България, като център за знание-интензивни услуги. „Предвид нарастващата зависимост на комуникационната индустрия от нови технологии и професионалистите, подготвени да работят с тях, вярваме, че това е ниша, в която има широко поле за развитие както за региона, така и за страната”, уточни управителя на сдружението Райна Григорова. „С тази конференция насърчаваме колаборацията между местни и международни експерти в сферата, бизнеса и висшите учебни заведения, с цел подготовката на експертни кадри спрямо бъдещите нужди на индустрията”, добави тя.Как се оценяват комуникационните кампании, какви са възгледите относно надеждността на бранд журналистиката, доколко важна е ролята на комуникационните експерти в компаниите, и кои са най-актуалните тенденции за достигане на аудиторията с възможностите и каналите, които дигиталната ера предоставя? Това са само част от въпросите, на които отговор ще се опитат да дадат специалисти от всички звена на комуникационната верига. Всички гости на събитието имат възможността да зададат своите въпроси към международно утвърдени експерти като Джона Бърк, Изпълнителен директор на Международна асоциация за оценка и измервания на комуникациите (AMEC), Ана Ади, професор по връзки с обществеността и корпоративни комуникации в Университета за приложни науки „Квадрига“ в Берлин, и изследователя на масовите комуникации Томас Щокле, както и към панелистите от областта и страната. В подкрепа на учащите и на всички други желаещи да присъстват, събитието е безплатно, но изисква предварителна регистрация на .", "date": "2018.11.22", "title": "Стойността на комуникациите обединява бизнеса, комуникационния сектор и образованието"}
{"url": "http://www.cross.bg/koleda-durzhavnata-ykrasa-1589791.html", "text": "/КРОСС/ Предколедното пазаруване на украса и подаръци за празниците започна. Държавната агенция за метрологичен и технически надзор проверява магазинната мрежа за опасни стоки.По-малко от пет седмици остават до Коледа и купуването на подаръци вече започна. Държавната агенция за метрологичен и технически надзор е направила \"музей\" на дефектните стоки, които е конфискувала през годините от магазинната мрежа, предаде БНТ.\"За седма поредна година се оказа, че ние ще трябва да продължим с \"Безопасна Коледа\" - това е една кампания, която провежда агенцията с цел превенция на пазара и ограничаване разпространението на опасните продукти, които могат да бъдат предлагани на пазара\", обясни Мирослав Йотов от Държавната агенция за метрологичен и технически надзор.Един от най-атрактивните и основни продукти, който се използва за украса са светлинните гирлянди. Масово купувани и атрактивни са и пиротехническите изделия, които се използват около Коледа.\"Всяко едно пиротехническо изделие има върху него, в зависимост от неговата категория, има обозначено възрастово ограничение. Тоест, не може деца или потребители с по-малка възраст да им бъде продавано това нещо\", категоричен е Йотов.", "date": "2018.11.22", "title": "Как да познаем опасната коледна украса или играчка?"}
{"url": "http://www.cross.bg/katynitza-materiali-inertni-1589798.html", "text": "/КРОСС/ Парламентарната група на „БСП за България“ подкрепя с подписка искането на жителите на с. Катуница да бъде отменено Решение на МС №85/9.02.2018г. за концесията на инертни материали. „Темата е изключително чувствителна за българите от тази част на плодородна България, защото през годините са унищожени близо 2000 дка земеделски земи, като не е извършвана никаква рекултивация“, заявяват народните представители.Според БСП в момента продължава незаконният добив в района и независимо от многото сигнали, контролните органи си затварят очите пред редица нарушения. „Вследствие на това, се наблюдава спадане на подпочвената вода, която е основен източник за напояване на селскостопанските култури в района. Наблизо се намират основните водоснабдявания на град Асеновград и село Катуница. При продължаващ добив на инертни материали на голяма дълбочина, може да намалее дебитът на сондажните кладенци, които снабдяват с питейна вода двете населени места“, пише още в мотивите. Депутатите от левицата обясняват, че наблизо се намират две бивши сметища и две действащи депа за отпадъци. „Редно е да се споменем, че в началото на 90-те години, след обществен натиск и блокиране движението на машините на държавната фирма „Кариери“ АД, бе преустановена дейността й в района.Притеснително е, че след като държавата в началото на 90-те години вижда основание в исканията на гражданите, в днешно време продължават да се дават разрешения за разкриване на концесии. Към настоящия момент, в ареала от с. Катуница до гр. Асеновград, има четири действащи кариери и е недопустимо разкриването на нови“, категорични са от левицата.Депутатите от \"БСП за България\" подчертават, че наскоро бе проведен местен референдум в с. Катуница. „Населението изрази своето мнение чрез гласуване и резултатът е впечатляващ: от 924 гласували, 904 жители се обявяват против разширяване добива на инертни материали, а това са 98% от изразения вот“, подчертават от левицата. ", "date": "2018.11.22", "title": "БСП призовава МС да отмени разрешение за концесия за добив на инертни материали в с. Катуница"}
{"url": "http://www.cross.bg/deteto-delo-otzenka-1589796.html", "text": "/КРОСС/ Родители, които не са съгласни с оценките на децата си, съдят учителите, съобщи по Нова тв Юлиян Попов от КТ \"Подкрепа\".Такова дело имало в Русе. Родителят смятал, че поставената оценка ще повлияе на балообразуването на детето му след 7 клас и затова се обърнал към съда.Общо делата за лоши оценки били около 20 в цялата страна. Друго дело било заведено от родители, които не били съгласни с преместването на детето им в друго училище, въпреки че първоначално дали разрешение.Експертът обаче не можа да каже какво ще стане, ако делото срещу лошата оценка бъде спечелено от родителя- дали детето ще бъде изпитано, или оценката автоматично ще бъде повишена.", "date": "2018.11.22", "title": "Родители съдят учители заради слаби оценки"}
{"url": "http://www.cross.bg/otbor-lechkov-polyvremena-1589790.html", "text": "/КРОСС/ Вицепрезидентът на Българския футболен съюз Йордан Лечков е останал доволен от представянето на националния ни отбор по футбол в новия турнир на УЕФА Лига на нациите.В надпреварата завършиха на второто място в групата си зад Норвегия, но изиграхме доста силни мачове.\"Можем да изразим задоволството си от изиграването на мачовете на националния ни отбор. В абсолютно всички срещи през първите полувремена не играхме добре. През втората част започвахме да играем на ниво. Момчетата показаха, че имат характер и качества. Съгласен съм, че Хубчев изстиска почти максимума от отбора. Искам да изтъкна хубавите неща. Отборът изглеждаше отбор. Критиката ми е за играта на тима в първите полувремена. Моето разбиране е, че не вървят добре нещата в подрастващото поколение. Качеството може да дойде от клубните отбори. Там се формира качеството на играчите. Повече работа в клубовете е нужно, но това е дълга тема. Виждаме и в младите, че нямат желание да спортуват. Футболът е много трудна игра.В една квалификация трябва да се започва на ниво от първата минута до последния съдийски сигнал. Нека видим в каква група ще се паднем, тогава пак ще коментираме\", каза Лечков предаването \"Домът на футбола\" по \"Диема спорт\".", "date": "2018.11.22", "title": "Йордан Лечков доволен от представянето на България в Лигата на нациите "}
{"url": "http://www.cross.bg/suvetskata-armiya-pametnika-1589782.html", "text": "/КРОСС/ Ще остане ли в ареста младежът, арестуван заради графит върху Паметника на Съветската армия. Това ще решава днес Софийския градски съд. 22 годишният студент беше задържан, след като изписа със спрей \"Бежанци, добре дошли, Льо Пен - отивай си.\" Прокуратурата му наложи 72 часов арест и му повдигна обвинение за тежко хулиганство, за което може да бъде осъден на до 5 години затвор. ", "date": "2018.11.22", "title": "Съдът решава мярката на младежа, рисувал върху Паметника на Съветската армия"}
{"url": "http://www.cross.bg/most-cherven-pomosht-1589784.html", "text": "/КРОСС/ Един месец в община Червен бряг е обявено бедствено положение заради рухналия мост до с. Горник. 30 дни, в които общинското ръководство разиграваха спектакъла – ще го пуснем, няма да го пуснем, пише . А кой е виновен за рухналия мост е казус, който след подаден сигнал ще се реши от Прокуратурата. На практика излиза, че за цял месец общината не е предприела никакви спешни мерки по укрепване на моста, освен изпращане на писма до институциите, с молби за помощ за мост, който е изцяло общински, провеждане на срещи с граждани, на които кметът обвинява тези, от които търси помощ и безсмислени оглед и от инженери, които констатират видимото – мостът не може да влезе в експлоатация, защото има вероятност от срутване. А зимата дойде. И, естествено, изненада местната власт. А хората, живеещи оттатък моста всеки ден поне по два пъти крачат с наведени глави по счупеното съоръжение, с надеждата скоро да има решение. Според областната управа в Плевен, все още се чака общинското ръководство да предостави целия набор от документи за искане на финансова помощ за спешния ремонт. Според доклад на кмета, до ОбС на Червен бряг, са водени разговори и кореспонденции с искане за поставяне на временно съоръжение, железен, сглобяем мост, издържащ 50 т, но такъв наличен и годен нямало. А междувременно гражданите на общината готвят поредния протест, а апелите за спиране на децата от детски градини и училища, гражданско неподчинение и затваряне на пътища с жива верига се увеличават. ", "date": "2018.11.22", "title": "Никой не знае какво да прави с авариралия мост в Червен бряг"}
{"url": "http://www.cross.bg/sbogyvane-piesa-zhivota-1589789.html", "text": "/КРОСС/ Премиерата на \"Смях на сбогуване\" от Пол Елиът представя Сатиричният театър \"Алеко Константинов\" на 23 ноември от 19.30 ч. в камерната зала \"Методи Андонов\". Превод, музикално оформление и постановка Андрей Аврамов. Сценографията е на Теодора Лазарова, хореография Радослав Радев. В ролите ще видим Росица Александрова, Йорданка Стефанова, Добрина Гецова, Рада Кайрякова, Мартин Христов. Добрата комедия се отличава от \"просто смешната пиеса\" с това, че в основата й винаги лежи сериозен проблем. А когато в драматургията има и няколко чудесни женски роли (рядко се среща), това е истинска находка. \"Смях на сбогуване\" е точно такава. Елиът е създал стойностна пиеса, в която темата за смъртта на близък човек е интерпретирана със средствата на хумора. Но това не е \"черен хумор\". Напротив, комедията е за истинското приятелство, за толерантността и радостта от живота.Нашите героини преодоляват скръбта от загубата чрез смях, алкохол и малко сълзи и сякаш ни отправят послание: изживейте пълноценно всеки ваш ден, правете нещата, които винаги сте искали да правите, прегърнете живота - от вас зависи да го превърнете в чудесно приключение. Животът се дава веднъж, живейте го, не отлагайте, защото болест или неочаквана случка може внезапно да го прекрати. Проста истина, но може би си струва да си я припомняме по-често\", отбелязва Андрей Аврамов. ", "date": "2018.11.22", "title": "Как се смеят на сбогуване в Сатирата"}
{"url": "http://www.cross.bg/podstantziya-varna-byrgas-1589786.html", "text": "/КРОСС/ Новият кабел, който ще пренася енергия с високо напрежение, ще свърже подстанция \"Варна\" с подстанция \"Бургас\". По този начин ще се осигури преносът на 1500 MW енергия. Проектът решава основните инфраструктурни нужди за стабилизиране захранването и напреженията в района на морската столица след извеждането от експлоатация на блоковете в ТЕЦ \"Варна\". ", "date": "2018.11.22", "title": "Започва изграждането на електропровода между Добруджа и Бургас"}
{"url": "http://www.cross.bg/hrani-hranite-mesetz-1589787.html", "text": "/КРОСС/ Над 2 тона храни са иззети при проверки на Българската агенция по безопасност на храните само за изминалия месец октомври. Какво показват проверките, какви са най-опасните храни, които са открити от инспекторите, традиционно ще се правят ли извънредни проверки по предстоящите коледни празници? - гост в студиото на Сутрешния блок на БНТ беше д-р Татяна Николова, началник отдел в Дирекция \"Контрол по храните\" към Агенцията по безопасност на храните.Относно иззетите от пазара храни д-р Татяна Николова обясни, че това са храни с изтекъл срок на годност или с нарушена цялост на опаковката. Миналият месец Агенцията по безопасност на храните е извършила над 160 хиляди проверки в обекти за производство, за търговия с храни, в заведения за обществено хранене. Николова уточни, че проблеми най-често се срещат при храни като месни заготовки, месо, млечни продукти, някои храни от неживотински произход.", "date": "2018.11.22", "title": "Проверките на БАБХ: ​Над 2 тона храни са изтеглени от пазара само за месец"}
{"url": "http://www.cross.bg/velikdenskite-ostrovi-britanskiya-1589788.html", "text": "/КРОСС/ Делегация от Великденските острови, които са част от територията на Чили, пропътува хиляди километри до Великобритания. Причината - апел за връщането на тяхна статуя, която е част от експонатите на Британския музей. Статуята, която е на показ в Британския музей, била открадната от британски комодор през 19-ти век, за да бъде подарена на кралица Виктория. Според чилийската делегация, каменната фигура е част от националното богатство на държавата и като такова, тя трябва да бъде върната.Тарета Рапу - губернатор на Великденските острови: \"Ние оценяваме факта, че пътувате дълго до островите, тъй като те са много отдалечено място. Но, вие държите статуята ни вече 150 години. Бихме искали да си я върнем.\"Във вторник делегацията посети музея и отслужи специална церемония, по време на която бяха изпълнени традиционни песни и беше поднесена пръст от Великденските острови.В миналото статуята е носила името \"Скритият приятел\", но след нейното преместване в Англия през 1868 година, островитяните я наричат \"Откраднатият приятел\". Директорът на Британския музей Хартвиг Фишер се съгласи да проведе бъдещи разговори за постигане на съгласие с чилийската страна.", "date": "2018.11.22", "title": "Чили апелира за връщане на статуя от Великденските острови"}
{"url": "http://www.cross.bg/avtomobil-politziya-nyama-1589794.html", "text": "/КРОСС/ Десислава Радева публикува пост във фейсбук за  В сряда се появи видео, което показва паркиран на пътното платно автомобил на службата и спор между униформен служител на МВР и двама цивилни от НСО. Първата дама заявява, че не е била в колата, няма акт за нарушение и не ползва бронирана лимузина и ескорт. Ето целия текст:                                   ", "date": "2018.11.22", "title": "Десислава Радева: Не съм била в автомобила на НСО"}
{"url": "http://www.cross.bg/subranie-narodnoto-valeri-1589795.html", "text": "/КРОСС/ Ще се върне ли Валери Симеонов като депутат след оставката си като вицепремиер? Очаква се отговорът да стане ясен днес в парламента, където очакват лидера на НФСБ.Днес трябва да е първият му работен ден в Народното събрание, след като той вече не е вицепремиер. Неговото място зае Марияна Николова. Вчера Валери Симеонов беше в парламента по време на дебатите за неговата оставка, но не влезе в пленарната зала, а ги проследи от стаята на зам.-председателя на Народното събрание.Името и снимката му беше са публикувани на сайта на Народното събрание в рамките на ПГ на Обединените патриоти. Това означава, че Миглена Александрова от „Атака” вече не е депутат. Това води и до преразпределение на силите в парламентарната група – 7 са депутатите на „Атака”, 9 – на НФСБ и 11 за ВМРО.", "date": "2018.11.22", "title": "След оставката: Валери Симеонов се връща в НС"}
{"url": "http://www.cross.bg/kytev-anton-nyama-1589783.html", "text": "/КРОСС/ Марияна Николова не е наясно какво се изисква от нея като вицепремиер. Изглежда уплашена и знае, че това място не е за нея, коментира в предаването „Тази сутрин” по bTV депутатът от БСП Антон Кутев. По думите му е безобразно това, което се прави в управлението.„Не беше тайна за никого, че този, който ще събори коалицията ще е Волен Сидеров. Това се случва винаги, когато наближат избори. Той винаги е бил по-умел в тези работи. Борисов си мисли, че ще компенсира негативите с даването на пари от бюджета, но това няма да се сработи“, смята още Кутев.„Въпреки това ще се опитаме да придвижим парламентарно всички искания на протестиращите“, увери депутатът от опозицията.„ДПС ще се регистрират и кворумът в парламента не е застрашен. Тяхното искане беше оставка на Валери Симеонов, така че сигурно са доволни. Три дена като те няма в Народното събрание, ти се удържат над 100 лева”, обясни още Антон Кутев п повод отсъствието на депутатите на БСП от пленарната зала.", "date": "2018.11.22", "title": "Антон Кутев: Правителството ще падне преди да се оттегли Красимир Каракачанов"}
{"url": "http://www.cross.bg/kasa-zdravnata-promeni-1589785.html", "text": "/КРОСС/ Бюджетите на държавата, на общественото осигуряване и на Здравната каса влизат за разглеждане в бюджетната комисия за второ четене. Очаква се и по трите текста да бъдат направени промени.В бюджета на Здравната каса ще има ново преразпределение на разходите. При общественото осигуряване се очакват промени в минималните обезщетения за безработица и увеличение на майчинските през втората година. Разместване в разходната част ще има и на държавния бюджет. Окончателно текстовете се очаква да бъдат гласувани в пленарна зала другата седмица.", "date": "2018.11.22", "title": "Разглеждат бюджета за 2019 година в парламентарна комисия"}
{"url": "http://www.cross.bg/zaginaha-detza-ryskiya-1589780.html", "text": "/КРОСС/ Четири деца загинаха при пожар късно снощи в апартамент в руския град Тула, на около 180 км южно от Москва, предаде , цитирайки пресслужбата на следственото управление на Тулска област.Засега възрастта на децата не се уточнява, като само се казва, че са малолетни. Те били в жилището заедно с жена, която е получила изгаряния, но е оцеляла и сега е в болница. За изясняване на обстоятелствата около произшествието е в ход съдебно-медицинска експертиза за изследване на телата на жертвите. Експерти ще проведат и пожарно-техническа експертиза. Следователи вече разпитват свидетели. Образувано е наказателно дело за \"смърт по непредпазливост на две или повече лица\", за което се предвижда затвор до 4 години.За причината за пожара засега не се казва нищо. Жилището на първия етаж на сградата е напълно унищожено. Пристигналите на място пожарникари са извели от съседни апартаменти седем души. В останалите жилища в 5-етажния блок снабдяването с газ и ток, както и топлоподаването не са нарушени, съобщи шефът на градската администрация Евгений Авилов. ", "date": "2018.11.22", "title": "Четири деца загинаха при пожар в руския град Тула"}
{"url": "http://www.cross.bg/advokat-gigova-savova-1589778.html", "text": "/КРОСС/ са недопустим акт. Има подготвена декларация, че нито един български адвокат не може да бъде стресиран, принуждаван и подлаган на такива изпитания, свързани с професията. Това трябва да бъде осъдено и да не се допуска. Това е форма на заплаха. „Ако защитникът не може да бъде защитен, представете си как той ще защитава“, допълни тя в предаването „Тази сутрин” по bTV.Така адвокат Валя Гигова, адвокат и член на Висшия адвокатски съвет, коментира казуса с некролозите, които бяха разлепени около кантората на адвокат Ирен Савова и около нейния дом.Кантората на Савова и Гигова са опоненти по делата за царските имоти. Според нея този акт вероятно е сплашване заради някое дело, с което конкурентката й се е заела.По повод отговора на новия вицепремиер Марияна Николова за това дали тя е член на Софийската градска колегия, адвокатката каза, че е направена проверка, която показала, че вицепремиерът е била адвокат от април 2002 г. до 22 ноември 2004 г. по регистрите на Софийската градска колегия. Гигова обясни, че не знае дали Марияна Николова е практикувала професията си.Адвокатката говори и по темата за обезщетенията към близките при смърт на пътя, трябва ли да има таван след решението на ВКС и разширява ли се кръгът на хората, които могат да получат максималния размер или това тълкувателно решение е грешно разбрано.Според нея това, че са предявени искове, защото изтича според тях  5-додишен давностен срок, не означава, че ще бъдат уважени.", "date": "2018.11.22", "title": "Валя Гигова: Некролозите срещу адв.Ирен Савова са форма на заплаха"}
{"url": "http://www.cross.bg/gradysa-temperatyri-vali-1589777.html", "text": "/КРОСС/ Днес от запад валежите ще отслабват и спират, най-късно в югоизточните райони. Дотогава там остава с предупреждения от първа степен.На изток ще е и ветровито с умерен до силен вятър от север-североизток. Максималните температури в Южна България ще са между 5 и 10 градуса, в Северна ще е по-студено с температури около и малко над нулата.В петък и събота няма да вали, но ще е студено, особено в Северна България, където минималните температури ще паднат до минус 10 градуса. Преобладаващите максимални ще са между 6 и 11 градуса, по-ниски в северозападните райони. Облачността ще намалее до слънчево, но сутрин в низините и котловините ще има ниска облачност или мъгла. В неделя ще е малко по-топло, но привечер и през нощта срещу понеделник от запад ще започнат валежи от дъжд, които постепенно ще обхванат страната. Във вторник ще започне застудяване и в северозападната половина от страната дъждът ще премине в сняг. Има повишена вероятност за значителни валежи.", "date": "2018.11.22", "title": "Спира да вали днес"}
{"url": "http://www.cross.bg/nato-evropa-armiya-1589781.html", "text": "/КРОСС/ САЩ настояват за повече яснота в позицията на европейските страни относно плановете за създаване на собствена армия. Тя трябва да стане допълнение към НАТО, а не негова замяна. Това заяви пред европейски депутати постоянният представител на САЩ в ЕС Гордън Сондлънд.„Това е много чувствителен въпрос за нас. Ние редовно убеждаваме редовия американски избирател, защо САЩ, отчитайки всичките свои проблеми, трябва ежегодно да изпращат в Европа десетки милиарди долари за защитата на Европа от Русия и други неприятелски сили, макар че тези пари могат да бъдат похарчени за вътрешните нужди на САЩ“, каза дипломатът по време на изслушване в Комисията по международни отношения.Според него, ситуацията се усложнява, защото Евросъюзът е решил, че може да се справя сам с помощта на собствените си въоръжени сили, което подкопава НАТО.„По тази причина се надяваме, че, след като ЕС е решил да демонстрира определена степен на автономия и отбранителни възможности, това ще бъде направено в пълно съгласие с НАТО и в качеството на допълнение, а не на замяна на НАТО“, подчерта посланик Гордън Сондлънд.Той посочи, че САЩ чуват от Европа „две напълно противоположни гледни точки“ по въпросите на отбраната: едните възнамеряват да се ограничат с разрешаването на малки конфликти или въпросите в Северна Африка, а другите говорят за създаването на разузнаване, армия, пълноценни въоръжени сили.За САЩ е важна „по-голямата яснота от страна на ЕС като цяло, какво той възнамерява да прави със своите средства“, отчитайки, че Европа също финансира сериозно НАТО, резюмира американският посланик.Френският президент Еманюел Макрон по-рано предложи да се създаде независима от САЩ „общоевропейска армия“, включително за осигуряването на кибербезопасността. Идеята беше подкрепена от германския канцлер Ангела Меркел. Ръководителят на европейската дипломация Федерика Могерини по-късно заяви, че ЕС не се занимава с изграждането на „европейска армия“, защото е политически, а не военен съюз.Изказванията за „руската заплаха“ периодично се чуват от устата на западните политици, най-често от балтийските страни и Полша. Москва многократно е подчертавала, че никога няма да нападне която и да било държава от НАТО. Външният министър Сергей Лавров заяви, че в НАТО прекрасно знаят, че Русия няма планове да напада когото и да било, но това се използва като повод за разполагане на военна техника и батальони в близост до руската граница.", "date": "2018.11.22", "title": "САЩ: ЕС да създаде армия в пълно съгласие с НАТО"}
{"url": "http://www.cross.bg/plazha-iioan-dostup-1589773.html", "text": "/КРОСС/ Към плаж Силистар и сега има път, който може да се използва за достъп на летовниците. Това твърди геодезист, който направи независимо замерване заедно с екип на bTV.В края на летния сезон избухна поредният скандал, свързан с плаж Силистар. Тогава Общинският съвет в Царево взе решение за изработването на план за застрояване на частен имот от 22 декара. Целта - да се отнеме от имота път до залива. По този начин местната власт очаква да реши дългогодишния проблем с достъпа до плажа. „С тази докладна изземваме 800 квадрата от собствеността на този човек, за да може веднъж завинаги пътят там да е регламентиран и никой да не го затваря”, заяви кметът на Царео – Георги Лапчев.Геодезистът Йоан Каратерзиян обаче твърди, че път има и сега.„Трябва да е ясно, че път е имало, път има и в момента, и той нея би трябвало да влезе въобще в чертите на някакъв частен имот!”, каза и инж. Йоан Каратерзиян, Председател на Управителния съвет на Камарата на геодезистите в България.Но грешката е факт – пътят е в имота, в който някога е имало свинеферма. „Дори да предположим, че такъв път има, който минава наистина през частен имот, той трябва да бъде отчужден. Задължение на изпълнителната власт е да осигури достъп до всички имоти и да осигури достъп и до плажа. Прави се проект идеен за един път, прави се парцеларен план, по който се виждат площите за отчуждаване и се пристъпва към отчуждаване”, каза още инж. Йоан Каратерзиян.Според геодезистите тук е имало и други черни пътища, които водят до ливадите. Те обаче мистериозно изчезват от кадастралните карти.„Един черен път, още един черен път, те се събират и отиват в посока към плажа. И двата пътя в момента ги няма, те са заети от някаква растителност и от някаква ферма, която е правена в последствие\", обясни инж. Йоан Каратерзиян.Според кадастралната карта има още пътища към плажа и то след частния имот. На място обаче се вижда, че теренът е обрасъл с храсти и растителностМястото е част от държавния горски фонд. Сечта в защитената местност е забранена. Оказва се обаче, че не е забранено да се събират такси за паркинг в някогашните ливади.", "date": "2018.11.22", "title": "Има ли достъп за летовниците до плажа Силистар"}
{"url": "http://www.cross.bg/bulgariya-truba-stantziya-1589779.html", "text": "/КРОСС/ \"Газпром\" е взел решение за маршрута на втората тръба от \"Турски поток\" и той ще минава през България, Сърбия, Унгария и Словакия. Това пише в днешния си брой руското издание Комерсант. Алтернативата беше втората тръба да минава през Гърция към Италия. В понеделник в Истанбул Владимир Путин и Реджеп Тайип Ердоган присъстваха на церемония за края на изграждането на морската част от \"Турски поток\". Тогава обаче не беше ясно накъде ще продължи втората тръба.„Газпром“ възнамерява да започне доставките през „Турски поток“ за България и Сърбия в началото на 2020 г., а в Унгария през 2022 г., което ще позволи още от 2022 г. да се откаже от транзита през Украйна. По същество, това е маршрутът на „Южен поток“.За доставките на тези обеми от Турция през България ще бъде използвана част от съществуващата инфраструктура в реверсен режим. Около компресорната станция „Провадия“ в североизточна България ще бъде построена станция „Нова Провадия“ и от нея ще бъде изграден нов газопровод с дължина 474 км и налягане 7,5 Мпа, което ще се поддържа от още една компресорна станция „Расово“ край границата със Сърбия. Газопроводът ще пресича границата в района на град Зайчар. Цената на разширяването на системата ще бъде 1,63 милиарда долара, пише „Комерсант“.", "date": "2018.11.22", "title": "\"Газпром\": Втората тръба от \"Турски поток\" ще минава през България"}
{"url": "http://www.cross.bg/razvitie-regionalnoto-politika-1589774.html", "text": "/КРОСС/ Промяната в Закона за регионалното развитие ще съдейства за преодоляване на констатираните слабости в регионалната политика. Това коментира днес министърът на регионалното развитие и благоустройството Петя Аврамова по време на проведения Съвет по регионална политика.Такива са изоставането на българските райони по ключови социално-икономически и демографски показатели, недостатъчна ефективност в предприетите мерки за преодоляването на вътрешнорегионалните различия, голям брой стратегически документи и неефективен механизъм за техния контрол и оценка. Тези слабости водят до необходимост от промяна на съществуващото райониране на страната за статистически цели и определяне на нов обхват на районите от ниво 2.В срок от шест месеца от промяната на Закона за регионалното развитие трябва да бъде приет и правилник за прилагането му, каза още министър Аврамова. В него подробно ще бъдат разписани всички технически въпроси, свързани с организацията на работа на регионалните съвети, с условията, реда и сроковете за изготвяне, съгласуване, приемане, актуализиране и изпълнение на новите стратегически документи за регионално развитие.Пред участниците в консултативния орган министърът посочи, че при разработването на правилника МРРБ ще си сътрудничи с Организацията за икономическо сътрудничество и развитие и Световната банка, които имат подходящ експертен капацитет и опит в сферата на регионалното развитие.Целта на предложеното изменение на закона е да се постигне оптимизиране и интегриране на процесите на планиране на регионалното и пространственото развитие, като те се координират по-ефективно, напомни министър Аврамова.По повод предложението за ново статистическо райониране на страната заместник-министър Николова отбеляза, че то е съобразено с изискванията на европейския регламент и спецификите на териториите, за да се осигури провеждане на адекватна политика в по-дългосрочен период от време. Съблюдавали сме възможностите това изменение да има отражение и върху икономическото развитие на територията, коментира тя.По време на заседанието беше коментирана оптимизацията на броя на стратегическите документи за регионално развитие. Документите за пространствено и стратегическо планиране ще бъдат основополагащи за развиваната политика в районите от ниво 2. Заместник-министър Николова подчерта, че ще се разширят функциите и правомощията на регионалните съвети за развитие, включително по отношение взимането на решения за изпълнение на проекти с национално и европейско финансиране.На заседанието на Съвета стана ясно, че получените становища по предложеното изменение на Закона за регионалното развитие са над 50, като в по-голямата си част те подкрепят предвидените промени и потвърждават, че предложеният нов обхват на районите от ниво 2 е най-консенсусен.Членове на Съвета по регионална политика са представители на държавни институции, браншови, работодателски и синдикални организации и научни институти.", "date": "2018.11.22", "title": "Промяната в Закона за регионалното развитие ще съдейства за преодоляване на констатираните слабости в регионалната политика"}
{"url": "http://www.cross.bg/tehnologichni-sofia-city-1589775.html", "text": "/КРОСС/ Sofia - Smart City Hackathon ще се проведе на 28 и 29 ноември в НДК като част от международния технологичен форум Global Tech Summit. Той ще бъде официално обявен по време на церемонията по откриването на най-мащабното събитие за софтуерна разработка в региона на 27 ноември в зала 3 на НДК.Хакатонът ще събере заедно технологични експерти, разработчици на софтуер, предприемачи, студенти и преподаватели от университетите и технологичните училища в страната, представители на ИТ индустрията, които имат отношение към използването на съвременните технологии за развитието на градовете и създаването на т.нар. смарт инфраструктури в полза на обществото.Събитието се организира от Innovation Center, със съдействието на Столична Община, а негов инициатор е софтуерната компания Tumba Solutions, която ще осигури първоначален капитал за реализация на предложението с най-голям капацитет. Хакатонът има подкрепата на Национална дигитална коалиция, браншовите ИТ асоциации, В същото време инициативата няма да има стандартния състезателен характер - липсват комисии и жури. Основната задача на Sofia - Smart City Hackathon е да се обсъдят проблемите, свързани с градската мобилност и да провокира генерирането на идеи, които да бъдат оформени като предложения.Ментори и основни двигатели на хакатона ще бъдат световни имена от водещи технологични компании като IBM, Bosch Software Innovations, Meltwater, Botanic и други, които ще споделят своя опит и ще подпомогнат участниците да формулират идеи за технологични решения в полза на обществото.Крайната цел на Sofia - Smart City Hackathon е да бъдат избрани предложенията, които са изпълними и имат потенциал, а наградата е именно реализация на добра идея, която да има явен принос в технологичното развитие на столицата.Всеки, който има интерес към подобряването на придвижването в градска среда, а именно как да го направи по-достъпно и ефективно, чрез технологии и иновации достъпни за жителите на София, може да се включи в инициативата като се регистрира .Желаещите да се включат следва да посочат проблем, идея или цялостно предложение, свързано с градската мобилност. Вратите са отворени за всички, които имат отношение и желаят да участват дейно в дискусията за подобряване на придвижването в столицата.", "date": "2018.11.22", "title": "Sofia - Smart City Hackathon - технологиите за градска мобилност"}
{"url": "http://www.cross.bg/ninova-hora-yambol-1589776.html", "text": "/КРОСС/ „Гневът на хората не е платен“. Това заяви лидерът на БСП Корнелия Нинова в Ямбол. Тя изтъкна, че сигурно в залата има хора, които са недоволни от живота си, от функционирането на институциите, от здравната система, от равнището на образованието, сигурно има и хора, които са били на протеста или са готови да излязат и да кажат свободно мнение. „Дори и днес чухме от управляващите за тези хора, които имат различно мнение, които не харесват това, което се случва днес, че са платени, че са превратаджии. Сигурна съм, че гневът ви не е платен\", каза  Нинова.По думите й управляващите са се свили в кабинетите, защото са се уплашили от силата на тези хора, които излязоха свободно на улицата. Тя припомни, че вчера, за 6 часа, Борисов е заключил Симеонов и Сидеров да се разберат- как точно ще си разпределят постовете.  „Ние, за разлика от тях, сме тук, при вас, кажете тревогите си. Слушам ви- заедно да намерим решение на вашите проблеми и болки, да се хванем  и да се справим с тях\", каза председателят на БСП. Нинова отбеляза, че  алтернатива винаги има и тя не е в това- една партия да си тръгне, друга да дойде.Тя е в коренната промяна на социално-икономическия модел на прехода. \"Някои казват, че всички партии са еднакви, че ние, политиците, искаме само да се доберем до власт за себе си. Ако беше вярно за БСП, ние можехме още преди две години да се уредим с постове, с пари и да си живеем живота. Но какво щеше да стане с България? Власт и опозиция, заедно на софрата,а народът гладен.Днес част от протестиращите искат два мандата депутат и край. Ние взехме в партията това болезнено решение преди две години. Въведохме три мандата за депутат, два мандата за председател и прекия му избор от всеки член на партията. Отворихме си тежки вътрешни конфликти, но показахме че променяме себе си,за да имаме претенции, че ще променим и България.Ние не сме безгрешни, но сме различни\"- каза Корнелия Нинова.По време на срещата с граждани в Ямбол, в дискусията взеха участиезам.-председателят на ПГ на „БСП за България“ Георги Свиленски, секретарите на групата Кристиан Вигенин и Ирена Анастасова, народният представител Николай Пенев, Атанас Зафиров – член на ИБ на НС на БСП, областният председател на БСП – Ямбол Митко Андонов и общинският Катя Георгиева, кметовете на Болярово и Тунджа – Христо Христов и Георги Георгиев.", "date": "2018.11.22", "title": "Корнелия Нинова към жители на Ямбол: Кажете тревогите си. Тук съм да ви слушам и да ви предложа решения"}
{"url": "http://www.cross.bg/vestnik-pishe-izdanieto-1589761.html", "text": "/КРОСС/ \"Бизнесът обеща двуцифрен ръст на заплатите\", съобщава вестник \"24 часа\". След среща на представители на бизнеса с премиера Бойко Борисов стана ясно, че средната заплата ще продължи да се вдига и ръстът ѝ през 2019 г. ще е поне двуцифрен.Председателят на КРИБ Кирил Домусчиев подчерта, че ще растат заплатите на специалистите и служителите с добри знания и умения. Като основен проблем пред по-значителен ръст на възнагражденията у нас бизнесът вижда образованието и уменията на служителите, посочва \"24 часа\".\"Бизнесът изригна срещу протестите. Синдикатите им пригласят, а Борисов натиска работодателите предизборно да вдигат заплатите\", пише в заглавие  вестник \"Дума\". Изданието коментира, че за пореден път представители на работодателските организации са застанали на страната на правителството и са нападнали протестиращите срещу кабинета. \"Протестите са недопустими! Не може улицата да диктува какво да става в държавата\", възмущава се Кирил Домусчиев, цитиран от \"Дума\".\"Депутатите зорлем избраха нов вицепремиер\", пише вестник \"Сега\". Изданието коментира, че под строй и в отсъствието на премиера Бойко Борисов депутатите от ГЕРБ, ВМРО, НФСБ и \"Воля\" приеха оставката на Валери Симеонов и избраха на негово място началника на кабинета му Марияна Николова и закрепиха коалицията. Въпреки че досега беше шеф на кабинета на Симеонов, Николова поиска време, за да се запознае с работата, която трябва да върши. Тя дори не знае ще запази ли ресорите на бившия вицепремиер, отбелязва \"Сега\".\"Графа\" готов за трамвая\" - пише вестник \"Труд\". Изданието обяснява, че ремонтът по трамвайното трасе на емблематичната софийска улица ще бъде завършен до 30 ноември. Това е съобщила фирмата изпълнител \"Джи Пи Груп\" пред комисията по архитектура в Столичния общински съвет. Оттам са казали още, че 85% от дейностите по ремонта са вече финализирани. Готов е участъкът между площадите \"Гарибалди\" и \"Славейков\", но работата по самите площади продължава, отбелязва \"Труд\".", "date": "2018.11.22", "title": "Преглед на печата"}
{"url": "http://www.cross.bg/liniyata-vreme-skalite-1589766.html", "text": "/КРОСС/ Лошото време забавя и затруднява пускането на жп линията през Кресненското дефиле, където преди два дни влак се удари в паднала скална маса.Първоначално екипите, които разчистваха терена, предвидиха, че ще са им нужни 48 часа.Вчера самият дерайлирал влак беше изтеглен от линията, но предстои ремонтът на самите релси. Нужно е също така подробно обследване на скалите над линията, за да не паднат още камъни. Заради лошото време вчера алпинисти не успяха да се качат на скалите. За пътуващите по линията са осигурени автобуси, докато влакът бъде пуснат. Очакванията са това да стане по-късно днес. ", "date": "2018.11.22", "title": "Лошото време забавя пускането на жп линията през Кресненското дефиле"}
{"url": "http://www.cross.bg/trump-vurhovniya-roburts-1589767.html", "text": "/КРОСС/ Американският президент Доналд Тръмп влезе в остър спор с председателят на Върховния съд на Съединените щати Джон Робъртс.Върховният съдия защити независимостта на федералната съдебна система от обвиненията в политически пристрастия, които отправи американския президент.Полемиката между тях възникна, след като в понеделник федерален съдия в Сан Франциско блокира указа на Тръмп от преди дни, който нареждаше да се отказва предоставяне на убежище на нелегални имигранти.Президентът обоснова решението си със стремежа да бъдат спрени керваните от мигранти. Тогава Тръмп директно обвини Робъртс, че в системата има \"съдии на Обама\".Шефът на Върховния съд отвърна, че съдебната система е независима и няма съдии нито на Обама, нито на Тръмп.", "date": "2018.11.22", "title": " Тръмп влезе в сблъсък с шефа на Върховния съд на САЩ "}
{"url": "http://www.cross.bg/rozhdenitzite-na-noemvri-1589760.html", "text": "/КРОСС/ Бранимира Антонова,  актриса, първата Мис България Милен Люцканов, генерален консул на България в Ню Йорк Иван Киров, бизнесмен Росица Вълканова, режисьор и продуцент Явор Хайтов, юрист, бивш депутат", "date": "2018.11.22", "title": "Рождениците на 22 ноември"}
{"url": "http://www.cross.bg/pitbyla-kycheto-profesorut-1589770.html", "text": "/КРОСС/ Собственикът на питбула, нахапал професор в „Овча купел” обяви, че ще си потърси правата в съда. Професорът ритна питбула и затова беше захапан, заяви Симеон Бойков в предаването „Тази сутрин” по bTV.По думите му професорът пуснал немската си овчарка срещу кучетата, с които той бил. Питбулът Слик се е защитил, твърди собственикът му, защото професорът е провокирал ситуацитята.  Собственикът на питбула обучава и други кучета.Питбулът нахапа професора и кучето му, докато те се се разхождали в столичния квартал „Овча купел”.„Кучето скача да се бие. Казвам „Вържи го, някой ще ти го гръмне някой ден това куче” и той побесня. Започна да крещи: „Ти ли ще ме застреляш?! Ти ли, бе?!”. Върза кучето, каза му нещо. Кучето тръгна след мене и той след него на каишката”. Настигнаха ме, кучето ме събаря на земята и изведнъж усетих страхотна болка”, разказва професорът.Той  е ухапан малко под коляното. Стопанинът и питбулът си тръгват, без да му помогнат.", "date": "2018.11.22", "title": "Собственикът на питбула, ухапал професор: Кучето се защитаваше"}
{"url": "http://www.cross.bg/teodor-bobev-gospozho-1589769.html", "text": "/КРОСС/ Конфликт в коридора на българско училище доведе до съдебен прецедент. 14-годишен ученик е осъден за обида на свой учител.", "date": "2018.11.22", "title": "14-годишен ученик е осъден за обида на свой учител, казал му „госпожо”"}
{"url": "http://www.cross.bg/evropeiiskiya-polsha-sudii-1589768.html", "text": "/КРОСС/ Полша отмени спорната съдебна реформа, заради която страната беше подложена на остри критики от Европейския съюз.Долната камара на парламента одобри изменения в закона за Върховния съд. Те ще дадат възможност на навършилите 65 години пенсионирани съдии да се върнат на работа.Миналият месец съдът на Европейския съюз постанови Полша да преустанови изпълнението на реформата, по силата на която повече от 20 върховни съдии бяха пенсионирани. Критици на правителството отбелязаха, че по този начин управляващите са се опитали да установят пълен контрол върху съдебната система.", "date": "2018.11.22", "title": "Полша отстъпва по спорната реформа на Върховния съд"}
{"url": "http://www.cross.bg/obezshteteniya-zastrahovaneto-kodeksa-1589771.html", "text": "/КРОСС/ Спорните промени в Кодекса за застраховането влизат за окончателно гласуване в парламента.Измененията, свързани с лимитите за обезщетения след смърт на близък при катастрофа, бяха разгледани преди дни от депутатите в бюджетната комисия.Между първо и второ четене управляващите се отказаха от предложенията и за най-близките да има праг за обезщетения.Така с ограничение ще останат само далечните роднини и близки. Те ще могат да искат от застрахователите суми до 5 хиляди лева.", "date": "2018.11.22", "title": "Промените в Кодекса за застраховането влизат в НС"}
{"url": "http://www.cross.bg/mihail-sveti-vreme-1589756.html", "text": "/КРОСС/ Светите апостоли Филимон, Архип и Апфия били обърнати в християнството от свети апостол Павел и пострадали за Христа от гърците езичници по време на царуването на император Нерон, в град Колоси. Когато веднъж те се намирали заедно с други християни на молитвено събрание, езичниците неочаквано ги нападнали. Всички се разбягали, освен светите Филимон, Архип и Апфия, които били хванати и отведени при Артоклис, Ефеския житопазител. Отначало били жестоко свети Архип, при което дори минаващите деца забивали ножове по цялото му тяло. След това, без всякаква милост, бил изтезаван свети Филимон и пребит с камъни. По същия начин била пребита с камъни и света Апфия. Така, в мъчение, светите угодници преминали при Господа. Жития на светиите, преведени на български език от църковно-славянския текст на Чети-минеите на св. Димитрий Ростовски Свети Михаил живял по време на царуването на Михаил III [Византийски император, починал през 867 г.]. По произход той бил българин и се родил в град Потука. Знатните родители на Михаил принедлежали към числото на първите български християни. Такъв християнин от детството бил и Михаил, когото родителите и познатите наричали светото дете, заради неговото благочестие. От детски години той се отличавал с чистота на живота. В сърцето си винаги имал страх Божий, пребъдвал в пост и молитва, давал милостиня на просяците и посещавал болните, като се украсявал с различни добродетели, кротост и смирение. След като достигнал двадесет и пет годишна възраст, Михаил постъпил на военна служба и командвал значителен военен отряд. По това време етиопците и агаряните, т.е. араби с мюсюлманска вяра, започнали война срещу Гръцкото царство и се насочили към столицата му. [Вероятно става дума за войната на император Михаил III с арабите през 865 г.] В защита на Отечеството излязла голяма войска и посрещнала многобройните агарянски войски. Като видели обаче че етиопците и агаряните ги превъзхождат по сила и са готови да гинадвият, гърците избягали в планините и се скрили в безопасни места. В гръцката християнска войска се намирал и свети Михаил Воин заедно със своя отряд. Той не се изплашил от неприятеля, не се обърнал в бягство, а непрестанно укрепявал и ободрявал своите хора. Като видял всеобщото бягство на гърците, той се просълзил, паднал ничком на земята и се молел на Господа за спасението на християните. След свършването на молитвата, със своя отряд той неудържимо се устремил срещу неприятеля и се вразял в самия център на етиопците и агаряните, като жестоко поразявал враговете без всякаква вреда за себе си и отряда си. В същото време на помощ на християните се вдигнала внезапно буря: мълнии и гръм поразявали и плашели враговете така, че всички те се обърнали в бягство. С Божия помощ свети Михаил разгонил всички врагове, а сам той и отрядът му останали съвършенно невидими. Като благодарил на Бога за даруваната победа. Той разпуснал войската си и сам с няколко слуги се отправил обратно към дома си. По пътя се случило следното чудо. Свети Михаил се спрял на едно място за отдих. Там се намирало голямо езеро, от което излизал чудовишен змей и изпояждал хора и добитък. Един от слугите му видял дим, близо до езерото. Като взел хранителните запаси, той тръгнал натам и видял девойка, която плачела и чакала нещо. Слугата започнал да я разпитва и така се заслушал в разказа за страшния змей, че храната, която донесъл да сготви, изгоряла на огъня. Когато слугата се върнал, господарят му го попитал защо се е забавил и защо е изгоряла храната. Тогава слугата подробно разказал всичко, което видял и чул от девицата за змея. Като изслушал разказа, свети Михаил решил да отиде там и започнал да събира своите слуги, но те се уплашили и отказали да тръгнат с господаря си. Тогава светият се помолил на Господа, осенил лицето си с кръстното знамение, седнал на коня и препуснал към езерото, като взел със себе си най-старшия слуга. Като пристигнал на мястото, той започнал да разпитва девицата защо е дошла на това място. Отначало тя уговаряла Михаил да се отдалечи, за да не бъде изяден от чудовищния змей, но по настояване на светеца разказала за установения в града обичай да отдават децата си поред за изяждане от змея. Изумен от разказа на девицата, светият заповядал на слугата си да се отдалечи с коня и да чака отстрани, а сам паднал на земята и започнал да се моли на Бога. Когато светецът завършил молитвата си и станал, сред езерото се появил змеят и започнал да се приближава към брега, като отворил паст на всяка от трите си глави. Светецът взел щита и меча и отсякъл трите глави на лукавия. Като замахнал с опашка, змеят ударил светеца, причинявайки му рана. Михаил паднал в безсъзнание, но скоро се свестил и станал. Като видял това чудо, неговият слуга побързал да отиде в града и съобщил за станалото. Гражданите излезли от града и тържествено срещнали избавителя, а девицата връчили на родителите є. И така, на Бога било угодно да прослави свети Михаил Воин със същото чудо, извършено в древността от свети Георги Победоносец. След всичко това, като дал наставление на гражданите твърдо да държат християнската вяра, той продължил пътя си и се върнал у дома. След известно време предал с мир блажената си душа на Господа. При гроба на свети Михаил започнали да се извършват много чудеса и изцеления на идващите с вяра болни. След много години, по време на Второто Българско царство, българският цар Калоян превзел град Потука и решил да пренесе мощите на свети Михаил Воин в своята българска столица, Търновград. Като чул за приближаването на светите мощи, българският патриарх Василий излязъл с цялото си духовенство и гражданите да ги посрещне с кръстен ход, свещи и кадилници. Българският цар и патриархът взели светите мощи, пренесли ги на ръце и ги поставили в съборния патриаршески храм. Жития на светиите, преведени на български език от църковно-славянския текст на Чети-минеите  на св. Димитрий Ростовски.  ", "date": "2018.11.22", "title": "Св. ап. Филимон. Св. Михаил воин, българин"}
{"url": "http://www.cross.bg/voiina-svetovna-vtorata-1589757.html", "text": "/КРОСС/ 1497 г. - Вашко да Гама достига нос Добра надежда. 1906 г. - На международна конференция в Берлин е възприето съгласие сигналът SOS да бъде международен при търсене на помощ.1916 г. - Американският писател Джек Лондон се самоубива.1918 г. - Първата световна война: Френската армия навлиза в Страсбург.1927 г. - Персия заявява контрол върху остров Бахрейн.1940 г. - Втората световна война: Гръцката армия навлиза на територията на Албания.1943 г. - Ливан обявява национална независимост от Франция.1943 г. - Втората световна война: В Кайро започва среща между тримата световни лидери - президента на САЩ Франклин Рузвелт, министър-председателя на Великобритания Уинстън Чърчил и китайския лидер Чан Кайшъ. Срещата е известна като Каирска конференция и на нея е обсъдена стратегията за войната с Япония.1943 г. - Втората световна война: Приключва Додеканезката операция.1943 г. - България във Втората световна война: По наказателно дело №1541/1943 г. на гарнизонното стрелбище в София са разстреляни Александър Пеев, Емил Попов и Иван Владков1946 г. - Съставено е правителство на ОФ с министър-председател Георги Димитров.1963 г. - Американският президент Джон Кенеди е застрелян в Далас. Вицепрезидентът Линдън Б. Джонсън става 36-тият президент на САЩ след смъртоносното покушение.1967 г. - ООН приема резолюция, която задължава Израел да изтегли войските си от арабските територии.1974 г. - Организацията за освобождение на Палестина получава статус на наблюдател в ООН.1975 г. - В Испания е възстановена монархията и Хуан Карлос I става крал.1977 г. - Започват редовни полети с „Конкорд\" от Париж и Лондон до Ню Йорк.1988 г. - В Палмдейл (Калифорния) е демонстриран свръхсекретния бомбардировач B-2 Spirit.1990 г. - Маргарет Тачър подава оставка като министър-председател на Великобритания.1993 г. - Армения въвежда нова национална валута - драм.2004 г. - В Киев се провежда демонстрация на над 100 хиляди привърженици на кандидата за президент Виктор Юшченко.2005 г. - Ангела Меркел става първата жена - канцлер на Германия.", "date": "2018.11.22", "title": "22 ноември в историята"}
{"url": "http://www.cross.bg/charut-polychish-vuzmozhnost-1589758.html", "text": "/КРОСС/ Чарът дава възможност да получиш положителен отговор без да зададеш ясен въпрос. Албер Камю", "date": "2018.11.22", "title": "Чарът дава възможност да получиш..."}
{"url": "http://www.cross.bg/ivaiilova-albena-beshe-1589772.html", "text": "/КРОСС/ Журналистката Албена Ивайлова почина на 49-годишна възраст. Информацията беше съобщена от \"24 часа\", като изданието се позовава на бившия народен представител Гроздан Караджов. Причината за смъртта й е усложнение след борба с онкологично заболяване.Албена Ивайлова беше дългогодишен журналист с кариера, преминала през в. \"Култура\" и в. \"Стандарт\", радио \"Витоша\", Нова телевизия и др.Тя беше ръководител на пресцентъра на правителството на Иван Костов в продължение на две години от мандата му - 1999-2000 г.В последните години се занимаваше професионално с връзки с обществеността и публични комуникации, бе съосновател и ръководител на PR отдела на \"Ве Консултинг\".Екипът на информационна агенция \"КРОСС\" изказва искрени съболезнования на близките и колегите на Албена Ивайлова.Поклон пред паметта й!    ", "date": "2018.11.22", "title": "Почина журналистката Албена Ивайлова"}
{"url": "http://www.cross.bg/tema-zhivo-versiyata-1589762.html", "text": "/КРОСС/БНТ, „Сутрешен блок\"Тема: Свършват ли протестите с новите назначения във властта и как ще продължи диалога в малката коалиция?Тема: С колко ще вдигнат заплатите работодателите и ще станем ли по-богати?Тема: Над 2 тона храни са изтеглени от пазара само за месец. Как продължават проверките на агенцията по храните?Тема: Преди празниците - има ли опасни коледни подаръци в магазините. На живо: Как да ги разпознаем?БТВ, \"Тази сутрин\"Тема: В стола на Валери Симеонов. Какви са амбициите на новия вицепремиер Марияна НиколоваТема: Антон Кутев за новата стратегия на опозицията. Връща ли се БСП в пленарната зала?Тема: Как дъбова гора беше изсечена заради нереализиран фотоволтаичен парк? Кой взе парите за дървесината?Тема: На живо: Каква е версията на собственика на агресивния питбул, нахапал професор?Тема: Имало ли е насилие върху ученици в училищен автобус? На живо от Комарево - версията на кмета Шибил Кирилов;Тема: Мегазвездата Ищар за големия си концерт у нас и любовта й към България?Тема: Световен успех за българския отбор по минифутбол! Как станахме вицешампиони в Кейптаун?Нова телевизия,  „Здравей  България\"Тема: \"Застрашена ли е стабилността в държавата?\". Коментар на анализаторите Кънчо Стойчев и Антоанета Христова.Тема: Конфликтна ситуация между НСО и КАТ в центъра на София. Говори мъжът, заснел видеото, което обиколи социалните медии.Тема: На живо: Собственикът на питбула, ухапал човек в София - с различна версия за инцидента. Симеон Бойков твърди, че проф. Иво Панов е предизвикал кучето. Румен Бахов продължава историята.Тема: Нова мода в образованието или как родители съдят учители заради оценки на децата си.Тема: 83-годишен мъж дари 50 000 лева за новострояща се църква. Срещнете се с дядо Стойчо от Каспичан.Тема: Експеримент на NOVA - фалшиви ли са намаленията по време на черния петък. Резултатите от проверката само в \"На твоя страна\" с Георги Георгиев.Тема: Семейство подари кувьоз на болницата в Бургас за 20-я рождения ден на сина си. Момчето е родено недоносено и е спасено, благодарение на медиците в лечебното заведение. ", "date": "2018.11.22", "title": "Теми и гости в ефира днес"}
{"url": "http://www.cross.bg/chasa-provede-zala-1589759.html", "text": "/КРОСС/ От 9.30 часа на „Дондуков“ 2 президентът Румен Радев ще приеме министъра на външните работи на Египет Самех Шукри.***От 11.30 часа в Гербовата зала на „Дондуков“ 2 държавният глава Румен Радев ще удостои с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес.***От 16.00 часа на „Дондуков“ 2 президентът Румен Радев ще бъде домакин на церемонията по връчването на тринадесетите годишни награди “Най-голям корпоративен дарител”.***От 10.00 часа в зала „Сердика“ в София Хотел Балкан българският еврокомисар по цифровата икономика и общество Мария Габриел ще открие конференцията „Комуникации, резултати, свързаност“, посветена на 20-годишнина на Комисията за регулиране на съобщенията. В събитието ще участва и министър Росен Желязков. ***От 11.00 часа вицепремиерът и министър на външните работи на Република България Екатерина Захариева ще приеме в Министерския съвет министъра на външните работи на Арабска Република Египет Самех Шукри. В 12.15 часа ще се състои церемония по подписване на Споразумение за създаване на Съвместна комисия за сътрудничество. ***Министър Красимир Вълчев ще посети училища и детски градини в област Смолян. Той ще бъде в детска градина „Радост“ и в ОУ „Васил Левски“ в Златоград, ще посети СУ „Св. св. Кирил и Методий“ в Рудозем и ОУ „Св. св. Кирил и Методий“ в село Смилян. ***От 09.00 часа ще се проведе заседание на Народното събрание. ***От 9.00 часа в зала „New York“ в Capital Fort, (бул. „Цариградско шосе“ 90), ще се проведе VIII национална конференция IoT (Cloud, 3D Print, Drones, Al) Fоrum.***От 9.00 часа в зала „Триадица“ на Гранд хотел „София“ се открива двудневна Научна конференция с международно участие на тема „ Психологията с лице към социалните проблеми“.***От 9.00 часа в хотел „Форум“, бул. „Цар Борис III“ 41, ще се проведе международна конференция на тема „Нови възможности за възстановка на инциденти“.***От 9.30 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в организиране и ръководене на организирана престъпна група. ***От 10.00 часа ще се проведе заседание на Столичния общински съвет.  ***От 10.00 часа е насрочена въззивна мярка на обвинения за графита на Паметника на Съветската армия.***От 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-33 от 23.07.2018 г. от „Топлофикация-Габрово“ ЕАД за изменение на лицензия за дейността „производство на електрическа и топлинна енергия“.***От 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-34 от 25.07.2018 г. от „Топлофикация-Сливен“ ЕАД за изменение на лицензия за дейността „производство на електрическа и топлинна енергия“.***От 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно: заявление с вх. № E-ЗЛР-И-41 от 23.08.2018 г. от „Топлофикация-Бургас“ ЕАД за изменение на лицензия за производство на електрическа и топлинна енергия.***От 11.00 часа в зала „Сити“ на Бест Уестърн Плюс Сити Хотел ще представи проект „Насърчаване използването на медиацията като алтернативен способ за решаване на спорове“. За участие в нея са поканени министърът на правосъдието Цецка Цачева, зам.-министърът на правосъдието Евгени Стоянов, както и експерти от Министерство на правосъдието, членове на Висшия съдебен съвет и експерти от администрацията му.  ***От 11.00 часа в Българска търговско-промишлена палата председателят Цветан Симеонов и екип от икономически анализатори ще представят проучването за бизнес климата „Европейско икономическо проучване 2019”.***От 11.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група. ***От 11.00 часа 11 състав на Специализирания наказателен съд ще гледа делото срещу Зураб Е., Росица Н. и др., обвинени в организиране и ръководене на организирана престъпна група. ***От 11.30 часа в храм „Св. Неделя” ще бъде отслужен тържествен молебен за здравето и благополучието на софийските адвокати и техните семейства и близки по повод професионалния празник на адвокатите. ***От 13.00 часа в Национален пресклуб на БТА ще се проведе пресконферениця на Организацията „Международни адвокати“ и Института за принципи на правото.***От 14.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група. ***От 14.00 часа 3 състав на Специализирания наказателен съд ще гледа делото срещу Божидар П. и Методи Т., обвинени в участие в организирана престъпна група. ***От 14.00 часа 16 състав на Специализирания наказателен съд ще гледа делото срещу Иван Д., кумулиране на наказанията. ***От 14.30 часа в зала „Изток” на Народното събрание ще се проведе кръгла маса на тема: „Пътят на инсулта: от инвалидизиращо до предотвратимо заболяване”, която се организира от Комисия по здравеопазването и Национална пациентска организация.***От 15.00 часа в хотел „Рамада“, зала „Рубин“, ще се проведе научна конференция на тема „Задължителното представителство от адвокат – гаранция за справедлив процес“.***От 17.00 часа в хотел „Интерконтинентал“ ще се проведе семинар за изтребителите Gripen с участието на представители на ВВС на Чехия.***От 17.00 часа в Изложбена зала „Архиви\", ул. „Московска\" № 5, ще бъде представена документална изложба, посветена на 100-годишнината от края на Първата световна война 1914-1918г.***От 18.00 часа в Тракийски дом ще се състои вечер, посветена на връчването на националната награда за литература – „Захарий Стоянов\" за 2018 г.***От 18.00 часа в Аулата на Ректората на СУ „Св. Климент Охридски“ ще се проведе церемония по връчване на отличието „Знак за качество“.***От 18.00 часа в аулата на Ректората Центърът по управление на качеството към Софийския университет организира кампания за връчване на отличието „Знак за качество“.***От 18.00 часа в художествена галерия \"Дечко Узунов\" - филиал на СГХГ, ще бъде открита документалната изложба: \"Една история от градското казино в София 31 януари 1929 г. , малко след полунощ\".***От 18.00 часа в Двореца, пл. „Княз Александър І” №1, Ода Жон ще представи голяма ретроспективна изложба „Сърцевина“.***От 18.30 часа в Литературния клуб на Столична библиотека (пл. „Славейков“ № 4) Поредицата „Разказвач на месеца“ продължава с един от най-значимите белетристи в съвременната българска литература - Владимир Зарев.***От 19.00 часа в зала 1 на НДК поради огромния интерес филмът „Всички знаят“ ще бъде показан на извънредна прожекция.***От 17.30 часа в Посетителския информационен център (старото кино) кметът на Община Банско Георги Икономов ще проведе среща с гражданите, които живеят в района между улиците „Цар Симеон“ и „Отец Паисий“.***От 14.00 часа в зала 5 на Община Благоевград или пред сградата на Общината Синдикалната конфедерация на българските транспортни работници в Благоевград ще проведе пресконференция във връзка с протестите, които се организират. Поканени са областния управител Бисер Михайлов, кмета на Благоевград – д-р Атанас Камбитов, както и началника на ОДМВР-Благоевград – Николай Хаджиев.***От 13.30 часа в централата на „Движение България на гражданите“ – Бургас (улица „Фердинандова“ 2 Б), общинският съветник Живко Табаков ще се срещне с граждани.***От 17.30 часа в залата на Тракийско дружество „Екзарх Антим Първи“ ще се проведе дискусия на тема „За кого са ниски ниските данъци“. ***От 18.30 часа в зала \"Петя Дубарова\" на Културен център \"Морско казино\" в рамките на Международен проект за авторско документално кино \"КИНЕДОК\" ще бъде прожектиран филмът \"Белият свят според Далиборек\" - Чехия, Словакия, Великобритания, Дания, 2017 г. ***На официална церемония в присъствието на заместник-министъра на енергетиката Красимир Първанов, ръководството на ЕСО, областния управител на Бургас Вълчо Чолаков и представители на местната власт ще бъде даден старт на строителството на съоръженията за присъединяване на новия вътрешен електропровод 400 kV между Добруджа и Бургас в подстанция „Бургас“.***От 12.00 часа пред административната сграда на пристанището  Работниците и служителите от Пристанище „Запад ще проведат протестен митинг в защита на трудовите, социалните и гражданските си права***От 13.30 часа в административната сграда на \"Пристанище Варна\" ЕАД (пл. \"Славейков\" 1) ще се проведе брифинг с ръководството на дружеството.***От 13.30 часа в Двореца на културата и спорта ще започне IX Световен математически отборен шампионат.*** От  10.30 часа в пресклуба на БТА ще се състои пресконференцията на Бюрото по труда. *** От 17.30 часа в РБ „Петко Р. Славейков“ ще се състои представяне на книгата „Българско народностно тяло“ с автор Божидар Богданов. *** От 19.00 часа в Клуб 7 ще се състои представяне на книгата „Никога не се предавай: историята на Детелин Далаклиев“. ***От 11.00 часа в залата на х-л \"Бонония\" – гр. Видин, ще се проведе пресконференция по проект \"Развитие на конкурентоспособни туристически атракции за целогодишен фестивален туризъм, който допринася за диверсификацията на туристическите продукти в района Видин – Зайчар“,  реализиран по Програмата за трансгранично сътрудничество Интеррег-ИПП България-Сърбия 2014-2020 г.  ***От 18.00 часа в Градска концертна зала на Община Враца Областна администрация – Враца организира публично събитие на тема: \"Нов поглед върху богатото културно наследство на Европа – културните връзки между България, Румъния и Словакия\".***От 17.00 часа в Спортна зала \"Никола Петров\" ще се проведе модно шоу на деца от детските заведения на общината.***От 17.30 часа в залата на музея в града ще бъде представен романът „Църна Месечина“ на Кирил Пецев.***От 8.30 часа в ДГ „1 юни“ в гр. Генерал Тошево ще бъде представен Куклен спектакъл „Приказка за Ох“.***От 16.00 часа в Младежки център – Добрич ще се проведе Концерт „Мастерите – посланици на майсторство и класа“ по повод патронния празник на  СУ \"Св. Климент Охридски\". ***От 17.00 часа ще бъде открита реновираната сграда на библиотека „Искра“ в Казанлък. ***От 18.00 часа в Градската художествена галерия ще бъде открита изложбата на Мария и Асен Евтимови.***От 10.00 до 16.00 часа в Регионална библиотека „Гео Милев“ ще се проведе WORK SHOP на тема „Графичен дизайн, анимация и фотография“.***От 9.00 часа в Перник ще се проведе работна среща по проект „Подобряване на координационния механизъм за интеграция чрез добри практики и модели”. ***В Гранд Хотел Пловдив ще се проведе Четвъртият юбилеен конгрес по Обща/Семейна медицина на Асоциацията по обща/семейна медицина на Югоизточна Европа (A GP/FM SEE).***От 9.00 часа в Парк и СПА хотел Марково ще се състои отриването на 10-тото юбилейно издание на Международната среща по туризъм под надслов „Пловдив – пътуването до Европейска столица на културата 2019”. ***В 10.30 часа в зала 1 на Апелативния съд ще се проведе заседание по делото срещу 41-годишният Г.Б. Той обжалва пред съда присъдата от 5 години лишаване от свобода, постановена от Окръжен съд – Стара Загора. ***От 14.00 часа в заседателната зала на Общината ще се проведе Кръгла маса под надслов „Един живот – един избор!”.***От 18.30 часа в зала “Русе” младежите от Интеракт клуб, към Ротари клуб Русе, организират благотворителен концерт под надслов “Семейството - уют и топлина”, чиято цел е да се съберат нови или употребявани детски дрехи, книги и играчки, както и да припомнят на русенци значимостта на семейните ценности, сигурност и единство.***В 10.30 часа ще бъде открита многофункционална сграда за образование, култура и здравеопазване отваря врати в ромския квартал „Надежда“. На събитието ще присъстват вицепремиерът Томислав Дончев, посланикът на Швейцария Мюриел Берсе Коен, кметът на Сливен Стефан Радев и др.***От 10.30 часа в залата на Областен информационен център - Смолян, бул. „България” №12, ще бъде представено анкетно проучване, проведено от ОИЦ – Смолян сред жителите на Областта, както и актуални процедури по Оперативните програми и Програма за развитие на селските райони.***От 10.00 часа в НЧ „Св. Климент Охридски 1858“ ще се състои лекция на Мария Денева от клуб на учителите ветерани на тема: „Славим името на Св. Климент Охридски“.***От 16.00 часа в НЧ „Св. Климент Охридски 1858“ ще се състои представяне на книгата „Детството на една река“ от Антон Кавалджиев.***От 18.30 часа в РБ „Захарий Княжески“ ще бъде прожектиран Документалния филм „Кетермая” (Великобритания, Ливан).***От 19.30 часа в Куклен театър ще бъде представена постановка „Жените от портокаловите градини“  от Оля Стоянова.***От 17.00 часа в Младежки дом-Хасково ще се проведе поредна лекция в рамките на инициативата \"Акушерките близо до майките\".***От 9.00 часа в къща музей „Добри Войников“ ще бъде открита научна конференция „Музикалната дейност на енциклопедиста  Добри Войников“.***От 14.00 часа в зала \"Патиланчо\" на ДКТ „Васил Друмев“ ще бъде дадена пресконференция по повод новото детско заглавие \"Закуска за принцеса\" от Янко Митев. ***От 14.00 часа в зала 203 на общината ще заседава Постоянната комисия „Просвета, образование и наука” към Общински съвет-Шумен. ***От 17.30 часа в Регионална библиотека „Стилиян Чилингиров” Проф. д.и.н. Петър Стоянович ще изнесе  публична академична лекция на тема „Централна Европа като империя, буфер и общност. Нейните естествени връзки с България и задължения към общото ни историческо и духовно наследство”.***От 18.00 часа в Заседателна зала в Регионална библиотека „Ст. Чилингиров“ ще гостува поетесата Маргарита Зидарова.***От 14.30 часа в сградата на Професионална гимназия по хранителни технологии и туризъм ще бъзе представен регионален туристически продукт „Различното преживяване”, чрез който ще има възможност да се видят различните професии в туризма, даващи успешен старт за децата – хотелиери, ресторантьори, шеф готвачи, сладкари и кетъринг специалисти.", "date": "2018.11.22", "title": "Предстоящи събития в страната за 22 ноември"}
