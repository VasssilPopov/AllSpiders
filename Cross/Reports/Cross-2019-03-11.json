{"url": "http://www.cross.bg/specheli-kyche-malko-1598797.html", "text": "/КРОСС/ Малко куче от породата папийон спечели престижно киноложко изложение в Бирмингам.Домашният любимец се казва Дилън.Той е първото куче от тази порода, което печели надпреварата.Неговата стопанка отбеляза, че Дилън е много палав и именно неговият игрив нрав му е помогнал да спечели сърцата на съдиите.В изложението участваха повече от 20 000 кучета от 220 породи. То се провежда от 1891 година и е едно от най-големите в света.", "date": "2019.03.11", "title": "Малко куче порода папийон спечели престижно изложение в Бирмингам"}
{"url": "http://www.cross.bg/krediti-bulgariya-banka-1598808.html", "text": "/КРОСС/ Към края на 2016 г. България е сред лидерите по лоши кредити в региона на Централна и Източна Европа. Това показват данни от доклад на Deloitte, публикуван днес. Делът на необслужваните корпоративни заеми у нас е бил 15,1% и 10% в търговията на дребно. Според доклада България е на четвърта позиция сред 14 държави, които са включени в проучването. Повече необслужвани кредити имат само Украйна (30,5%), Сърбия (17%) и Хърватия (13,6%).В Естония е отчетено най-ниското ниво на лошите заеми от 0,9%.Консултантската компания е изчислила, че за периода 2015-2016 г. както потребителските, така и корпоративните обеми от необслужвани кредити в България значително са намалели съответно с 21,4% и 13,6%. Според анализаторите това е резултат от изчистването на счетоводните баланси от необслужваните кредити и отписването на напълно обезценени експозиции.Според Гавин Хил, съдружник Финансово консултиране в Делойт България, основна причина за този спад са няколко големи сделки, реализирани през 2016 г. и 2017 г., които привлякоха интереса на значими международни стратегически и финансови инвеститори. По думите му двете основни завършени сделки с портфейли от необслужвани кредити през 2016 г. в България са свързани с Пощенска банка и Националната банка на Гърция.\"Първата сделка от страна на Пощенска банка бе продажбата на портфейл от необезпечени потребителски кредити на стойност 145 млн. евро. Вторият продаден портфейл също от потребителски кредити бе с номинална стойност 70 млн. евро\", коментира Хил, цитиран в прессъобщение от компанията.\"До октомври 2017 г. няма изцяло завършена сделка за необслужвани кредити, но е реализирана продажба на портфейл по проекта Taurus с номинална стойност 90 млн. евро\", допълва той.Общият коефициент на необслужваните кредити в България в края на 2016 г. е в размер на 13,3%. През 2015 г. и началото на 2016г. банките са се съсредоточили върху изчистването на балансите си в хода на подготовката за прегледа на качеството на активите и стрестестовете, провеждани от БНБ\", казва още Според него показателят за капиталовата адекватност на българския банков сектор през 2016 г. отбелязва стабилно ниво от 22,2%, което е значително по-високо от минималните изисквания.В банковия сектор имаше консолидация, която доведе до намаляването на пазарния дял на гръцките банки, уточнява още Хил. През март 2016 г. базираната в България Пощенска банка (дъщерно дружество на Eurobank Ergasias) придоби Alpha Bank Bulgaria от Alpha Bank SA. През юни 2017 г. пък белгийската KBC Group придоби 99,1 % от Обединена българска банка (ОББ) от Националната банка на Гърция. Според Гавин Хил очакванията за 2018 година са тя да бъде активна за пазара на необслужваните кредити с приключването на няколко текущи сделки и няколко нови сделки и играчи в колекторския бизнес.Според доклада на Deloitte реалният БВП на България e нараснал с 3,4% през 2016 г. След бавния период на възстановяване от кризата през 2014 г. българската икономика започна отново да се разширява. Ситуацията леко се промени през 2016 г., когато заедно със забавянето на притока на свежи пари към ЕС, растежът също се забави, но благодарение на подобряването на пазара на труда и увеличаване на вътрешното и външното търсене, нивото на растежа намалява само с 0,2% през 2017 г. Тази година се очаква ръст заради по-високия процент на заетост, увеличение на заплатите и на частното потребление, пише още в доклада на Deloitte.Докато продажбата на портфейли от необслужвани кредити се увеличава през 2016 г. с малко над 7 млрд. евро номинална стойност на завършените сделки в региона на Централна и Източна Европа (ЦИЕ), то през 2017 г. пазарът на дългове продължава да се активизира, сочат още изводите от доклада. Според данните най-активните пазари в ЦИЕ с най-големи обеми от продадени портфейли през последните години са Румъния, Унгария, Хърватия, както и Словения. ", "date": "2019.03.11", "title": "Делойт: България е сред лидерите по лоши кредити в ЦИЕ"}
{"url": "http://www.cross.bg/printzesa-pirogov-saksen-1598802.html", "text": "/КРОСС/ УМБАЛСМ \"Н. И. Пирогов\" получи голямо дарение благодарение на принцеса Tеофана Аладжова фон Саксен.  Електрически болнични легла, проходилки и медициснки помощни средства втора употреба ще подпомагат лечебния и болничен престой на пациентите на спешната болница. Те пристигат в \"Пирогов\" като дарение от Германия. Това се случва благодарение на дама с голямо сърце, която милее за България и българите - принцеса Теофана фон Саксен.Официално дарението прие зам.-изпълнителният директор на \"Пирогов\" проф. д-р Николай Габровски. Той благодари на българите от чужбина, които и да са те и където и да са те, че се сещат за родината си и помагат както могатД-р Асен Меджидиев подчерта, че не само като завеждащ отделението по УНГ на \"Пирогов\", но и като председател на Столичната Лекарска на БЛС, поднася благодарности за дарението и се надява, че и други болници в София ще могат да се възползват от щедростта и да получат нови легла и медицински помощни средства. Tеофана Аладжова фон Саксен e саксонска принцеса от български произход. Родена е през 1949 г. в България.Баща ѝ - Петър Аладжов е бил директор на Българска търговска банка. Саксонската принцеса с български корени се занимава с хуманитарна и благотворителна дейност от няколко десетилетия. Благодарение на нейните усилия до момента в България са доставени над 3000 болнични легла и медицински помощни средства", "date": "2019.03.11", "title": "Пирогов получи щедро дарение от принцеса Tеофана Аладжова фон Саксен. "}
{"url": "http://www.cross.bg/flint-kiiit-smurtta-1598796.html", "text": "/КРОСС/ Вокалистът на „Продиджи\" Кийт Флинт е починал в резултат на обесване, обявиха днес разследващите смъртта на музиканта, предаде АФП.Певецът бе открит мъртъв на 4 март в дома си в Есекс, североизточно от Лондон. Според колегата му от групата Лиъм Хаулет Флинт (49 г.) се е самоубил.Съдебно-медицинската експертиза не е установила нищо подозрително в смъртта на британския музикант. Според в. „Сън\" преди да сложи край на живота си, Кийт Флинт умолявал съпругата си Маюми Кай да се завърне у дома. Двамата се разделиха с японската диджейка миналата година. ", "date": "2019.03.11", "title": "Кийт Флинт от „Продиджи“ се е обесил "}
{"url": "http://www.cross.bg/doping-otkaza-rysnatzite-1598807.html", "text": "/КРОСС/ Руските състезатели по лека атлетика остават под вето и нямат право да се състезават на големите форуми, след като ръководството на Международната федерация (IAAF) отказа да отмени санкцията.Това бе десета жалба от руснаците по наказанието за \"използване на допинг, спонсорирано и водено като политика от държавата\", наложено през ноември 2015-а.А се очакваше, че този път апелът може да има успех.IAAF обаче отказа да се съобрази с решения на Международния олимпийски комитет (МОК) и Световната антидопингова агенция (WADA), които в последните три месеца вдигнаха санкциите, които те бяха наложили на руснаците за системната употреба на допинг.\"Това са отделни случаи и не бива да бъдат свързвани, но със сигурност е добре да се разгледат мотивите за решенията на всяка една от институциите\", обясни Руне Андерсен, шеф на комисията за допинга в IAAF. ", "date": "2019.03.11", "title": "Атлетиката отказа да вдигне ветото върху Русия за допинг"}
{"url": "http://www.cross.bg/dieta-prodykti-sposobnosti-1598809.html", "text": "/КРОСС/ Средиземноморската диета, за която е известно, че е полезна за сърцето, допринася също за съхраняване на когнитивните способности, сочат резултатите от изследване.Хората, които на 25-годишна възраст се подлагат на средиземноморска диета и се придържат строго към нея, са с 46 % по-малък риск от намаляване на когнитивните способности, когато навършат 55 години. Хората от същата възрастова група, които строго се придържат към т.нар. диета APDQS - с малко месо и пълномаслени млечни продукти и повече плодове и зеленчуци, пък са с 52 % по-нисък риск от влошаване на умствените способности на 55-годишна възраст.\"Резултатите показват, че поддържането на добър хранителен режим може да допринесе за съхраняване здравето на мозъка в зряла възраст\", заяви ръководителката на изследването Клеър Макавой от Кралския университет в Северна Ирландия.Средиземноморската диета включва консумация на пълнозърнести храни, плодове, зеленчуци, здравословни ненаситени мазнини, ядки, риба и ограничава консумацията на червено месо, пилешко и пълномаслени млечни продукти. Тя е сходна с диетата APDQS, която също включва плодове, зеленчуци и нискомаслени млечни продукти, но ограничава консумацията на алкохол, месо, пържени храни и подсладени продукти.Участници в изследването са били подложени и на диета DASH, която включва зеленчуци, плодове, нискомаслени млечни продукти, ядки и ограничава консумацията на месо, риба, наситени мазнини, сладкиши и сол. Дори да я следват строго, младите хора са с по-голям риск от намаляване на умствените способности, когато навършат 55 години, в сравнение с придържалите се към другите две диети.\"Едно от възможните обяснения е, че DASH не допуска умерена консумация на алкохол, за разлика от другите две диети\", отбеляза Макавой - \"Възможно е умереният прием на алкохол като част от здравословното хранене да е важен за здравето на мозъка. Нужни са допълнителни изследвания, които да потвърдят получените резултати.\"Резултатите от изследването са публикувани в Neurology. ", "date": "2019.03.11", "title": "Кои диети подобряват мисловната дейност"}
{"url": "http://www.cross.bg/zykurburg-feiisbyk-tzentralata-1598810.html", "text": "/КРОСС/ Последните няколко години са доста трудни за Марк Зукърбърг, предвид политическите скандали, в които Фейсбук стана център на внимание. Редовно излиза и информация как корпорацията злоупотреба с личните данни на своите потребители.Обстановката явно се е отразила на създателя и ръководителя на социалната мрежа, тъй като той е започнал да инвестира много повече в личната си сигурност.Тази седмица в мрежата се появиха коментари от служители на Фейсбук, според които Зукърбърг е дотолкова притеснен, че е построил свой собствен тунел за бягство с дължина от 1 миля.Входът на тунела е разположен в конферентната зала в централата на компанията в Калифорния. Той бил в непосредствена близост до бюрото на Зукърбърг, което той често използвал за работа. Самият кабинет пък е изграден от бронирано стъкло.Според информацията, изходът на тунела е добре прикрит, но води до един от паркингите на централата на корпорацията, където има приготвен специален автомобил за бягство, който да не буди подозрения.Други обаче смятат, че изходът може да е в друга част на централата.От Busines Insider съобщават, че бордът на компанията е одобрил бюджет от 10 милиона долара за сигурността на цялото семейство Марк Зукърбърг. Според официални данни само през 2017 година Фейсбук е похарчил 7.3 милиона долара за личната сигурност на своя основател. Въоръжените гардове, грижещи се за сигурността на създателят на най-голямата социална мрежа са 70. ", "date": "2019.03.11", "title": " Зукърбърг имал тунел за бягство от централата на Фейсбук "}
{"url": "http://www.cross.bg/po-visokahuawei-voice-huawei-1598813.html", "text": "/КРОСС/ Благодарение на успешното партньорство на техническите си екипи, Huawei и Vicacom вече могат да зарадват клиентите си с цели 11 модела, които поддържат иновативната услуга 4G Voice на Vivacom. Тя използва технология за предаване на глас през 4G мрежата, позната още като Voice over LTE (VoLTE). На практика, с нея получавате по-бързо свързване и по-високо качество на звука, плюс комфорта да не губите от скоростта на сърфиране, ако по същото време говорите по телефона. Друго практическо предимство на технологията е, че тя е много по-щадяща към батерията на устройството, а всички потребители се радват на по-дългия живот на батерията в ежедневието си. За да се възползвате от услугата, трябва само да разполагате с 4G SIM карта на оператора и устройство, което я поддържа, със съответната актуализация на софтуера си. Разбира се, услугата 4G Voice трябва да е активирана и от двете страни на линията.Моделите на Huawei, които поддържат 4G Voice от Vivacom със съответния ъпдейт, са следните:Huawei Honor 8 Lite - PRA-LX1 8.0.0.369(C432) или по-висока Huawei P10 - VTR-L29 8.0.0.379(C432) или по-високаHuawei P10 Plus - VKY-L29 8.0.0.379(C432) или по-високаHuawei Mate 10 Pro - BLA-L29 8.0.0.156(C432)  или по-високаHuawei P20 - EML-L29 8.1.0.132(C432) или по-високаHuawei P20 Pro - CLT-L29 8.1.0.131(C432) или по-високаHuawei Mate 20 - HMA-L29C 9.0.0.108(C432E10R1P16) или по-високаHuawei Mate 20 Pro - LYA-L29C 9.0.0.108(C432E10R1P16) или по-високаHuawei Mate 20 Lite - SNE-L21 8.2.0.104(C432CUSTC432D1) или по-високаHuawei Mate 10 Lite - RNE-L21 8.0.0.339 или по-високаHuawei P Smart 2019 - POT-L21 9.0.1.119(C432E8R1P12) или по-висока  ", "date": "2019.03.11", "title": "С добавянето на Мate 10 lite и P smart 2019, портфолиото на Huawei вече съдържа 11 модела"}
{"url": "http://www.cross.bg/parka-zhenata-yagyar-1598795.html", "text": "/КРОСС/ Ягуар нападна и рани жена в зоопарк в Аризона, САЩ, съобщават в изявление на парка. Инцидентът се е случил след опит за селфи с дивото животно. Жената се е приближила опасно близо, когато ягуарът ѝ се нахвърлил.Според управата на зоологическата градина, жената дори е преминала обезопасителните преграждания, за да направи впечатляваща снимка.„Съжаляваме да съобщим, че тази вечер, преди затварянето на парка, се случи инцидент с посетител, който прескочи бариерата, за да си направи снимка\", пишат от зоопарка.В съобщението се казва още, че жената не е с животозастрашаващи наранявания и веднага е извикан екип на Спешна помощ. ", "date": "2019.03.11", "title": "След опит за селфи: Ягуар нападна жена в зоопарк"}
{"url": "http://www.cross.bg/miliona-rymuniya-sistema-1598806.html", "text": "/КРОСС/ Външните тоалетни вече са забранени в Румъния в населените места, където съществува канализация, а румънците, които не се съобразят с разпоредбите, са заплашени от глоби до 4000 леи (1650 лева), съобщава информационният сайт Зиаре.Според циркулярно писмо, изпратено от министерството на регионалното развитие и публичната администрация до кметовете на населените места, потребителите - физически и юридически лица, включително такива, които имат собствена водоснабдителна система, са задължени да се свържат към обществената канализационна система.Министерството напомня, че страната рискува срещу нея да бъде стартирана наказателна процедура за неспазване на европейска директива, предвиждаща всички домакинства в населени места с над 2000 жители да бъдат свързани към канализационна система. Срокът за прилагане на тези разпоредби е бил 31 декември 2018 г.Цитираният източник уточнява, че в случай на неспазване на закона се предвиждат глоби между 2000 и 4000 леи.Според Евростат в Румъния има 8,89 милиона жилища, от които 3,98 милиона са в селата. От тях 2,9 милиона имат достъп до канализация, но само 2,2 милиона са свързани към нея, което означава, че близо 1,8 милиона жилища продължават да използват тоалетни на двора. ", "date": "2019.03.11", "title": "Румъния забрани външните тоалетни, налага драстични глоби"}
{"url": "http://www.cross.bg/armeniya-informatzionnite-tehnologii-1598793.html", "text": "/КРОСС/ Министърът на транспорта, информационните технологии и съобщенията Росен Желязков ще открие българо-арменски бизнес форум в Ереван утре. В рамките на посещението си в Армения, той ще председателства и Осмото заседание на българо-арменската междуправителствена комисия за икономическо и научно-техническо сътрудничество, което ще се проведе на 12 и 13 март.В официалното откриване на бизнес форума ще участват още вицепремиерът на Армения Тигран Авинян, министърът на транспорта, съобщенията и информационните технологии на Армения Акоп Аршакян, министърът на икономическото развитие и инвестициите на Армения Тигран Хачатрян, както и заместник-министърът на икономиката на България Александър Манолев.В дневния ред на Осмото заседание на българо-арменската междуправителствена комисия за икономическо и научно-техническо сътрудничество са включени актуални въпроси в областта на транспорта, информационните и технологии и съобщенията, електронното управление, търговията и инвестициите, регионалното развитие и благоустройството, туризма, селското стопанство, образованието и науката, културата, отбраната, архивите, енергетиката, труда и социалната политика. ", "date": "2019.03.11", "title": "Росен Желязков ще открие българо-арменски бизнес форум в Ереван   "}
{"url": "http://www.cross.bg/faktor-regiona-zapadnite-1598801.html", "text": "/КРОСС/ Разширяването на Европейския съюз и НАТО със страните от Западните Балкани е ключов фактор за постигане на стабилност и сигурност в региона. Тази обща позиция изразиха след среща в Любляна президентите на България и Словения.Румен Радев припомни, че България и Словения са разположени в противоположни краища на Балканите, но и двете държави водят диалог и политика на сътрудничество в интерес на сигурността и на мира в региона.„Това е важен фактор за стабилността и европейската перспектива на Западните Балкани\", посочи българският президент.„И споделяме общото мнение, че разширяването на ЕС и НАТО със страните от Западните Балкани е ключов фактор за постигане на стабилност, сигурност и просперитет в нашият регион. Срещата на върха в София миналата година затвърди този приоритет\".Словенският президент Борут Пахор потвърди, че през юни страната му ще бъде домакин на среща от инициативата „Три морета\", на която ще присъстват лидери на всички държави в региона.Двамата президенти обсъдиха и икономическото сътрудничество между двете държави.България и Словения могат да търсят нови форми на икономическо сътрудничество, посочи президентът Румен Радев пред представители на бизнеса в Любляна.Българският президент и колегата му Борут Пахор откриха българо-словенски бизнес форум. В срещата участват представители на български компании от областта на информационните технологии, туризма, строителството и хранително-вкусовата промишленост. Над 70 са представителите на словенския бизнес\"Да търсим как заедно да произвеждаме, как заедно да развиваме нови идеи, как заедно да излизаме на трети пазари. И мисля, че в това е нашата сила\", каза президентът Радев.В края на октомври миналата година Любляна откри посолство в София, а от близо година между двете столици има директна авиолиния. ", "date": "2019.03.11", "title": "Разширяването на ЕС и НАТО със Западните Балкани – фактор за сигурността в региона "}
{"url": "http://www.cross.bg/godina-tyrtziya-retzesiya-1598803.html", "text": "/КРОСС/ Турция е навлязла в рецесия за първи път от 2009 година, съобщи Турският статистически институт (Тюркстат), цитиран от АФП. Данните показват спад на брутния вътрешен продукт на страната през третото и четвъртото тримесечие на миналата година, което означава, че Турция е навлязла в рецесия.Растежът за цялата 2018 година е бил 2,6 процента спрямо 7,4 процента през 2017 година. АФП обяснява забавянето в голяма степен със силната инфлация на фона на кризата с турската лира през август, дължаща се на дипломатическото напрежение между Анкара и Вашингтон и недоверието на пазарите заради водената от турското правителство икономическа политика. ", "date": "2019.03.11", "title": "След инфлацията Турция изпадна и в рецесия"}
{"url": "http://www.cross.bg/poroshenko-oruzhiya-ykraiina-1598799.html", "text": "/КРОСС/ Президентът на Украйна Петро Порошенко оповести нова ракетна програма, предвиждаща в страната да бъдат създадени (по-точно възстановени) прецизни оръжия, \"способни да поразяват цели дълбоко в тила на противника\". Както се знае, киевските власти смятат за такъв противник Русия.В слово на заседание на Съвета за регионално развитие на Черкаска област Порошенко заяви в събота, че с оглед \"де факто\" разпадането на Договора за ликвидиране на ракетите със среден и малък обсег (ДРСМО) Украйна \"също се е отърсила от известни ограничения и ангажименти, спазвани досега\". Украинският лидер подчерта: \"Вече не сме обвързани с никакви ограничения, засягащи било далечината на полета, било мощността на нашите ракети - нека врагът също знае това. Имаме нужда от прецизни ракетни оръжия и не се каним в бъдеще да повтаряме грешките от Будапещенския меморандум\".Някой би сметнал тези изявления за пиар акция - част от предизборната кампания. Не бива обаче да забравяме, че курсът към милитаризация е залегнал в ръководни документи, закони и програми на Украйна, почти независещи от днешните политически битки.Ако преценим само фактите, курсът към възстановяване на ракетните прецизни оръжия със значителен обсег (до 3000 км) негласно се осъществява в Украйна от 2014 г., когато в състава на Русия бе включен Крим, а в Донбас започна гражданска война и киевските власти с подкрепата на Запада обвиниха Русия като неин подпалвач. Но едва когато на 4 март 2019 г. руският президент Владимир Путин подписа указ, временно спиращ действието на ДРСМО, Порошенко изведнъж заговори уверено, че Киев \"няма да повтаря грешките на Будапещенския меморандум\" и осъществявайки новата програма за развитие на прецизни оръжия, няма да ограничава \"било далечината на полета, било мощността на ракетите\".Споменатият от Порошенко в събота отказ от ограниченията в обсега и най-вече в мощността на ракетните оръжия може би означава, че има изгледи ракетите да бъдат оборудвани с ядрени боеприпаси (ЯБП).Както предвиждаха Будапещенският меморандум и Лисабонският протокол, още преди 1996 г. Украйна се присъедини към Договора за неразпространение на ядрените оръжия наред с Казахстан и Беларус като страна-участничка, непритежаваща ядрени оръжия. Сега, над 20 години след подписването на тези документи, Порошенко намекна, че скоро Украйна може да стане ядрена сила.Предпоставки за това зрееха отдавна. Използвайки останалия от съветско време значителен отбранително-промишлен потенциал, през последните четири години Украйна според Порошенко е тествала и взела на въоръжение крилати ракети \"Нептун\" и система за залпов огън с прецизни ракети \"Олха\". Обсегът им засега е сравнително малък. Според открити данни \"нептуните\" имат радиус на действие до 300 км, а \"Олха\" - до 120 км. Те вече са разположени в Донбас и на брега на Азовско море. ", "date": "2019.03.11", "title": "\"Независимая газета\": Порошенко пренасочи бойни ракети от Донбас към Москва"}
{"url": "http://www.cross.bg/vetrove-shteti-yraganni-1598811.html", "text": "/КРОСС/ Ураганни ветрове причиниха много щети в централна Европа. В Германия лошото време взе жертва. Германските медии разпространиха любителски кадри, които показват как силният вятър отнася покривна конструкция в Кьолн.След секудни части от покрива падат и върху автомобила, от който са заснети кадрите. Мъж загина от паднало дърво.Отнесени покриви на къщи и девет ранени и в Южна Полша.Над 400 000 домакинства са без ток след силните ветрове, които достигната 140 км/ч.Големи щети има и в Чехия. Паднали дървета блокираха жп линиите.В Северна Франция беше обявен оранжев код, заради ветрове, които достигнаха 120 км/ч. ", "date": "2019.03.11", "title": "Ураганни ветрове причиниха много щети в централна Европа"}
{"url": "http://www.cross.bg/panaiiot-sozopol-osobeno-1598812.html", "text": "/КРОСС/ Софийска градска прокуратура /СГП/ повдигна обвинение на Панайот Рейзи - кмет на община Созопол, за извършено от него длъжностно присвояване в особено големи размери , представляващо особено тежък случай, осъществено в съучастие, при условията на продължавано престъпление и чрез улесняващи документни престъпления - престъпление по чл.203 вр. чл. 202, ал. 1, т.1, вр. чл. 201, вр. чл. 20, ал.2, вр. ал.1, вр. чл. 26, ал.1 от НК, пише zname365.Панайот Рейзи е привлечен към наказателна отговорност, затова че в периода от 29.08.2014г. до 27.03.2017г. в гр. Созопол, при условията на продължавано престъпление, с 33 отделни деяния, като извършител, в качеството си на длъжностно лице и в съучастие с друго длъжностно лице от община Созопол, е присвоил чужди пари в общ размер 1 989474,08 лв. /собственост на Община Созопол/, поверени му да ги управлява, като присвояването е в особено големи размери, представляващо особено тежък случай.За улесняване на присвояването Панайот Р. е извършил и документни престъпления, като съзнателно се ползвал от неистински частни документи - договори и фактури.Престъпната деятелност на Панайот Р. се изразявала с изплащането на суми от бюджета на Община Созопол по фактури за извършени СМР. Като основание за банковия превод се сочели договори за извършени СМР, но сумите постъпвали по сметка на физическо лице, нямащо нищо общо с фирмата изпълнител.Самите фактури и договори не произхождали от лицата, сочени за техни автори.Спрямо Панайот Р. е взета мярка за неотклонение „подписка\".Ако бъде признат за виновен по повдигнатото му обвинение за престъплението по чл. 203 от НК /длъжностно присвояване/ Панайот Р. може получи наказание „лишаване от свобода\" от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност\".", "date": "2019.03.11", "title": "Продължава разследването на прокуратурата за незаконния строеж в Алепу"}
{"url": "http://www.cross.bg/suvet-slyzhitelite-kompaniyata-1598780.html", "text": "/КРОСС/ Представителите на служителите на \"Фолксваген\" отхвърлят изграждането на нов завод в Източна Европа или Турция. Вместо това те предпочитат съществуващите производствени мощности да бъдат използвани по-добре. На път е да се създаде вътрешен конфликт между капитала и служителите, пише вестник \"Ханделсблат\".Раздразнението на работническия съвет се отразява и на плановете за изграждането на нов завод в Източна Европа.Конфликтът стартира, след като Фолсксваген излезе с решение за изграждане на нова фабрика в Източна Европа. Инвестицията е на стойност 1,3 милиарда евро. Компанията разгледа десет възможни места в Сърбия, Румъния, България и Турция.Говорителят на семейството на \"Порше\", Волфганг Порше, заяви по време на автомобилното изложение в Женева, че отговорността за старите структури, особено в централата във Волфсбург, има и работническия съвет. Като представител на най-голямата акционерна група в компанията и член на Надзорния съвет, той подкрепи главния директор Херберт Дис за необходимото преструктуриране.Председателят на работническия съвет Бернд Остерлох реагира гневно на коментарите на Порше. Според него за проблемите в групата са отговорни ръководството, а не служителите.Бернд Остерлох, председател на работническия съвет: Не могат да потънат милиарди и това да остане без никакви последици.Той се позовава се на погрешния преход към новите стандарти за разход на гориво и вредни газови емисии, който миналата година струваше на групата поне един милиард евро.Спорът служители-управа започна от преструктурирането на фабриката в град Емден в производство на електромобили. Това задейства цяла рокада в производствената мрежа на компанията.Производството на Passat в Емден като последствие бе спряно за шест месеца. Планирано е то да се премести в завода на Шкода в Чешката република. На свой ред Шкода се нуждае от по-голям капацитет, който да бъде създаден с изграждането на нов завод. \"Шкода има нужда от допълнителни производствени мощности, това е безспорно\", заяви говорител на компанията. Представители на служителите смятат, че заводът на Шкода може да бъде модернизиран срещу 200 милиона евро. Така ще бъде избегнат пореден грешен ход на компанията.\"Фолксваген\" вече имат немалко проблеми. Разработчиците срещат трудност с новата електроника за модела Голф, чието производство започва през втората половина на годината. Ако предвидените 80 000 единици не напуснат фабриката във Волфсбург, то загубите ще са на стойност 400 милиона евро.В Братислва производството на модела Up е преустановено, а продукт-наследник все още няма. По думите на служители именно директорът Херберт Дис и ръководството са виновни за забавянето и загубите. ", "date": "2019.03.11", "title": "Работниците във \"Фолксваген\" не искат нов завод в Източна Европа "}
{"url": "http://www.cross.bg/f-robinsun-osigyryava-1598800.html", "text": "/КРОСС/ Новите изтребители Ф-16 могат да пристигнат у нас  най-рано през 2023 година,  при условие, че правителствата на САЩ и България успеят да постигнат окончателна договореност до този юли, заяви в Пловдив Джеймс Робинсън, представител на корпорацията Локхийд Мартин, производител на самолетите.Техен екип представи качествата на последния модел Ф-16 Блок 70,  осем машини от който се очаква да бъдат закупени от българска страна.  Това е най-новата разработка на компанията, за която вече има заявки от България, Словакия и Бахрейн, посочи Джеймс Робинсън.При постигане на междудържавно решение, компанията веднага осигурява възможност за обучение на български пилоти в американските авиобази. То продължава между девет месеца и една година, като в първия период летците ще усвоят цялата летателна подготовка с Ф-16, а в останалите три месеца на  свой ред  ще бъдат обучени  за инструктори на другите български пилоти при завръщането си.Производителят гарантира осем хиляди часа  безсервизно ползване, което прави този самолет значително по-евтин за поддръжка от останалите аналози, каза Робинсън.  Тази версия на Ф-16 е най-добрата до момента и осигурява най-успешни показатели за бойни и патрулни мисии, полезен товар, таван и радиус на действие, здравина на корпуса и последно поколение оръжейни системи за насочване и самоотбрана,  включително „снайперско\" прицелване, изтъкна представителят на концерна, самият който е бил дългогодишен пилот на такъв изтребител.Усъвършенстваната му радарна система може да проследява едновременно до 20 наземни и въздушни цели,  след което автоматиката сама подбира най-подходящото оръжие за поразяването им, разказа експертът.Той наблегна и на друго значимо предимство пред останалите машини от този клас - уникална система за избягване на сблъсък със земята.  Това е специален софтуер, който сработва в случай че при претоварване или  друга причина пилотът е в безсъзнание или временна неспособност да управлява самолета.Тогава изкуственият интелект поема управлението и дори при стръмно високоскоростно  пикиране към земята, може да го изравни,  след това отново да издигне на безопасна височина и с да продължи полета с подходяща скорост, избягвайки катастрофа.Така системата в продължение осигурява време на пилота да се възстанови и отново да поеме контрол, обясни Джеймс Робинсън.По думите му, в случай на постигната договореност, корпорацията ще насочи инвестиционен интерес за съвместни дейности по поддръжката на самолетите с български фирми от този сегмент. ", "date": "2019.03.11", "title": "Показаха в Пловдив новите изтребители Ф-16 "}
{"url": "http://www.cross.bg/internet-rysiya-moskva-1598805.html", "text": "/КРОСС/ След като хиляди руснаци излязоха вчера на демонстрации, Кремъл заяви, че със законопроекта за \"суверенен интернет\" не цели да блокира мрежата в Русия. Законопроектът предвижда в името на борбата срещу заплахите в киберпространството руските сайтове да не използват чуждестранни сървъри. \"Всички подкрепят свободата на интернет: авторите на законопроекта, администрацията на президента и правителството. Никой не е привърженик на идеята за блокиране на интернет или за ограничаване на възможностите за работа в мрежата\", заяви на пресконференция говорителят на Кремъл Дмитрий Песков, предаде Франс прес, цитирана от БТА.Хиляди хора обаче излязоха да протестират срещу законопроекта, който определят като цензура и опит за изолиране на Русия от останалия свят. По данни на организаторите на протестните прояви в Москва в тях са участвали 15 000 души.\"Демонстрантите не се страхуват от възможността някой отвъд океана да блокира достъпа им до интернет, а всъщност точно от това трябва да се опасяват. Мерките, които предприема властта, целят именно да бъде създадена гаранция, че нашите граждани няма да бъдат засегнати от подобно блокиране\", изтъкна още говорителят на Кремъл. Вчерашният московски митинг за свобода на интернет събра повече участници от протестите срещу миналогодишната реформа, вдигнала пенсионната възраст в Русия, отбелязва междувременно \"Комерсант\".Федералните издания описват и коментират неделните акции под наслов \"Против изолацията на рунет\" - руския сектор от световната мрежа, състояли се в Москва, Хабаровск, Воронеж и други градове. Участниците протестираха срещу неотдавнашните инициативи на парламента - законопроекта за \"суверенен интернет\" и въвеждането на отговорност в случай на изразяване на \"явно неуважение\" към органите на властта. Организатори от Либертарианската партия и Дружеството за защита на интернет заявиха на протеста в Москва, че виждат в тези закони част от държавната стратегия за затягане на контрола над интернет, разработена според тях вследствие на гражданските протести от 2011-2012 г., разказва \"Комерсант\".Изненадващо за самите оратори митингът в Москва стана най-голямата протестна акция от последните години в Русия - по данни на доброволци от проекта \"Белий счьотчик\" (\"Белият брояч\"), на бул. \"Сахаров\" са излезли 15 хиляди души - повече, отколкото на митинга в защита на месинджъра Телеграм (12 300) и на комунистическия протест срещу пенсионната реформа (12 хиляди). Полицията преброи 6500 участници в митинга, посочва вестникът.\"Комерсант\" напомня повода за протестите. През февруари Държавната дума прие на първо четене законопроект, разкритикуван преди това от експерти на правителството в Москва и от Сметната палата на Русия. Той предвижда в страната да се формира инфраструктура, \"осигуряваща работоспособността на руските интернет ресурси при невъзможност да бъдат свързани\" със сървъри в чужбина. Внесен през декември от група парламентаристи начело със сенатора Андрей Клишас, проектът веднага бе наречен \"закон за суверенен интернет\". Тези дни Държавната дума прие окончателно закон срещу фалшивите новини и срещу проявите на \"явно неуважение\" към властта, които ще се наказват с глоби до 100 хил. рубли при първо и 200 хил. рубли при повторно нарушение или с арест до 15 денонощия.Органите на реда не съобщиха за арести на вчерашния московски протест, но според мониторинговия сайт \"ОВД-инфо\" са задържани най-малко 28 души - 15 преди акцията и още 13 след нея, пише опозиционният \"Новая газета\". \"Закопчаха ги, както обикновено, без обяснения - мъже, жени, възрастни хора. Някои бяха удряни силно, докато ги задържаха. Трима бяха откарани от районните управления с бърза помощ\", допълва вестникът.Организаторите предупредиха, че след приемането на \"закона за автономен рунет\" властите ще блокират някои ресурси и криптирания трафик като цяло - например Ви Пи Ен каналите. Но докато рунет е физически свързан с глобалната мрежа, ще се появяват средства за заобикаляне на блокадите. Но интернетът в Русия ще стане по-бавен и по-скъп, пише \"Московский комсомолец\".Според електронния в. \"Политика сегодня\" протестиращите \"играят по свирката на либералните активисти, които им внушават, че на Запад интернет бил по-свободен, отколкото в Русия. Всъщност обаче в Германия, Великобритания, САЩ и други демократични страни действат доста сурови закони, ограничаващи свободата в мрежата, каквито няма у нас\" - в Руската федерация.\"Законът за суверенен интернет изобщо не ограничава потребителите в Русия - на първо място той защитава руския сегмент от световната мрежа ако САЩ вземат решение да изключат Русия от интернет\", заявява пред онлайн изданието \"ФАН\" Александър Малкевич, председател на комисията по развитие на информационното общество към Обществената палата на Русия.Руското общество вече определи закона като пореден опит за спускане на \"желязна завеса\". Властите в Русия впрочем планират тестово да изключат страната от глобалната мрежа до 1 април, отбелязва \"Век\".\"Благодаря на всички участници - за нашия екип това стана признак, че трябва да продължим дигиталната си съпротива\", цитира изданието приветствие от Павел Дуров - автор на твърде популярния в Русия месинджър Телеграм, преследван от властите след отказ да им предостави криптираните данни на потребителите.\"Век\" нарича \"дори абсурдно поведението на правоохранителите в някои епизоди\" от вчерашните протести в Русия.Както разказа в Туитър известният опозиционер Алексей Навални, точно преди началото на митинга (в Москва) полицаите обявиха балончетата за безпилотни летателни апарати, за чието използване се иска лиценз. В резултат на което обикновени въздушни балончета бяха иззети и натоварени в полицейски автобус.\"Сиреч те арестуваха въздушни балончета. Най-доброто название за путинския режим естествено не е \"кървав\", а \"глупав\", резюмира Навални. ", "date": "2019.03.11", "title": "Кремъл след масовите протести: Целта ни не е да блокираме интернет"}
{"url": "http://www.cross.bg/germaniya-merkel-koalitziya-1598804.html", "text": "/КРОСС/ Консервативните кръгове в германския Християндемократически съюз поискаха оставката на канцлера Ангела Меркел. Управлението на страната трябва да бъде поето веднага от лидера на партията Анегрет Крамп-Каренбауер, настояха те в открит призив и прогнозираха скорошно разпадане на управляващата коалиция и предсрочни избори в Германия.„Съюз за ценности\" е група от силно консервативни членове на ХДС в Германия със силно влияние в партията. Техният председател Александър Мич се обърна с отворено писмо към канцлера Меркел, искайки предсрочната ѝ оставка.„За ХДС ще е най-добре Меркел да се оттегли от поста си и възможно най-бързо да го предаде на лидера на ХДС Анегрет Крамп-Каренбауер\", заявява той. Само тогава Германия може да се сдобие с нов политически кабинет, който да промени миграционната и икономическата политика на страната.Според Мич това е неминуемо, тъй като голямата коалиция няма да издържи мандата си докрай и ще се разпадне.„Най-късно след местните избори в източната част на Германия социалдемократите ще напуснат коалицията. ХДС трябва да е подготвен за това\", смята Мич.Дискусията за изтегляне от коалицията бе подета още в петък от членове на Социалдемократическата партия.„Има обещания, които сме поели към избирателите. Не може да бягаме от тях\", бе реакцията пък на ХДС. ", "date": "2019.03.11", "title": "Консервативните кръгове в германския ХДС поискаха оставката на Меркел "}
{"url": "http://www.cross.bg/kyltyrata-zala-ministerstvoto-1598787.html", "text": "/КРОСС/ Вече няколко месеца Пловдив е домакин на Европейската столица на културата. Градът започна годината с инфраструктура, която далеч не отговаря на това важно събитие. Една от залите, които се очакваше да бъде ремонтирана за това домакинство е Градската концертна зала, чийто стопанин е Министерството на културата.  Повече от половин година след крайният срок на обявената от ведомството обществена поръчка обаче, няма никакво развитие по нейното реализиране. Днес с открито писмо до министъра на културата Боил Банов излезе Фондация „Дом за Пловдивската опера\". „Тревогата ни е, че забавянето на Министерството на културата е необяснимо, недопустимо и абсурдно,\" пишат от управителния съвет на НПО-то, което е учредено с идеята да бъде построена самостоятелна сграда за пловдивската опера, която десетилетия наред играе на сцена под наем. „Уважаеми г-н Банов,въпреки нееднократните ни писма и разговори с Вас и служители на Министерството, все още не сме получили конкретен отговор за недопустимото забавяне на процедурата за възлагане на обществена поръчка и последващо сключване на договор с избран изпълнител за изработване на инвестиционен проект за ремонт на Концертна зала Пловдив. Резултат няма.Повече от половин година след крайният срок на обявената от МК обществена поръчка няма никакво развитие по нейното реализиране. Надеждите на пловдивчани, че в дългоочаканата 2019 година, когато нашият град е Европейска столица на културата, ще бъде ремонтирана залата, макар и с закъснение, не се оправдаха. Въпреки обещаните през пролетта на 2018 г. средства от кабинета за спасяването на разпадащата се зала, няма никакво развитие. Тук даже не коментираме въпроса с объркаването на поръчката и повторното й обявяване.Тревогата ни е, че забавянето на Министерството на културата е необяснимо, недопустимо и абсурдно.Настояваме да получим незабавен отговор на въпросите: Кога най-сетне ще приключи процедурата по конкурса и кога ще бъде ремонтирана Концертна зала Пловдив? Кой носи отговорност за това забавяне? Министерство на културата желае ли да постигне конкретен резултат - ремонтирана Концертна зала в Европейската столица на културата 2019 г.?Нашите действия са продиктувани от стремежа ни да бъдем полезни за Пловдив и да удовлетворим желанията на онези 15 000 пловдивчани, подкрепили с подписите си инициативата „Дом за Пловдивската опера\".Това писмо е открито. Изращаме го до Вас и до медиите, защото се надяваме и те да помогнат за добрата кауза на нашата неправителствена организация в името на интересите на музикалното изкуство и в частност на развитието му в Пловдив-Европейска столица на културата - 2019 г.С уважение: Фондация „Дом за Пловдивската опера\"   ", "date": "2019.03.11", "title": "Концертна зала в Пловдив тъне в разруха, Министерството на културата бездейства"}
{"url": "http://www.cross.bg/institytzii-obrazovanieto-obrazovatelni-1598786.html", "text": "/КРОСС/ Комисията по образованието и науката в 44-то Народно събрание учреди специална годишна награда „Училището в музея, музеят в училището\". Тя е за културни институции, реализирали образователни програми съвместно с училища и детски градини. Депутатите единодушно се обединиха около решението да подпомогнат връзката между културните и образователните институции, като се насърчи пълноценното използване на фондовете за знания, а културните институции се превърнат в живи класни стаи, изследователски лаборатории и дискусионни клубове.Наградата ще се връчва всяка година. За нея могат да кандидатстват културни институции, които са осъществили образователни програми през съответната (предходната) календарна година. Номинации на културни институции могат да подават също и образователни институции, както и отделни учители. Приемането им ще става в срок от 1 януари до 30 април на съответната година, включително и тази, в Комисията по образованието и науката.Експертна комисия от трима изявени специалисти в областта на музеологията, галеристиката и образованието ще избере до 3 културни институции от всички кандидати. Награждаването на лауреатите ще е през месец май на специална церемония в Народното събрание.Кандидатите трябва да са регистрирани по реда на Закона за закрила и развитие на културата. Да не са констатирани нередности в управлението на финансите, фонда или други компоненти на дейността. Да осъществява устойчива практика на прилагане на образователни програми най-малко през последните 2 години (прилагат се образователните програми), създадени на професионален принцип.Културната институция да осъществява трайни контакти с организациите в системата на предучилищното и училищното образование (споделяне на добри практики) и да ги надгражда в полза на децата и учениците. Комисията ще отчита и обратната връзка от потребителите на образователни програми - споделени положителни резултати върху образователните постижения.Наградата се учредява по инициатива на председателя на Комисията по образованието и науката Милена Дамянова, а идеята се роди на кръгла маса в Народното събрание през 2016 година, когато представители на музеи, галерии и училища подчертаха значението на сътрудничеството по между им в полза на образованието и културното развитие на младите поколения. ", "date": "2019.03.11", "title": "НС обяви конкурс за музеи, галерии и училища за по-добро образование"}
{"url": "http://www.cross.bg/panaiiot-sozopol-osobeno-1598790.html", "text": "/КРОСС/ Софийска градска прокуратура /СГП/  повдигна обвинение на Панайот Рейзи - кмет на община Созопол, за извършено от него длъжностно присвояване в особено големи размери , представляващо особено тежък случай, осъществено в съучастие, при условията на продължавано престъпление и чрез улесняващи документни престъпления - престъпление по чл.203 вр. чл. 202,  ал. 1, т.1, вр. чл. 201, вр. чл. 20, ал.2, вр. ал.1, вр. чл. 26, ал.1 от НК. Панайот Рейзи  е привлечен към наказателна отговорност, затова че в периода  от 29.08.2014г. до 27.03.2017г. в гр. Созопол, при условията на продължавано престъпление, с 33 отделни деяния, като извършител, в качеството си на длъжностно лице и в съучастие с друго длъжностно лице от община Созопол, е присвоил чужди пари  в общ размер 1 989474,08 лв. /собственост на Община Созопол/, поверени му да ги управлява, като присвояването е в особено големи размери, представляващо особено тежък случай.За улесняване на присвояването Панайот Р. е извършил и документни престъпления, като съзнателно се ползвал от неистински частни документи - договори и фактури.Престъпната деятелност на Панайот Р. се изразявала с изплащането на суми от бюджета на Община Созопол по фактури за извършени СМР. Като основание за банковия превод се сочели договори за извършени СМР, но сумите постъпвали по сметка на физическо лице, нямащо нищо общо с фирмата изпълнител.Самите фактури и договори не произхождали от лицата, сочени за техни автори.Спрямо Панайот Р. е взета мярка за неотклонение „подписка\".Ако бъде признат за виновен по повдигнатото му обвинение за престъплението по чл. 203 от НК  /длъжностно присвояване/ Панайот Р. може получи наказание „лишаване от свобода\" от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност\".  ", "date": "2019.03.11", "title": "И кметът на Созопол на прицела на прокуратурата за присвоени 2 млн. лева"}
{"url": "http://www.cross.bg/sudurzhanie-terorizma-mladite-1598784.html", "text": "/КРОСС/ Eврокомисарят за съюза на сигурността Джулиан Кинг призова да се направи повече за премахването на терористичното съдържание в интернет по време на своето обръщение в памет на жертвите на тероризма.Все още има много такива материали, които се разпространяват в мрежата и често поразяват младите уязвими умове. Това води до част от насилието, което завзема улиците. Трябва да работим заедно с властите, но и с големите социални платформи, за да премахнем това съдържание и да възпрем отравянето на младите в обществото, заяви той.Днес Европа почита за 15-ти път жертвите на тероризма. Денят се отбелязва от 2005 г. по предложение на Европейския парламент. Повод станаха атентатите на „Ал Кайда\" в градската железница на Мадрид на 11 март 2004 година, когато загинаха 193 души, като сред тях бяха 4-ма българи. ", "date": "2019.03.11", "title": "ЕК иска мерки за премахване на терористично съдържание в интернет "}
{"url": "http://www.cross.bg/predlozheniya-sledva-predpriyatiya-1598792.html", "text": "/КРОСС/ Стартира процедурата за набиране на проектни предложения за развитие на малките и средни предприятия в граничния регион между България и Гърция. 10 млн. евро е размерът на инвестицията, която ще бъде отпусната по Програмата за трансгранично сътрудничество ИНТЕРРЕГ V-A Гърция-България 2014-2020 г. За ресурса вече е обявена Петата покана за набиране на проектни предложения в рамките на приоритетна ос 1 „Конкурентен и иновативен трансграничен регион\" на програмата. Тя  има за цел да повиши конкурентоспособността на малките и средни предприятия, като стимулира растежа на нови и съществуващи фирми чрез разширяване на икономическата им дейност до нови пазари и продукти.30 на сто от общия бюджет на поканата, който възлиза на 10 млн. евро, ще бъдат насочени към новосъздадени малки и средни предприятия (МСП). Стойността на даден проект следва да бъде между 300 000 и 600 000 евро, от които 65% субсидия (помощта се отпуска чрез „de minimis\" - до 200 000 евро) и 35% собствен принос на кандидатите. Допустими за участие са само малки и средни предприятия, регистрирани в допустимия по програмата регион (за България: в областите Благоевград, Смолян, Кърджали и Хасково) в т.ч. клонове, като за България същите следва да са регистрирани като самостоятелни юридически лица. Публични (държавни, общински и др. дружества) не са допустими кандидати. В дадено проектно предложение следва да участват само по едно МСП от всяка от партниращите държави. Едно МСП може да кандидатства само по един проект. Проектните идеи за съвместни бизнес инициативи от трансграничния регион на България и Гърция може да се подават по електронен път чрез Информационната система за държавни помощи на Гърция SAMIS (www.ependyseis.gr). Крайният срок за подаване на проектните предложения е 15:00 часа  на 10.05.2019 г.Кандидатите следва да упражняват дейности, съгласно заложените в насоките кодове от Класификацията на икономическите дейности (НКИД), като са допустими дейности по кодове в следните основни сектори: Производство на хранителни продукти, Производство на тъкани, Здравеопазване, Производство на компютърна и комуникационна техника, електронни и оптични продукти, Производство на строителни изделия от неметални минерални суровини, Събиране и рециклиране на материали, Устойчив туризъм, култура, спорт и развлечения. Въведен е допълнителен критерий, даващ приоритет за подкрепата на производствени предприятия.Допустими са разходи за дребномащабни инвестиции - например строителство, изграждане на производствени инсталации, доставка на специализирано оборудване и др., купуване на софтуер и свързаните с него услуги, маркетинг и ноухау, патенти и авторски права, разходи за персонал и др. Дадено проектно предложение може да включва изцяло инвестиционни дейности. Максимална продължителност на проектите е 3 години.Преди да пристъпят към подготовка и подаване на проектните предложения, кандидатите следва да се запознаят с Наръчника за работа в системата SAMIS. В момента той е наличен на официалния сайт на програмата само на английски език, като преводи на документа на български и гръцки език ще бъдат публикувани на 14.03.2019 г.Пълният комплект документи за петата покана, в т.ч. въпроси и отговори, свързани с нея може да намерите на официалната страница на програмата http://www.greece-bulgaria.eu/article/107_The-5th-Call-of-the-CP-INTERREG-VA-Greece-Bulgaria-2014-2020-has-opened.Информационен ден, посветен на Петата покана за набиране на проектни предложения по Програмата, ще се проведе на 20.03.2019 г. (сряда) в гр. Хасково. По време на събитието ще бъде предоставена подробна информация за изискванията на поканата и начините за подаване на проектните предложения. Актуална информация за точното място на провеждане на информационния ден, формата за предварителна регистрация, както и друга актуална информация може да бъде намерена на http://www.greece-bulgaria.eu/programme-events/  ", "date": "2019.03.11", "title": "Набират проекти за 10 млн.евро в помощ на малкия и среден бизнес в граничните региони "}
{"url": "http://www.cross.bg/bomba-borda-baky-1598794.html", "text": "/КРОСС/ Самолет на Уралските авиолинии се е приземил извънредно в Баку заради подозрение за бомба, съобщи РИА Новости.\"Еърбъс A321\" от Бахрейн за Москва е кацнал благополучно на международното летище „Хайдар Алиев\". Причината е подозрение на командващия самолета за бомба на борда\", се казва в съобщение на пресслужбата.Според пресслужбата на Летище Баку, е имало поне 225 души на борда на самолета, пътуващ към Москва от Бахрейн.Авиокомпанията потвърди, че има съобщения за неидентифицирани обекти на борда.След проверка не е установено наличие на бомба, съобщиха от руското посолство в Азербайджан, цитирано от агенцията. ", "date": "2019.03.11", "title": "Извънредно кацане на самолет в Баку заради бомбена тревога"}
{"url": "http://www.cross.bg/ivan-priyateli-karabynar-1598798.html", "text": "/КРОСС/ Любимата на Иван Ласкин - Александра Сърчаджиева, дъщерите му София и Люба, и много негови приятели почетоха паметта му в любимата му ловна база край пазарджишкото село Карабунар. Вчера актьорът, който си отиде на Богоявление, трябваше да навърши 49 години.\"С трогателен сбор, организиран от ловната дружинка на Карабунар и близки приятели бе почетена паметта на талантливия актьор Иван Ласкин навръх неговия рожден ден\", написа във Фейсбук Иван Тенев.Над 100 души, сред които Ернестина Шинова и Андрей Слабаков, Георги Чапкънов, Димитър Ковачев-Фънки, Ути Бъчваров и Юлиян Константинов, се събраха край Карабунар.\"Беше човек с прекрасно чувство за хумор. Съветвах го да предприеме нещо, но в крайна сметка решението си е негово. Ние, неговите приятели, многократно сме се опитвали да му обясняваме докъде води пътят, по който е тръгнал. Винаги много съм се разбирал с него. Бяхме състуденти в първи курс на ВИТИЗ, работили сме доста заедно, а той пое от мен и Иво Сиромахов и предаването ни в радиото. Как да не обичаш такава светла личност като него, как?\", каза пред \"Пазарджик днес\" Ути Бъчваров.", "date": "2019.03.11", "title": "Алекс и ловната дружинка на Ласкин отбелязаха рождения му ден (снимки)"}
{"url": "http://www.cross.bg/boing-indoneziya-samolet-1598789.html", "text": "/КРОСС/ Намерена е \"черната кутия\" на катастрофиралия етиопски пътнически самолет, регистрирала разговорите в пилотската кабина. Това съобщи днес националната телевизия на Етиопия.Според данните, получени от нея, сензорите са отчели неправилни показания за скорост и височина, което можело да бъде причина за трагедията.Малко преди да се разбие самолетът, пилотът е съобщил за трудности и е поискал да се върне в Адис Абеба.Докато трае разследването не можем да изключим нито една причина, каза главният изпълнителен директор на етиопската авиокомпания.Самолетът \"Боинг 737 МАКС 8\" (Boeing 737 MAX 8) на \"Етиопиън еърлайнс\" в полет за Найроби катастрофира вчера малко след излитане от Адис Абеба. Загинаха всичките 157 човека на борда.Това поражда въпроси за безопасността на този нов модел самолети, след като миналата година в Индонезия също имаше катастрофа с \"Боинг 737 МАКС 8\", сходна със сегашната. Тогава самолет на авиокомпания Лайън еър (Lion Air) падна край бреговете на Индонезия със 189 души на борда. При този полет в самолета също имаше възникнали проблеми със системата за поддържане на скоростта.Днес Китай забрани на националните си компании да използват самолети Боинг 737 MAX. Това направиха и етиопските авиолинии, и Индонезия. Това доведе до срив на акциите на самолетостроителя Боинг (Boeing), които се сринаха с 9 на сто в ранната търговия днес. ", "date": "2019.03.11", "title": "Намериха черната кутия на падналия самолет в Етиопия"}
{"url": "http://www.cross.bg/sobstvenost-etazhnata-ypravlenie-1598791.html", "text": "/КРОСС/ Министерството на регионалното развитие и благоустройството ще изработи нови правила за управление на етажната собственост, които да доведат до по- качествена поддръжка на сградния фонд и въвеждане на механизми на контрол за лицата, предоставящи услугите на професионално управление на етажната собственост.Предложенията ще са част от измененията и допълненията в Закона за управление на етажната собственост, по които МРРБ стартира обществен дебат.В срок до 15 април 2019 г. на електронна поща:  zues2019@mrrb.government.bg могат да бъдат подавани предложения, експертни мнения и коментари за промени в разпоредбите на закона. Те ще бъдат разгледани и обсъдени при подготовката на изменения в закона.С предложенията се цели да бъдат направени изменения и допълнения на отделни разпоредби в ЗУЕС с цел постигането на по-голяма прецизност, както по отношение на правомощията и задълженията на етажната собственост, така и относно осъществяването на контрол при изпълнението на тези задължения.Промените ще са в посока прецизиране на правата на общото събрание на етажната собственост и задълженията на собствениците на самостоятелни обекти и ползвателите в сградите в режим на етажна собственост.Ще бъдат преразгледани правилата за формиране на дължимите суми за поддържане и управление на общите части в етажната собственост за справедливото им разпределение.Необходимо е още да се засили ролята на публичните власти в прилагането на ЗУЕС чрез увеличаване правата и задълженията на местните власти в контрола по прилагането на закона, което ще помогне за по-доброто управление на сградите в режим на етажна собственост.Идеята е да се въведе и регулиране на отношенията при управлението на етажната собственост от различен характер - сгради със смесено предназначение (жилища, офиси, търговски площи), комплекси от затворен тип, ваканционни комплекси.В секция „Жилищна политика\", подсекция  „Етажна собственост\" на сайта на МРРБ са приложени получените вече предложения от Национално сдружение „Недвижими имоти\", Българската фасилити мениджмънт асоциация и Фондация „Асансьорна безопасност\".  ", "date": "2019.03.11", "title": "МРРБ ще изработи нови правила за поддръжка на сградния фонд"}
{"url": "http://www.cross.bg/svine-slychai-chyma-1598788.html", "text": "/КРОСС/ Българската агенция по безопасност на храните (БАБХ) констатира нови случаи на Африканска чума при диви свине в землището на Държавното ловно стопанство „Каракуз\", област Силистра. Изпитването на взетите проби на 6 март 2019 г. от Националната референтна лаборатория в София потвърди наличие на вируса при две животни.Това са поредните случаи на заболяването у нас за 2019 година. Те са потвърдени при прасета, открити при претърсване на региона в резултат на изпълнение на заповед на изпълнителния директор  на БАБХ от 25.02.2019 г.„Каракуз\" се намира в непосредствена близост до територията с последното намерено умряло диво прасе с положителна проба за африканска чума. Случаят бе установен на 25 февруари в землището на село Каблешково на територията на община Тервел.Предвид локализацията на всички положителни случаи досега, са създадени инфектирана и буферна зони. Те обхващат територии от областите Добрич, Силистра и Варна, В трите области се провеждат регулярни заседания на областните и общинските епизоотични комисии с участието на областните дирекции по безопасност на храните, кметовете на общините, представители на горските стопанства и ловните организации (включително в рамките на Ловните съвети).Поради високите нива на смъртност, бързото и широко разпространение в природата и липсата на лечение и ваксина, Африканската чума при домашните и дивите свине е смятана за изключително сериозно заболяване. Веднъж проникнала в държавата, болестта предизвиква мащабни загуби за националната и международната търговия, поминъка на свиневъдите и ловното стопанство.БАБХ напомня, че прасетата в стопанства „заден двор\" трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине.  ", "date": "2019.03.11", "title": "Нови случаи на Африканска чума в област Силистра"}
{"url": "http://www.cross.bg/sreshti-pechalba-leva-1598785.html", "text": "/КРОСС/ Ние сме щастливи и горди, че през годините при нас се реализираха и продължават да се получават все по-големи печалби. Сутринта представител от „Еврофутбол\" ме информира, че в нашия пункт е спечелена рекордна печалба от около 1 милион лева. Първоначално и аз не можех да повярвам. Беше ми обяснено, че са 18 срещи в права колонка за 200 лева. Еуфорията беше голяма!Да! Той не знаеше, че има печалба - беше проследил срещите от събота и част от неделните. Беше извън града. За другите мачове нямаше информация. Така че, като се прибра в късния следобед вкъщи, провери своя талон, обади ми се по телефона и потвърди, че той е щастливецът. Беше много радостен. Това беше една наистина неочаквана новина. Да, от около 8 години, а в последните 4 сме по-близки. Идва всяка събота. Винаги е подготвен с 12 написани мача в талона. Другите срещи ръчно ги дописваме на терминала. Играе за събота, неделя и евентуално понеделник. На нас ни е направило впечатление, че той винаги е подготвен! Идва, пуска си талона и си тръгва. Не се заседява в пункта и не коментира срещите с останалите участници. Доста информиран е и следи статистиката. При него характерното е, че използва знаци „1\" и „2\". Никога „Х\". Той винаги разчита на много срещи - от 15 до 22. Това е неговата тръпка, неговото хоби. Но, като цяло не е суеверен.  Наблюдаваме една цикличност при него през 4 години. Да сме живи и здрави след 4 години дано му съобщим новината за още някой милион. Еуфорията беше наистина много голяма! Имаше много радостни и щастливи хора. Всички му пожелаваха още много късмет. Може би всички ще пробват с доста срещи да играят. При нас има всякакви играчи. Едни играят от Топ първенстваДоста често се случва при нас да имаме големи печалби. Не случайно ни наричат късметлийския пункт във Враца. Ние имаме доста суми над 10 000 лева. От наши редовни клиенти. Имаме участници, които с по-голяма сума залагат на малко срещи. Други пък с по-малка сума залагат на повече срещи, но там предвижданията са на Първо полувреме/Краен изход, което е друг тип игра. Имаме доста печеливши, които залагат на 10-15 срещи в колонка. Имаме и суеверни клиенти. Те предпочитат да седнат на определено място и да не им се коментира срещата. Имаме и несуеверни играчи, които влизат залагат и късметът си е пак с тях. Формулата за успеха е играчите да бъдат упорити и да следят статистиката. Все пак трябва и доза късмет. Разбира се и се надяваме, че ще има още много, които ще пробват тази печеливша система. Затова „Еврофутбол\" е повече от игра и дава на всеки шанс за повече печалби. Ние му пожелаваме още много точни прогнози, а на останалите играчи - да изпитат тръпката с познаването в „Еврофутбол\"! ", "date": "2019.03.11", "title": "Букмейкърката на \"Еврофутбол\" от Враца: Еуфорията от спечеления милион беше голяма"}
{"url": "http://www.cross.bg/hora-kurdzhali-konstitytziya-1598783.html", "text": "/КРОСС/ На 16 април във всички училища ще се проведе Ден на Българската конституция. Това потвърди в Кърджали председателят на Народното събрание Цвета Караянчева, която е инициатор на идеята. Според нея много малко се знае за този факт, а с откритите часове в училище историята ще се обърне към младите хора.\"Колкото повече хора разберат за този факт от българската история, толкова по-добре, толкова повече ще се чувстват горди. Защото тази Конституция е един от най-прогресивните закони в Европа, те са приети в България. И затова реших, че трябва да обърнем историята към младите хора. Дали някой ще прочете в сайта на НС, не е много ясно, но това, че във всяко българско училище, във всеки клас ще се говори един час за Конституцията, ще остане в малките им главички и в сърчицата им\".В Кърджали Цвета Караянчева откри пътуващата фотоизложба „140 години от Учредителното събрание и приемането на Търновската конституция\". ", "date": "2019.03.11", "title": "Пътуваща фотоизложба \"140 години от приемането на Търновската конституция\" откриха в Кърджали"}
{"url": "http://www.cross.bg/ychastie-kompaniya-protzedyrata-1598781.html", "text": "/КРОСС/ В изпълнение на решения на Народното събрание от 7-ми юни 2018 г. и на Министерския съвет от 29-ти юни 2018 г. „Национална електрическа компания\" ЕАД отправя покана за избор на стратегически инвеститор за изграждане на АЕЦ „Белене\". В рамките на поканата се дава възможност и за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Целта на поканата е да предостави определена информация на страните, които желаят да заявят участие в процедурата.Българската страна ще участва в проектната компания, екплоатираща АЕЦ „Белене\" с апортна вноска на активите, в това число - лицензираната площадка, наличното оборудване, издадените решения, разрешение, лицензии и други документи, свързани с проекта. В процедурата са заложени редица условия с цел максимална защита на имуществения интерес на българската страна. Българската държава, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции.Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива. Срокът за получаване на заявления за участие е до 90-тия ден, считано от датата на публикуване на поканата в Официален вестник на Европейския съюз. Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕК. ", "date": "2019.03.11", "title": "Започва процедура за избор на стратегически инвеститор за АЕЦ \"Белене\""}
{"url": "http://www.cross.bg/dolara-bagata-ychastieto-1598772.html", "text": "/КРОСС/ Българският ММА боец Благой Иванов - Багата, който постигна първа победа в престижната организация за смесени бойни изкуства UFC, ще получи възнаграждение от 103 500 долара за участието си в мача. Това разкриха организаторите на събитието в Уичита, САЩ.Световният шампион по бойно самбо от 2008 г. победи американеца Бен Ротуел след 3 пълни рунда и съдийско решение. Той вече има в актива си в UFC 1 победа и 1 загуба.Багата ще прибере 50 хил. долара само за участието си, 50 хил. долара от наградния фонд като победител и 3500 долара седмично възнаграждение.Така българинът се нарежда четвърти по приходи от събитието измежду участниците. Най-добре платени са бойците от последния мач - победителят от Бразилия Жуниор дос Сантос (465 хил. долара) и противникът му Дерик Люис (205 хил. долара). Пред Иванов по този компонент е и американецът от ирански произход Бенели Дариуш, който ще грабне 155 хил. долара.Минути след победата Багата спорели пред bTV, че не прави планове за следващ мач и мисли първо за ваканция. Медиите обаче спрягат за негов следващ съперник руският ветеран от украински произход Алексей Олейник, известен с прякора Боата. ", "date": "2019.03.11", "title": "Над 100 хил. долара за Багата след победата"}
{"url": "http://www.cross.bg/parka-durveta-chastna-1598771.html", "text": "/КРОСС/ Зрители ва БТВ сигнализират за масова сеч в кв. „Северен\" в Пловдив. Хората от квартала се притесняват, че на тъмно се подготвя застрояването върху 18 декара зелени площи.Масовата сеч на дървета е в парка  край ул. „Полк. Сава Муткуров\". Местните жители подозират, че заедно със сухите и изгнили дървета се премахват и здрави. Те смятат, че се готви застрояване на зелените площи от частен инвеститор.Оказва се, че зеленият парцел е вече частна собственост.„Този парк е частна собственост. Частна собсвеност, която се води към този момент на „Парадайз гардън резидънс\" ЕООД с управител Байрям Сали Солак\", казва Ральо Ралев , кмет  на  район \"Северен\", Пловдив.След сечта в парка се появяват работници, които започват изкоп за строеж на ограда.Собственикът на терена обаче твърди, че общината е наясно с дейността му тук и тя е почистване на мястото. ", "date": "2019.03.11", "title": "Масова сеч в кв. „Северен” на Пловдив"}
{"url": "http://www.cross.bg/ychastie-rymen-makarov-1598776.html", "text": "/КРОСС/ Представители на ръководството на ПП АБВ се срещнаха с посланика на Русия Н. Пр. Анатолий Макаров. Председателят на партията Румен Петков и зам.-председателят Любомира Ганчева, традиционно вече, поднесоха на Н. Пр. Патриотичния календар, изработен от организацията. Изданието е своеобразен съвременен ежедневник по патриотизъм. Първата дата в календара е 3 март - началото на съвременната българска държава и проследява и отбелязва всички исторически за България събития. Румен Петков информира посланик Макаров за Международното движение за мир, инициирано от АБВ-Младежи, чието начало беше поставено във Варна преди дни. Инициативата е надпартийна и отворена за масово участие. Сред учредителите на Националното движение за мир са лекари, хора на изкуството, общественици, интелектуалци и граждани.Движението за мир ще бъде представено в Делхи на Международния форум на БРИКС, където българското участие е от страна единствено на ПП АБВ. Форумът е на най-високо ниво, в него вземат участие държавите основателки -  Бразилия, Русия, Индия, Китай и Южна Африка, както и страните от Г-20, ЕС, ОНД. България ще участва за първи път в този формат, а официален координатор на страната ни е лидерът на АБВ-Младежи Пламена Заячка. Тя ще потърси подкрепа и присъединяване на държавите, които участват към Движението за мир, с цел то да добие световен мащаб.", "date": "2019.03.11", "title": "Румен Петков поднесе Патриотичния календар на посланник Макаров"}
{"url": "http://www.cross.bg/priemna-georgi-suvetnik-1598782.html", "text": "/КРОСС/ Народният представител от „БСП за България\" проф. Георги Михайлов и общинският съветник Николай Николов ще проведат приемна за гражданиНа 12 март, от 15.00 до 17.00 часа, народният представител от „БСП за България\" проф. Георги Михайлов и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86. ", "date": "2019.03.11", "title": "БСП организира приемна за граждани в София"}
{"url": "http://www.cross.bg/biiibur-dzhustin-problemite-1598763.html", "text": "/КРОСС/ Певецът Джъстин Бийбър притесни феновете си, като призна, че напоследък му е трудно, само няколко седмици след като отложи сватбеното тържество с Хейли Болдуин, за да се справи с психичните си проблеми, съобщи Метро.Емоционалното съобщение на певеца в Инстаграм е придружено от снимка с Кание Уест и мениджъра му Скутър Браун.\"Само искам да ви държа в течение с надежда, че се вълнувате от това, което преживявам. Доста ми е трудно\", написа Бийбър.\"Чувствам се откъснат и странен... Винаги се възстановявам, затова не се притеснявам, но ми се прииска да се обърна към вас, за да се молите за мен\", продължава Бийбър.Феновете на 25-годишния певец веднага му изпратиха послания в подкрепа.Няколко часа преди да сподели проблемите си, Джъстин Бийбър качи в Инстаграм снимки на Хейли, която си играе с кучето им.Джъстин Бийбър се лекува от депресия, пише в. \"Мейл он сънди\".Макар и той да не се чувства добре, съпругата му няма нищо общо с проблемите му. Той се радва, че се е оженил за нея, а тя проявява разбиране, твърдят негови близки.За певеца се грижат професионалисти. ", "date": "2019.03.11", "title": "Джъстин Бийбър с шокиращо признание"}
{"url": "http://www.cross.bg/eksperimenta-sustoyanie-sunya-1598760.html", "text": "/КРОСС/ Швейцарски учени установиха, че спящи хора са в състояние да запомнят напълно непознати думи. Какво казва това за способностите на човешкия мозък? Ето заключенията на учените:Докато спи, човекът е в състояние несъзнателно да учи нови думи и да прави асоциации с познати му понятия. Това са успели да докажат швейцарската психоложка проф. Катарина Хенке и колегите ѝ Марк Цюст и Симон Рух.Тримата изследователи от Берн са провели следния експеримент с 41 доброволци: в състояние на сън те им пускали в слушалки двойка думички, едната от които била измислена, а другата - съществуващо понятие. След като се събуждали, участниците в експеримента били в състояние да повторят думите и имали конкретна представа за тяхното значение. Така например един от доброволците е чувал в съня си комбинацията \"гуга - птичка\", а друг е слушал думите \"гуга - слон\". На следващия ден двамата е трябвало да отговорят на въпроса дали \"гуга\" е нещо голямо или по-скоро нещо малко, което може да се вмести в кутия за обувки например.Ако новите думички са били повтаряни на участниците в експеримента, докато са се намирали във фазата на дълбок сън - т.нар. \"Up-State\", 60 процента от тях са отговаряли правилно на зададените им въпроси. В тази фаза от съня всички мозъчни клетки \"работят\" заедно. Тя продължава обаче много кратко - само около половин секунда. И се редува с т.нар. фаза \"Down-State\", през която не се регистрира активност между отделните части на мозъка.За да установят в коя от тези фази участниците в експеримента са успявали да запомнят непознати понятия, учените са използвали метода на електроенцефалограмата, с който се измерват електрическите сигнали в мозъка.Марк Цюст, единият от авторите на изследването, предупреждава обаче, че резултатите от експеримента не бива да се тълкуват погрешно. Да, експериментът показва, че сме в състояние да учим нови понятия и съвсем несъзнателно, но това не означава, че нощно време трябва да бомбардираме мозъка си с непознати думи с надеждата да запомним някоя от тях. Това определено пречи на здравия сън, предупреждава ученият.Важно заключение от експеримента е най-вече това: изводът, че очевидно сме в състояние да учим несъзнателно, може да помогне при терапията на различни заболявания. Председателят на Германското дружество за сънна медицина Питър Янг говори в тази връзка за \"съвсем ново измерение на нашите познания за съня\". Според Янг, изводите от експеримента със спящите хора могат да намерят приложение при рехабилитацията на пациенти след претърпяна катастрофа или след определени заболявания.Отдавна е известно, че по време на сън затвърждаваме придобитите знания. \"Ако вечер се упражнявате на флейта, на следващата сутрин обикновено можете да изсвирите същото изпълнение още по-добре, тъй като добрият сън затвърждава знанията\", казва Янг. От тази гледна точка резултатите от експеримента още веднъж потвърждават колко важен е сънят за ученето, добавя експертът.А швейцарската психоложка Катарина Хенке вижда още една възможна сфера на приложение - при хората, които срещат трудности при усвояването на знания. В тази връзка Хенке говори за разработването на процес, при който наученото в будно състояние да се затвърждава несъзнателно по време на сън. ", "date": "2019.03.11", "title": "Тайните на мозъка: учим, докато спим "}
{"url": "http://www.cross.bg/avtomobili-bulgariya-koli-1598750.html", "text": "/КРОСС/ Търговци отчитат сериозен ръст на вноса на стари дизелови коли от Западна Европа към България. Заради забраните и ограниченията за каране на стари дизелови коли по пътищата на много градове в Западна Европа - износът им към България расте. Всяка трета стара кола от износа на Италия например достига до автокъщите с коли „втора ръка\" у нас. Докато търсенето на нови автомобили на дизел в ЕС намалява с 18 % през миналата година, у нас то се запазва. В момента автомобилите на дизел, които се движат по пътищата в страната, са 1 210 000. На бензин карат 1 340 000 шофьори у нас. По данни на търговците в Германия  - в автокъщите залежават около 350 000 коли на дизел със стандарт Евро 5 на стойност над 5 млрд. евро. Средно всеки автомобил  престоява около 106 дни.В момента 80 % от вносът на коли втора ръка у нас идва от Италия. Средно за година от Италия към България се изнасят около 140 000 автомобила - като 65 % от тях са дизел. Засега вратата към нас е отворена - няма механизми, по които да се ограничат тези автомобили да дойдат, каза Цветелина Цанева от Асоциация на вносителите на автомобили. Повечето от колите, които тръгват от Италия и Германия към автокъщите у нас, са стари - на над 10 годишна възраст.Пак стигаме до покупателната способност - едно подновяване на автопарка би коствало много средства, които за много от българите са непосилни, коментира шофьорът Антон Антонов.И това предразполага всичките тези евтини автомобили, които замърсяват въздуха в Германия - да идват към България. Хората гледат да се отърват от тези автомобили и рано или късно ще дойде моментът, в който ще се подаряват такива автомобили, тъй като голяма част от тях няма да могат да напуснат на собствен ход територията на Германия, казва Румен Дунев.Около 60 % от новорегистрираните коли през миналата година  в България са на дизел. Като само  един на всеки десет автомобила е нов, а не „втора ръка\". И вносителите и производителие го потвърждават. В България търсенето на дизеловия автомобили остава високо - противно на търсенето в Западна Европа, казва Александър Миланов от Асоциацията на автомобилните производители.Продължава търсенето на дизеловите автомобили - тъй като в България няма механизъм - законов и финансов - по който да се ограничи този внос и продажба на по-стари дизелови автомобили, коментира Цветелина Цанева от Асоциацията на вносителите на автомобили.Експертите не изключват и българските шофьори да спечелят от европейските забрани. Ако преди половин година автомобил, отговарящ на нормата Евро 6, се е продавал за 28 000 евро, сега цената му в автокъщите в Германия и Италия трудно минава 21 000 евро. Това, което може да се случи - е някои от тези автомобили, да влязат на относително по-изгодна цена на българския пазар и това да подпомогне на някои от по-старите сегменти автомобили в България, казва Александър Миланов.Въвеждат се промени по отношение на категоризацията на ПТС - ще се използва стикер, който ще се поставя на предното стъкло, който ще носи информацията за евро категорията на колата и данни за измерените замърсители от двигателите. Тези стикери могат да помогнат на общините, които да предприемат мерки за зони с ниски емисии - части от градове или цели градове (по подобие на Европа), които въвеждат ограничения, под даден Евро стандарт да не могат да влизат такива автомобили - например по ниско от Евро 3 - да не влизат. Това ще е решение на всяка община, коментира Георги Михайлов от МОСВ. Автомобилният транспорт у нас е един от основните източници на замърсяване - но след битовото отопление, който е най-големият причинител на наднормени нива - основно на фини прахови частици. Автомобилният транспорт е замърсител в най-големите градове на страната. По думите на Михайлов при нас има една съществена разлика от Западна Европа - и това са високите нива на азотни оксиди, които има в редица западноевропейски градове. ", "date": "2019.03.11", "title": "Ръст на износа на стари коли на дизел от Западна Европа към българските автокъщи"}
{"url": "http://www.cross.bg/pozharut-zaradi-otkrito-1598773.html", "text": "/КРОСС/ Пожарът в местността „Камбаните\" е възникнал заради неправилно използване на огън на открито, заявиха за bTV от Главна дирекция „Пожарна безопасност\".В района снощи горяха сухи треви, а пламъците стигнаха близо до къщите и притесниха собствениците им.Първи сигнал за огнената стихия на телефон 112 подава Стоян Величков. Къщата му е близо до пламъците. По думите му огънят бил запален заради традицията на Сирни Заговезни. Над 20 огнеборци, подпомогнати от доброволци, са участвали в гасенето. Инцидентът се е разминал без сериозни щети, пострадал е единствено дворът на къща, в която никой не живее постоянно.Само през изминалото денонощие има над 600 сигнала за пожари в страната, повечето от които в гористи местности и сухи треви. ", "date": "2019.03.11", "title": "Пожарът в „Камбаните” е тръгнал от палене на огън на открито"}
{"url": "http://www.cross.bg/leva-godina-sravnenie-1598765.html", "text": "/КРОСС/ Многопрофилната болница „Св. Иван Рилски\" в Горна Оряховица реализира печалба в размер на 63 876 лева за миналата година. Това съобщи управителят на болницата д-р Иван Иванов. Втората по големина в страната общинска болница за първи път излиза на печалба от 12 години, сочи сравнение на годишните отчети.За 2018 година финансирането от Националната здравноосигурителна каса (НЗОК) в стационара е увеличено с 12 % в сравнение с предходната година или то е възлизало на 4 992 658 лева. Субсидията от МЗ също била по-висока с 9 % от предходната година или 72 752 лева. Разходите за отчетния период са нараснали с 11% в сравнение с 2017 г., но 60% от тях са били изхарчени за заплати.В рамките на една година просрочените задължения са стопени с над 65% от 280 756 лева за 2017 г. на 97 463 лева за 2018 г. „Тенденцията за ограничаване на просрочените задължения към доставчиците и оптимизиране на разходите не е прекъсвана още от 2016 година, откакто ръководя болницата\", коментира д-р Иванов. Тогава просрочията са били около 600 000 лева.Средната брутна работна заплата за м.г. е била 1013, 41 лева в края на миналата година, като в сравнение с предходната 2017 г. увеличението е с 90,57 лв. и 10 %. През януари на миналата година заплатите стартират от 988, 34 лева, докато през януари 2019 г. средната работна заплата е 1044, 99 лв. Средното брутно възнаграждение на лекарите за месец вече е 1555,78 лева, а на медицинските специалисти - 945,14 лева, посочи още д-р Иванов.С писмо от Министерство на здравеопазването ръководството на болницата е уведомено, че ще получи завишена субсидия за текущата година от държавата. Тя ще е в размер на 175 000 лева, докато за м.г. е била 72 752 лева.Д-р Иванов ще предложи на Медицинския съвет към болницата да бъде направено ново увеличение на заплатите на медицинския персонал през настоящата година с оглед увеличената субсидия от здравното министерство. ", "date": "2019.03.11", "title": "За първи път от 12 години горнооряховската болница е на печалба "}
{"url": "http://www.cross.bg/belezhka-prilozhenie-kasova-1598764.html", "text": "/КРОСС/ Нова версия на мобилното приложение на НАП позволява проверка дали дадена касова бележка е истинска или фалшива. Проверката става със сканиране на QR код, които поетапно до края на годината ще стане задължителен във всяка касова бележка, издавана от български търговец. Към момента около 50 000 касови апарати печатат такива кодове върху бележките, които издават.Мобилното приложение на НАП може да се изтегли през App Store за телефони с операционна система iOS или през Google Play - за  Android устройства. Проверката става на 2 фази - първо се сканира отпечатания на бележката QR код, като приложението показва кодираните в него стойност на покупката, дата, час и номерата на касовата бележка и фискалната памет на касовия апарат.Клиентът може да сравни дали данните в хартиената бележка и мобилното приложение съвпадат или се различават. Ако има разлика, мобилното приложение позволява директен контакт с НАП по телефона, за сигнализиране за фалшива касова бележка.Ако данните съвпадат, потребителят може да направи справка чрез приложението дали конкретната касова бележка е получена в сървърите на НАП. Ако всичко с бележката е наред, приложението показва в зелено, че документът е бил успешно получен в НАП.Ако има разлика в данните или бележката не е изпратена в приходната агенция, приложението дава възможност за подаване на сигнал по телефона. До момента, мобилното приложение на приходната агенция има над 50 000 инсталации от потребители, като броят им непрекъснато растеАко клиент изобщо не получи касова бележка, може да сигнализира в НАП на телефона на Информационния център 070018 700 в работно време или на имейл infocenter@nra.bg. ", "date": "2019.03.11", "title": "Мобилно приложение следи за неплащане на данъци "}
{"url": "http://www.cross.bg/protiv-vmro-patrioti-1598774.html", "text": "/КРОСС/ ВМРО, които са част от малката коалиция Обединени патриоти, подкрепяща правителството, се обявиха категорично против на дълговете на Главното мюфтийство.В петък на първо четене бяха гласувани промени в Закона за вероизповеданията, с които се опрощава дълг от 8 млн. лв. на мюфтийството. Вносители са ГЕРБ и ДПС. Обединените патриоти бяха против.„Това да се опрощават задължение конкретно, за да облагодетелстваме едно вероизповедание, е лош пример. Той ще доведе до верижна реакция - утре други вероизповедания ще спрат да си плащат данъците и осигуровките, просто защото ще знаят, че в един момент държавата може да им ги опрости\", каза днес в Русе депутатът от ОП Искрен Веселинов. ВМРО ще поиска и забрана за финансирането на вероизповедания от външни източници. ", "date": "2019.03.11", "title": "ВМРО се обяви против опрощаването на дългове на Главното мюфтийство"}
{"url": "http://www.cross.bg/moyrinyo-real-trenyor-1598777.html", "text": "/КРОСС/ Жозе Моуриньо ще бъде новият треньор на \"Реал\" Мадрид, а назначението му ще бъде обявено до часове през днешния ден (11 март). Това твърди бившият президент на испанския гранд Рамон Калдерон.Според шефа на \"белите\" от 2006 до 2009 г., Специалния ще замени Сантяго Солари, като двете страни вече са се разбрали за условията по договора. Причината за треньорската рокада е разочароващото представяне на тима в последните мачове. \"Реал\" загуби от \"Барселона\" с 0:3 у дома в реванша от полуфиналите на Купата на краля и отпадна от турнира. В Шампионската лига пък тимът не успя да прескочи осминафиналите, след като пропиля предимство от 2:1 в първия мач срещу \"Аякс\", записвайки поражение с 1:4 отново на \"Сантяго Бернабеу\".Данните на Калдерон са, че при завръщането си в \"Реал\" Моуриньо ще взима и космическа заплата от 17 млн. паунда на година. Договорът му пък ще е до края на настоящия сезон и за следващите 3. Тази сума ще направи Специалния най-добре платеният треньор в големите европейски първенства. В момента в тази класация води мениджърът на \"Манчестър Сити\" Хосеп Гуардиола с годишна заплата от 15,3 млн. паунда.\"За настоящия президент Флорентино Перес, назначението на Моуриньо ще се превърне в щит срещу недоволството на медиите, феновете и играчите. Няма да му бъде лесно в следващите 3 месеца\", предвеща Калдерон.Жозе Моуриньо беше треньор на \"Реал\" в периода 2010-2013 г. С Кралския клуб той спечели титла (2012 г.), Купа на краля (2011 г.) и Суперкупа на Испания (2012 г.). Той не успя да спечели голям европейски трофей, като 3 пъти достига с тима до полуфинал на Шампионската лига.За последно Моуриньо работи като мениджър на \"Манчестър Юнайтед\". Той бе уволнен в средата на декември 2018 г. заради слабите резултати. ", "date": "2019.03.11", "title": "Моуриньо се завръща в \"Реал\" за космическа заплата"}
{"url": "http://www.cross.bg/bila-raneni-travmi-1598778.html", "text": "/КРОСС/ Две жени и 3-годишно дете, които са били в другата кола, също са приети за лечение. Другите пострадали при инцидента са се разминали с по-леки травми. Още седем души са ранени в катастрофи през почивните дни, а шофьор на „БМВ\" загина в град Долни Чифлик. Както Дарик вече съобщи 44-годишният мъж се блъсна последователно в бетонен стълб и бетонна ограда, след което колата се преобърна и той почина на място.61-годишна жена е със счупени крака, след като е била пометена на пешеходна пътека в центъра на Варна. Пострадалата е пресичала на кръстовището на улиците „Бачо Киро\" и „Русе\", когато е била ударена от „Мазда\", управлявана от 54-годишна водачка.Други две жени са настанени в болница с фрактури, след като 19-годишна шофьорка не спря на знак „Стоп\" и се блъсна в преминаваща кола. Велосипедист е с травми, след като пиян се удари в паркиран автомобил на варненската улица „Кестен\". Проверката с дрегер му е отчела 1,37 промила алкохол. ", "date": "2019.03.11", "title": "Девет души са ранени в катастрофа, момиче е с опасност за живота"}
{"url": "http://www.cross.bg/magdalena-zlatitza-dluzhnostno-1598759.html", "text": "/КРОСС/ Софийска градска прокуратура /СГП/  повдигна обвинение на Магдалена И. - кмет на община Златица, за извършено от нея документно престъпление по чл.311 от НК и за длъжностно присвояване в особено големи размери и представляващо особено тежък случай, осъществено в съучастие и при условията на продължавано престъпление - престъпление по чл.203 вр. чл. 202,  ал. 1, т.1, вр. чл. 201, вр. чл. 20, ал.2, вр. ал.1, вр. чл. 26, ал.1 от НК. Магдалена И. е привлечена към наказателна отговорност, затова, че на 20.01.2014г. в качеството си на длъжностно лице - кмет на общ. Златица, в кръга на службата си е съставила официален документ - декларация, в който е удостоверила неверни обстоятелства, с цел да бъде използван този документ като доказателство за тези обстоятелства.Неверените обстоятелства се състояли в твърдението, че проектът с предмет  „Преустройство на първи етаж на Разширение на училище кв. 72, гр. Златица\" не е финансиран от друг източник, различен от Публична инвестиционна програма „Растеж и устойчиво развитие\" .В действителност различните етапи от проекта, на обща стойност над 100 000 лв. /без ДДС/, били финансирани и изпълнени по договор между община „Златица\" и частно дружество.Магдалена И. изготвила официалния документ с невярно съдържание с цел да бъде използван пред Областния управител на Софийска област  и така да се осъществи двойно финансиране на СМР.Второто обвинение се отнася за действията на Магдалена И. в периода         за периода 14.07.2014г. до 18.12.2014г. За посоченото време с две отделни деяния в качеството си на длъжностно лице- кмет на община Златица, Магдалена И. осъществила длъжностно присвояване на сума в общ размер над 1 000 000 лв.Средствата били отпуснати като целеви субсидии за капиталови разходи  от Държавния бюджет на Република България по програма за 2014г.  „Растеж и устойчиво развитие на регионите\". В качеството й на кмет на община Златица Магдалена И. имала задължение да ги пази и управлява.Вместо това, в съучастие с друго длъжностно лице от община Златица и управител на частно търговско дружеството като помагачи, тя се разпоредила със сумата, като наредила плащане по фактура за извършени СМР.За улесняване на присвояването било осъществено документно престъпление от страна на помагачите й, като били съставени официални документи с невярно съдържание - Протоколи за приемане на извършени СМР. В тях били отразени множество СМР, без същите да са реално изпълнени.По този начин във фактурите били отразени многократно по-високи стойности от реално дължимите.За самото съставяне на официални документи с невярно съдържание не може да се търси наказателна отговорност от Магдалена И., тъй като не е участвала в изготвянето им, но е била запозната с неверността на отразените в тях обстоятелства. Спрямо Магдалена И. е взета мярка за неотклонение „подписка\".Ако бъде призната за виновна по повдигнатото й обвинение за престъпление по чл. 311 от НК, Магдалена И. може да получи наказание „лишаване от свобода\" до 5 години, като съдът може да постанови и „лишаване от право да заема определена държавна или обществена длъжност\".За престъплението по чл. 203 от НК /длъжностно присвояване/ законодателят е предвидил наказание „лишаване от свобода\" от 10 до 20 години, както и конфискация на част или цялото имущество на осъдения, и лишаване от право да заема определена държавна или обществена длъжност и лишаване от право да упражнява определена професия или дейност\".   ", "date": "2019.03.11", "title": "Прокуратурата обвини кметицата на Златица за присвояване на пари"}
{"url": "http://www.cross.bg/radev-katastrofa-suboleznovaniya-1598758.html", "text": "/КРОСС/ Държавният глава Румен Радев изрази съболезнования на своя етиопски колега Сахле-Ворк Зевде по повод трагичната катастрофа в Етиопия с пътнически самолет на \"Етиопиан Еърлайнс\", при която вчера загинаха 157 души.„С дълбоко прискърбие посрещнах новината за самолетната катастрофа, отнела живота на толкова много хора\", посочва президентът Радев. Държавният глава поднася от свое име и от името на българския народ искрени съболезнования на близките на загиналите. „Нашите мисли и чувства са с тях в труден момент за преодоляване на мъката от сполетялата ги трагедия\", заявява Румен Радев в писмото си до Сахле-Ворк Зевде.", "date": "2019.03.11", "title": "Румен Радев изрази съболезнования на своя етиопски колега по повод самолетната катастрофа"}
{"url": "http://www.cross.bg/oruzhie-oruzhiya-prodadenite-1598757.html", "text": "/КРОСС/ САЩ са доставили над една трета от продадените по света оръжия за последните 5 години и са затвърдили водещата си позиция като най-голям продавач на оръжие в света, показва доклад на Стокхолмския международен институт за изследвания на проблемите на мира (СИПРИ), цитиран от ДПА.Глобалните продажби на оръжие са нараснали с близо 8% в периода от 2014 до 2018 г. в сравнение с предишните пет години. САЩ са доставили 36% от тях, в сравнение с 30% за предишните пет години.Най-малко 98 страни са закупили оръжие от САЩ, което е повече от всеки друг доставчик, отбелязва СИПРИ. Малко над половината от доставените от Вашингтон оръжия са били закупени от страни от Близкия Изток. Саудитска Арабия е закупила 22% от продадените от САЩ оръжия, което я прави най-важната им единична клиентка. Общо Рияд е внесъл 12% от световните продажби на оръжие, като освен от САЩ е закупувал оръжия от Франция и Великобритания.Износът за Близкия Изток е нараснал близо два пъти за последните пет години в сравнение с предишния период. Други важни регионални купувачи са Египет, Обединените арабски емирства и Ирак.Русия е вторият най-голям износител на оръжие, като е доставила една пета от продадените по света оръжия на общо 48 страни. Половината от руските оръжия са били продадени на Индия, Китай и Виетнам. Руският износ на оръжие обаче е спаднал със 17% в сравнение с периода 2009-2013 г., отбелязва СИПРИ.След САЩ и Русия се нареждат Франция, Германия и Китай, които общо държат над 75% от доставките. Саудитска Арабия, Индия, Египет, Австралия и Алжир са закупили общо една трета от продадените по света оръжия.", "date": "2019.03.11", "title": "САЩ остават на първо място в световната търговия с оръжие"}
{"url": "http://www.cross.bg/vodachite-putnitzite-kolani-1598761.html", "text": "/КРОСС/ От днес до 17 март е в ход специализирана полицейска операция за контрол на използването на обезапасителни колани от водачите и пътниците в моторните превозни средства. Акцията се провежда едновременно на територията на всички страни, членки на Европейската мрежа на службите на Пътна полиция - TISPOL, съобщиха от пресцентъра на МВР.В рамките на извършвания засилен контрол пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца.По данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент.", "date": "2019.03.11", "title": "Пътни полицаи ще проверяват за колани, каски и столчета "}
{"url": "http://www.cross.bg/dulgove-mystafa-hadzhi-1598762.html", "text": "/КРОСС/ Премиерът Бойко Борисов разговаря днес с патриарх Неофит и главния мюфтия Мустафа Хаджи. Срещата бе по инициатива на премиера, а повод - промените в Закона за вероизповеданията, които предвиждат опрощаване на дългове на вероизповеданията.\"Срещата мина в духа на толерантност и разбирателство. Ние като граждани на тази държава сме длъжни да пазим мира и спокойствието в България, който сме го наследили от нашите бащи\", коментира след срещата главният мюфтия Мустафа Хаджи. Още в събота министър-председателят съобщи, че е поканил двамата духовни водачи на среща, след разгорещените дебати в парламента по повод опрощаването на дълговете на мюфтийството.Днес Мустафа Хаджи посочи, че дълговете на мюфтийство са от 2005 г., голяма част от задълженията, които според експертни оценки са над 8 млн. лева, са лихви. Натрупаните дългове са стари задължения върху които текат лихви, обясни главният мюфтия и отказа да влезе в конкретика. \"Това е работа на счетоводството, не се занимавам с тези въпроси. Не искам да казвам нещо, което може да ви подведа\", заяви той. Според Мустафа Хаджи приходите са твърде малко, затова са натрупани и дългове. По думите му приходите на мюфтийството са недостатъчни, защото голяма част от вакъфските имоти са одържавени по време на комунистическото управление и след това не са върнати. Според данни на Министерството на финансите шест вероизповедания у нас имат дългове за 8,267 млн. лева. От тях най-много - над 8,2 млн. лева са на Главното мюфтийство.Миналата седмица на първо четене депутатите решиха до опростят задължения на Главното мюфтийство. Срещу решението се обявиха Патриотите, а опозицията заподозря договорка между ДПС и ГЕРБ. От ГЕРБ призоваха да се пази етническия мир. ", "date": "2019.03.11", "title": "Патриархът и главният мюфтия на крака при Борисов"}
{"url": "http://www.cross.bg/obekti-klienti-dotaksyvane-1598766.html", "text": "/КРОСС/ 728 нарушения на стопански обекти регистрираха през 2018 г. екипите на ЧЕЗ Разпределение за борба с кражбите на електроенергия. Сред тях 121 са ресторантите и питейните заведения, 38 производствени и складови бази, над 90 търговски обекта, над 40 офиса, 11 игрални зали, дървопреработвателни предприятия, строителни обекти и др. Открити са множество  обекти с инсталирани машини - „копачки\" на виртуална валута, които се захранват от електрическата мрежа незаконно. Измерванията показват, че откраднатата електроенергия  от един подобен обект достигат 50 000 кВтч. за един месец, като това е потреблението средно на 100-150 домакинства. Рискова група са и хотели, ваканционни селища и къщи за гости, като проверки на такива обекти се извършват постоянно от дружеството. През годината са разкрити над 30 нарушения на подобни клиенти. Фирмените кражби представляват 11% от общо установените кражби, които през изминалата година са общо 6646.Необходимо е да бъдат установени санкции, които да имат превантивен ефект. Те трябва да бъдат строги не само по отношение на цената, но и по отношение на срока за дотаксуване. В Чехия периодът на дотаксуване е 24 месеца, а в Германия 6 месеца назад. Ускорените процедури, ефективните и по-тежки санкции срещу извършителите ще помогнат да бъдат защитени интересите на коректните клиенти.", "date": "2019.03.11", "title": "728 фирми в Западна България са хванати в кражба на ток"}
{"url": "http://www.cross.bg/sanofi-evro-bulgariya-1598767.html", "text": "/КРОСС/ За поредна година биофармацевтична компания Sanofi отчита стабилни финансови резултати в световен мащаб с годишни нетни продажби в размер на 34,46 милиарда евро, от които 9,34 милиарда евро в Европа.Доходността от акциите на Sanofi е 5.47 евро и бележи ръст от 5,1% на годишна база при постоянен обменен курс. Предложеният дивидент на борда е от 3,07 евро на акция като това е 25-и пореден период с нарастващ  дивидент.„През 2018 г. направихме добър прогрес в приоритетните ни проекти и увеличихме капацитета си в научно-изследователската дейност. Миналата година финализирахме придобиванията на Bioverativ и Ablynx, които ни помогнаха да засилим позициите си в областта на редките кръвни болести и дадоха допълнителна стойност за компанията ни като цяло. Това е и причината подразделението ни -  Sanofi Genzyme - за онкология, множествена склероза и редки болести да бележи ръст от 30% за изминалата година. Фокусът ни през 2019 г. продължават да са успешното развитие на бизнес приоритетите ни както и трансформирането на компанията, за да отговори напълно на динамиката нашата индустрия.\", коментира Оливиер Брандикур, главен изпълнителен директор на Sanofi.Представянето ни на българския пазар следва тенденцията на стабилност на глобалната компания.  През 2018 г. Sanofi се нарежда на 7-мо място по продажби в абсолютна стойност в страната и на шесто място сред иновативните компании представени в България, по данни на IMS Health. В абсолютна стойност годишните продажби на Sanofi са в размер на 41,595 млн. евро. Най-голям дял в продажбите в България (28%) формират „Продукти без лекарско предписание\", които бележат двуцифрен ръст от близо 16% на годишна база. Част от добрите резултати на подразделението се дължат и на новите продукти без лекарско предписание, които бяха пуснати на пазара - Novanight, Muconasal Natural Triple Effect, Mucosolvan Natural Complete, Dulcosoft,  Magne B6 Forte, Magne B6 Stop Stress и Essentiale Express.На второ и трето място като дял от продажбите на Sanofi в България  се нареждат с по около 25% дивизиите \"Обща медицина\" (General medicine)  и  Sanofi Genzyme - бизнес подразделението за онкология, множествена склероза и редки болести. Подразделението „Диабет и сърдечно-съдови заболявания\" е с 16% дял в продажбите на компанията в страната, a Sanofi Pasteur  - с 5%.Освен стабилните финансови резултати, Sanofi получи сертификата „Най-добър работодател в глобален мащаб\". Отличието се връчва от независимата организация Top Employer Institute, която одитира компаниите по света по международни признати стандарти. Глобалният сертификат е поредната висока оценка за устойчивата и дългогодишна политика на Sanofi в развитието на човешките ресурси и добрите условия на труд в компанията.", "date": "2019.03.11", "title": "Sanofi отчита стабилни финансови резултати в България и по света"}
{"url": "http://www.cross.bg/vizitata-geshev-prokyror-1598768.html", "text": "/КРОСС/ Замeстник- главният прокурор на Република България Иван Гешев е на официално посещение в САЩ за срещи на ръководно ниво с представители на ФБР, базирани в Ню Йорк и Вашингтон. По време на визитата си Гешев ще разговаря със заместник-директора на ФБР Дейвид Боудич и ще проведе работни срещи в Министерството на правосъдието, в Националния антитерористичен център на САЩ във Вашингтон, както и с федерални прокурори в Ню Йорк, занимаващи се с контратероризъм. Основни теми на разговорите ще бъдат противодействието на финансирането на тероризма и прането на пари.Сред целите на визитата е и споделяне на опита, който ФБР има в създаването и функционирането на Съвместните работни групи за борба с тероризма (JTTF), в които влизат представители на много държавни и регионални правоприлагащи и правоохранителни агенции като ФБР, митниците, граничните и имиграционни служби, Бюрото за алкохол, тютюн, огнестрелни оръжия и експлозиви, Командването за криминални разследвания на армията на САЩ, Бюрото за дипломатическа сигурност и др.Гешев е придружаван от заместник-председателя на ДАНС Недялко Недялков. По време на визитата в САЩ ще бъдат обсъдени и въпроси, касаещи сътрудничеството между българските и американските служби.  ", "date": "2019.03.11", "title": "Зам.-главният прокурор Иван Гешев е в САЩ по покана на ФБР"}
{"url": "http://www.cross.bg/lenta-trakiya-posoka-1598756.html", "text": "/КРОСС/ До 17:30 ч. се ограничава движението в активната лента на АМ \"Тракия\" от км 17 до км 18 в  посока София поради ремонтни дейности на асфалтовата настилка. Движението се извършва в изпреварващата лента.До 17:30 ч. се ограничава движението в изпреварващата лента на АМ \"Тракия\" от км 50 до км 51 посока София поради ремонтни дейности на асфалтовата настилка. Движението се извършва в активната лента. ", "date": "2019.03.11", "title": "Ограничения на АМ \"Тракия\" заради ремонти"}
{"url": "http://www.cross.bg/ahmed-vlasti-krazhba-1598769.html", "text": "/КРОСС/  Състав на Варненския апелативен съд потвърди като законосъобразно решение на Окръжен съд - Варна от 28 февруари тази година, с което се допуска екстрадицията на Ахмед Ах., издирван от гръцките власти, за да бъде разследван с други лица за съучастие в крупна кражба, извършена в град Ираклия в източен Крит, Гърция. Въззивната апелативна инстанция съд остави без уважение жалбата на българина срещу решението за предаването му на гръцките власти .Пресслужбата на Апелативен съд - Варна припомня, че Ахмед бе задържан под стража през м.януари т.г. на основание Европейска заповед за арест (ЕЗА), издадена на 4 декември 2018г. от апелативен прокурор от източен Крит. Компетентните гръцки власти са настоявали за ареста и предаването на Ахмед, за да бъде наказателно преследван за кражба, извършена в съучастие с други лица през февруари 2015 година от дома на местен жител. Според ЕЗА, няколко български граждани след предварителен сговор и в съучастие проникнали през балконската врата на чуждия дом, задигнали голяма сума в евро, ключ от автомобил, документи и множество бижута - всичко на стойност 221 800 евро. Кражбата е престъпление, което се наказва максимум с 10 години затвор в Гърция, а се преследва от закона и в България.Варненският апелативен съд споделя основанията на първата съдебна инстанция, допуснала екстрадицията на българина. И този съд намира, че престъплението не е извършено цялостно или частично на територията на РБ, не е подсъдно на български съд, не е изтекъл предвидения давностен срок, а Ахмед не е търпял и не търпи наказание за това деяние в страна, която не е членка на ЕС. Решението на Апелативен съд - Варна, с което се потвърждава екстрадицията на Ахмед Ах., за да бъде разследван с други лица от гръцките власти за крупна кражба, извършена в град Ираклия в източен Крит е окончателно.", "date": "2019.03.11", "title": "Предаваме на гръцките власти българин, разследван за кражба на 220 хлд. евро"}
{"url": "http://www.cross.bg/tyrizma-rysiya-angelkova-1598746.html", "text": "/КРОСС/ Министърът на туризма Николина Ангелкова разговаря с генералния директор на Асоциацията на регионите на Русия Светлана Ануфриенко. Срещата беше в рамките на работното посещение на българския министър в Русия по време на международната туристическа борса Интурмаркет 2019.  Посещенията на граждани от Руската федерация през миналата година са близо 512 хил., което нарежда страната на 6-то място сред водещите пазари за входящ туризъм у нас, каза министър Ангелкова. Тя посочи, че Министерството на туризма работи усилено за популяризиране на дестинация България, като място предлагащо отлични условия за посещения в 4 сезона.През април предвиждаме да бъде организиран Българо-руски регионален туристически форум, информира министърът. Събитието ще се проведе във Велико Търново, което е още един повод представителите на руския бизнес да се докоснат до културно-историческото богатство на страната ни. Тема на разговора беше и възможността за подписване на Меморандум за сътрудничество в областта на туризма между Министерството на туризма и Асоциацията на регионите на Русия. Министър Ангелкова благодари на г-жа Ануфриенко за участието на Българо-руския бизнес форум в областта на туризма, който бе открит в София от  министър-председателите на Република България Бойко Борисов и на Руската федерация Дмитрий Медведев. Министърът изрази надежда сътрудничеството да продължи и занапред, което подпомага развитието на туризма у нас и в Русия.", "date": "2019.03.11", "title": "Българо-руски регионален туристически форум предстои през април"}
{"url": "http://www.cross.bg/delchevo-putna-novo-1598748.html", "text": "/КРОСС/ Временно e ограничено движението при км 150 на АМ „Струма\" в  посока София, в участъка Ново Делчево - Сандански, поради монтаж на пътна сигнализация. Трафикът се осъществява по обходен маршрут - път I-1 Ново Делчево - Сандански.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.03.11", "title": "Ограничения в движението на АМ „Струма“ в посока София"}
{"url": "http://www.cross.bg/pleven-politzeiiski-proizvol-1598743.html", "text": "/КРОСС/ Обвинения за полицейски произвол в Плевен - МВР проверява сигнал на майка и син за превишаване на служебните права на униформени.Ахмет Татаров е потърсен от полицията след спречкване с цивилен катаджия в плевенския мол. Вместо това обаче 32-годишният мъж е откаран в полицията, където твърди, че са му нанесли побой.Полицаят Иван Папирски твърди, че задържаният му счупил зъб при удар с лакът. Яростна съпротива, която се изразяваше в мятане, ритане и опит да удря колегите, обясни той.Ахмет Татаров обаче заяви, че са започнали да го влачат на земята, да го бият и ритат. Той е оставен в ареста за 24 часа.Заради създадения смут пред районното полицаите слагат белезници и на майката - Бание Татарова.Спрямо тези две лица има използвана полицейска сила, която включва правомощията на тези служители, но няма издевателства, категоричен беше старши комисар Красимир Начев, директорът на ОДМВР - Плевен.Инспекторатът на МВР прави проверка. Когато има резултат, той ще бъде оповестен, каза главният секретар на МВР Ивайло Иванов.Срещу жалбоподателите има досъдебни производства за нанесена средна телесна повреда на полицай и оказване на съпротива при задържане. ", "date": "2019.03.11", "title": "Обвинения за полицейски произвол в Плевен"}
{"url": "http://www.cross.bg/vigenin-gerb-kristian-1598747.html", "text": "/КРОСС/ \"Официално коалиция между ГЕРБ и ДПС не е имало. Но неофициално тази коалиция винаги е съществувала, не само в този парламент, но сега е особено видима. Възможностите на управляващите от ГЕРБ да си осигуряват кворум и мнозинство зависят от ДПС.\" Това каза народният представител и секретар на ПГ на \"БСП за България\" Кристиан Вигенин по БСТВ. По думите му излизането на левите депутати от Народното събрание е показало по-явно тази зависимост и задкулисни взаимодействия. Той припомни, че в годините социалистите са управлявали с ДПС, но на базата на коалиционно споразумение. \"От мое име си позволявам да призова лидера на ГЕРБ да направят едно явно споразумение с ДПС, за да се знае- с кого управлява държавата, защото това не са патриотите\", заяви Вигенин. Според него в ГЕРБ има изразена тревожност и тя не е от сега. \"Когато една партия управлява дълго, започва да губи представа за реалностите и предприема действия на принципа проба-грешка, едно затъване в блатото. Това стана видимо с промените в Изборния кодекс\", каза секретарят на ПГ на \"БСП за България\". Той припомни, че левицата се е борила срещу ГЕРБ в Народното събрание, но накрая в новините на телевизиите не се казва, че взетите решения са от управляващите, а се казва, че всички народни представители са ги решили. \"Така ние попадаме под ненавистта на хората към депутатите от управляващото мнозинство. Искахме да се разграничим\", добави Вигенин. Според него, ако БСП са били в Народонто събрание при опрощаването на задълженията на мюфтийството, в новините на телевизиите са щели да посочат, че всички депутати са взели това решение. \"Те вече не са обединени, а разединени патриоти\", каза Вигенин. Според него има риск с опрощаването на задълженията на мюфтийството да се настроят хората към ръководството на мюсюлманското вероизповедание. \"Това може да застраши религиозния мир, а не че има задължения, защото те можеха да се изплатят стъпка по стъпка - според закона\", категоричен беше Вигенин. Той добави, че ОП са в шизофреничната позиция да правят безкрайни компромиси, за да осребрят присъствието си във властта.Кристиан Вигенин заяви, че е много важно в какви проекти се инвестират европейските средства и дали има добавена стойност от тях. \"Във всяка община могат да се видят спортни съоръжения в населени места, в които няма млади хора. Европейските пари не са паднали от небето, а са платени от европейските данъкоплатци и трябва отговорно да се подхожда към тях\", каза той, като припомни, че в проектите има и национално съфинансиране. Според него в момента има силно разделение в обществото, в което 1% разполага с огромни финансови средства на фона на останалата повсеместна бедност. \"Европейските пари, националният бюджет и политика трябва да са насочени към затварянето на тези различия. Това е и нашата политика. Тя присъства и във \"Визия за България\", каза Кристиан Вигенин. По отношение на политиките, които предлага френският президент Макрон, Вигенин коментира, че в тях няма нужното визионерство. Той припомни, че подетата от медиите тема за минималната работна заплата за Европа на Макрон не е негова, а е на ПЕС и е предложена още на предните европейски избори.  ", "date": "2019.03.11", "title": "Кристиан Вигенин: Неофициална коалиция между ГЕРБ и ДПС винаги е имало"}
{"url": "http://www.cross.bg/tyrne-nevidimi-steni-1598749.html", "text": "/КРОСС/ На 21 март стартира европейското турне на Б.Т.Р., в което ще представят новия си албум „Невидими стени\" с  13 концерта в Германия, Чехия, Франция, Италия и Испания, както следва:  Март -  21 Прага, 22 Хановер, 23 Хамбург, 24 Бремен, 29 Мюнстер, 30 Кьолн, 31 Щутгард, Април -  5 Милано, 6 Лион, 7 Барселона, 10 Памплона, 12 Мадрид, 13 Валенсия.     „Невидими стени\" е 12 - и  студиен албум на групата и има доста добра популярност - първият му тираж се изчерпва за по-малко от три месеца и в момента е с нов тираж. Но продажбите не са единствения индикатор. За успеха на Б.Т.Р. говорят  неизброимите съобщения във Фейсбук страницата на групата, в които хората благодарят и споделят своите впечатления от песните в албума. Най-харесвани от феновете засега се оказват „Моята сила\" и акустичната балада „Ела\".Самите музиканти също си имат фаворити от албума: Наско -  „Никога преди\", Славчо -„Легенда\", Илиян - „Подемните реки\" и Иван - „Тези дни\".Провокирани от интереса и симпатиите на феновете,  Б.Т.Р. са решили да направят видеоклипове на всяка от песните в „Невидими стени\". До сега  са факт видеата на две от тях -  „Моята сила\" с режисьор Асен Блатечки\n\t\t\t\t\tи „Никога преди\"  - режисьор Петър Петров\n\t\t\t\t\t В момента музикантите са в активна подготовка на нов клип, но пазят в тайна на коя песен е. Това, което са готови да споделят е само датата на премиерата му - 19 април. И за да бъдем съвсем точни  - на 19 април в  City stage София e финалният концерт от европейското турне на Б.Т.Р., на който те ще представят и новия си видеоклип.", "date": "2019.03.11", "title": " Б.Т.Р. тръгва на европейско турне "}
{"url": "http://www.cross.bg/bulgariya-stefaniya-zhena-1598751.html", "text": "/КРОСС/  Историята на българка, жертва на трафик с бели робини трогна Италия и разплака гостите на церемония на президента на страната Серджо Маратела. 24-годишна жена от България, представена като Стефания, разказа как е била изтезавана, докато е била принуждавана да проституира.Пребита, обезобразена, оглушала, с рани и проскубана коса. Така служителите на милосърдната католическа организация на името на Папа Йоан XXIII намират в болница 24-годишната българка. По думите им - изглеждала е сякаш е излязла от концлагар.  Младата жена разказва за преживяното, но без да разкрива самоличността си, защото иска да започне нов живот. Казвам се Стефания. На 24 години съм и идвам от България. Бях на 17 години когато дойдох в Италия. Доведоха ме хора, за които мислех, че са близки. Те ми обещаха работа. На улицата ме хвърлиха с бой и ритници, сподели Стефания пред президента Матарела и присъстващите на срещата, много от които се просълзиха, слушайки историята на българката. Последвал тормоз и изтезания. Сводници отрязали ушите й и оскубали косата й. За цивилизоваността на едно общество се съди по състоянието на жените в него. Сексуалната експлоатация за съжаление е широко разпространена престъпна практика. Добре е да се нарече с точното й име: робство. Това е позорното робство на нашия век, коментира италианският държавен глава. След лечението й грижите за изтезаваното момиче поема Католическата общност. Стефания успява да се възстанови и да си намери работа, но остава полуглуха. Заедно с нея историята си на бяла робиня разказа и жена от Нигерия. И двете се надяват разказите им да доведат до по-сериозни мерки за борба с трафика на хора.Хиляди са жени са като тази. За съжаление България е една от водещите държави от които заминават жертвите на трафик. Това коментира Надя Кожухарова, психотерапевт и ръководител на програмите срещу трафика на хора във фондация \"Асоциация Анимус\". Трудно е да се направи статистика у нас. През последните четири години фондация \"Асоциация Анимус\"  е работила по 194 случая с цел сексуална и трудов експлоатация. Може би около 20% от тях са непълнолетни момичета. Много често родителите са съучастници детето да замине за чужбина - чрез пасивното си поведение или като стават активни участници, коментира Кожухарова. Тя даде пример със случай в България, при който представители на КАТ налагат административна санкция на проститутка - издават й фишове, защото стои на магистралата и така създава опасност за катастрофи, а не обръщат внимание, че това е жена, която е жестоко експлоатирана сексуално. Ако проституцията се регулира, това би било създало много по-благоприятни условия и би намалило рисковете за хората, които работят в проституцията, смята Кожухарова. По думите й в България най-често се налагат глоби и условни присъди, а много рядко - ефективни. ", "date": "2019.03.11", "title": "Историята на изтезавана българка, която трогна Италия"}
{"url": "http://www.cross.bg/layder-bulgariya-horata-1598752.html", "text": "/КРОСС/ Близо 75% ръст на антисемитизма във Франция, 60% в Германия - какво се крие зад тази вълна и как се бори омраза без да бъдеш обхванат от омраза? Ексклузивно интервю за Нова телевизия с председателя на Световния еврейски конгрес Роналд Лаудер - милиардер, наследник на козметичния гигант \"Есте Лаудер\", филантроп. Той беше в България за вчерашното шествие по повод 76-тата годишнина от спасяването на българските евреи. Чувството днес беше спомен за това, което се случи и защо се случи. Много е важно целият свят да знае за куража на българския народ, кураж, който видяхме и сега на шествието в София, виждали сме го и в миналото с някои от действията на България, но го видяхме най-вече през 1943-та, когато нацистите искаха да избият всички български евреи, а тогава казват - тук няма евреи, има само българи. Това показва толкова голям кураж, казва Лаудер. По думите му много държави не са направили нищо и са оставили евреите да бъдат отведени, а някои дори са помогнали на нацистите. България остана непоклатима. И като гледах хората на шествието - имаше млади и стари, деца, мъже, жени - смесица. Видях и хората, които участваха в Луков марш - те бяха гневни, огромна разлика. Бъдещето на България е с тези млади хора, които участваха в днешното шествие - това е вашето бъдеще, не хората, които живеят с омраза, коментира още Роналд Лаудер. Според него за рязкото увеличение на антисемитизма в Европа има много причини. Основаната е, че хората искат да се борят срещу нещо. Антисемитизмът е много лесна мишена, също така и борбата срещу имиграцията, срещу данъците. Хората, които го правят не знаят какво в действително се е случило по време на Холокоста. Едно от най-важните неща е, че повечето млади хора в училищата, които завършват не познават историята. Ако разбираха какво се е случило в миналото щеше да има много по-малко антисемитизъм, казва Лаудер.", "date": "2019.03.11", "title": "Ръст на антисемитизма в цяла Европа"}
{"url": "http://www.cross.bg/durzhavata-natzionalna-simeonov-1598753.html", "text": "/КРОСС/ Трябва да се доверим на държавата, когато става дума за национална сигурност. Това коментираха политологът Първан Симеонов и социалният антрополог Харалан Александров в Сутрешния блок на БНТ по повод гласувания на първо четене проектозакон за опрощаване на задълженията на вероизповеданията.Ние нямаме радикален ислям или местен тероризъм и на фона на това съкровище, което не ценим достатъчно, 8 млн. лв. са нищожна сума. В мен няма съмнение, че това е въпрос на национална сигурност и правителството само трябва да бъде поздравено, коментира Харалан Александров.Първан Симеонов смята, че гражданите не държат да бъдат информирани за всички детайли, особено когато става дума за национална сигурност, но искат да са сигурни, че държавата знае какво върши. Трябва да стигнем до идеята, че на много високо държавно ниво, се правят неща, които няма нужда да се обясняват. Важното е да знаем, че държавата знае какво върши, каза още политологът. Според него днешната среща на премиера с патриарх Неофит и главния мюфтия Хаджи въпросът ще се уреди и съмненията ще се изчистят.Двамата коментираха и възхода на ДПС след изтеглянето на БСП от либералните позиции. Симеонов подчерта, че обществото вече започва да свиква с остта между ГЕРБ и БСП. ", "date": "2019.03.11", "title": "Защо се стигна до опрощаване дълговете на вероизповеданията?"}
{"url": "http://www.cross.bg/ekran-diabet-chasa-1598754.html", "text": "/КРОСС/ Хората, които редовно закусват и не се задържат пред малкия екран, по-рядко боледуват от сърдечносъдови заболявания и диабет, установи проучване, цитирано от сайта Лайф.Изследването е на специалисти от Атинския държавен университет. То обхванало 2000 души на възраст между 40 и 99 години, жители на град Коринф. Участниците преминали през няколко теста за установяване състоянието на техните артерии. Тези кръвоносни съдове се оказали два пъти по-гъвкави и с по-малко отлагания при хората, които редовно закусват.Тези от доброволците, които водели заседнал начин на живот и гледали телевизия над 21 часа седмично, се оказали с 68% повишен риск от високо кръвно налягане.Сравнението било направено с участниците, които се застояват пред малкия екран не повече от 7 часа в седмицата. При хората с намалена физическа активност се наблюдавало и 50 процентно увеличение на риска от диабет.", "date": "2019.03.11", "title": "Хората, които не пропускат закуската, са с по-здрави сърца "}
{"url": "http://www.cross.bg/shofyor-zagina-pri-sblusuk-na-avtomobila-my-s-tir-1598755.html", "text": "/КРОСС/ Тежка катастрофа, при която е загинал шофьор, е станала в неделя около 12.45 ч. във видинското село Медовница.Лек автомобил „Мицубиши\", пътуващ от Монтана към Видин и управляван от 63-годишен мъж, при движение с несъобразена скорост с пътните знаци и пътната маркировка (непрекъсната осева линия) на ляв завой навлиза в насрещната лента.При навлизането колата се блъска в предната част насрещно движещ се ТИР, шофиран от 57-годишен македонски гражданин. Шофьорът на леката кола е починал.Водачът на товарния автомобил е тестван с дрегер, пробата не е отчела наличие на алкохол. ", "date": "2019.03.11", "title": "Шофьор загина при сблъсък на автомобила му с ТИР "}
{"url": "http://www.cross.bg/tere-chinkye-park-1598723.html", "text": "/КРОСС/ Не е тайна, че в последните няколко години петте туристически селца в северозападна Италия Чинкуе Тере се превърнаха в световноизвестна дестинация. В този малък рай годишно пристигат повече от два милиона туристи от целия свят, което води до някои нежелани ситуации.Въпреки добронамерените съвети от страна на местните власти към посетителите да са по-внимателни с културните паметници, тъй като националният парк „Чинкуе тере\" е част от световното културно наследство на ЮНЕСКО, някои туристи продължават да ходят по известната „магарешка пътека\" с джапанки, сандали и дори обувки с висок ток.Италианските горски служби решават да се намесят и да въведат официални правила за всички поситители на националния парк.Съвместно с местните власти определят и глоби в размер от 50 до 2500 евро в завимост от това колко и до каква степен са нарушени забраните.Преди обаче да влязат в сила глобите ще има информативна кампания, която да уведоми всички, желаещи да посетят Чинкуе Тере, за нововъведенията.„Проблемът е, че когато хората идват тук, си мислят, че посещават някой морски курорт. Но истината е, че пътищата над селцата, са като планински пътеки\", споделя Патрицио Скарпелини, директорът на националния парк „Чинкуе Тере\".Туристическият сезон в Чинкуе Тере започва следващия месец.Тази година се очаква селцата да посрещнат 750 хиляди души само от пристигащи круизи. Това число е било почти наполовина по-малко през 2018г.Инциденти, породени от лоша екипировка, са често срещана гледка по стръмните пътеки на Чинкуе Тере.Именно затова властите искат да въведат парично наказание, което да стимулира посететителите да бъдат по-отговорни към себе си и към околната среда.Патрицио Скарпелини ни напомня, че спасителният отряд, отговарящ за Чинкуе Тере, се състои изцяло от доброволци от Алпийския клуб на Италия. ", "date": "2019.03.11", "title": "Ако носите джапанки тук, ви застрашава глоба от 5000 евро"}
{"url": "http://www.cross.bg/pevitzata-bivshiyat-lopes-1598722.html", "text": "/КРОСС/ Дженифър Лопес се сгоди за приятеля си Алекс Родригес, предаде агенция БГНЕС. За певицата това ще бъде четвърта сватба, докато за бившият бейзболист - втора.Само няколко седмици, след като отбелязаха втората годишнина от връзката си,певицата и бившият бейзболист публикуваха снимка на огромния диамантен годежен пръстен, който вече краси ръката на Джей Ло.Под поста в социалната мрежа „Инстаграм\" бившата звезда на „Янките\" написа лаконично: „Тя каза „Да\".Според близки на звездната двойка Алекс епредложил на любимата си на плажа.Двамата са на почивка в курорта „Бейкърс бей\" на Бахамските острови. ", "date": "2019.03.11", "title": "Дженифър Лопес се сгоди"}
{"url": "http://www.cross.bg/etiopiya-trayr-zhertvite-1598737.html", "text": "/КРОСС/ Днес в Етиопия е обявен национален траур. Продължава издирването на черните кутии на самолета, който се разби със 157 души на борда. Продължава издирването на черните кутии на самолета, който се разби в Етиопия. Днес в страната е обявен национален траур.Никой от 149-те пътници и осемчленния екипаж не е оцелял в самолетната катастрофа в Етиопия.Хора от 35 националности са сред жертвите. Сред тях са 7 британци, 7 французи, 8 италианци и 18 канадци. 32 кенийци, 9 етиопци, 8 граждани на САЩ и 8 китайци също са загинали.Възможно е сред жертвите да има и германски граждани. На борда е имало най-малко 12 служители на ООН. Днес знамената на сгради на ООН и агенции на организацията ще бъдат спуснати наполовина в знак на траур.В телевизионно обръщение министър-председателят Абий Ахмед изказа съболезнования на семействата на жертвите.Абий Ахмед, министър-председател на Етиопия: Правителството на Федерална демократична република Етиопия би желало да изрази своята тъга за семействата, близките и приятелите на етиопските граждани и другите пасажери от различни националности, които загубиха живота си, използвайки нашия самолет. По този повод искам да ви информирам, че ще ви държим в течение при нови разкрития.Все още не са известни причините за катастрофата на самолета на Етиопските авиолинии. Машината катастрофира малко след излитане, на около 50 км югоизточно от етиопската столица. Старшият пилот изпратил сигнал за тревога и получил разрешение да се върне. След това международното летище в Адис Абеба загубило контакт с машината. ", "date": "2019.03.11", "title": "Етиопия почита днес с ден на траур жертвите на самолетната катастрофа "}
{"url": "http://www.cross.bg/doncheva-oligarsi-tatyana-1598736.html", "text": "/КРОСС/ От няколко месеца насам тече един процес на гонка на олигарси така наречена. Аз имах възможност да кажа на няколко пъти, че това повече прилича на механизъм за преразпределение на отдавна раздадено имущество между лицата, които са го раздали и новите им намерения. Дали засегнатите фамилии са в състояние да се опазят, да се откупят, това ще видим. Това каза в сутрешния блок на БТВ „Тази сутрин\" Татяна Дончева, лидер на „Движение 21\". Това, което обявява Специализираната прокуратура, в лицето на нейния ръководител Иван Гешев е, че прокуратурата ще преследва олигарси - така чувам и по съдебните зали, как прокуратурата не може да седи безучастно, когато народът е ограбен, добави тя. Има такива олигарси, които ще се преследват и такива, които няма да се преследват, смята още Дончева. Защо точно бизнесмени като семейство Арабаджиеви, семейство Баневи са попаднали в този списък, това също е интересен въпрос, добави тя. Да преследваш олигарси, станали олигарси в резултат на българския модел на раздържавяване на държавната собственост, когато по списък бяха определени богатите хора и тези, които няма да получат хапки, изглежда малко съмнително. От една страна, защото прокуратурата няма за какво да ги търси - ако ги търсите за неплатени данъци или за други някакви престъпни неща, въпрос на доказване е, но би могло да се справят, коментира още Татяна Дончева. Част от обвиненията на групите олигарси са свързани с начина по който те са станали богати, а този начин стана възможен през касовата и масовата приватизация на България, който процес е текъл преди много години, реално е законен. Дори и да имат някакви нарушения, то давностите по тях отдавна са изтекли, заяви още тя.По повод на опростените 8 милиона на Главното мюфтийство, Татяна Дончева, че ГЕРБ са се съгласили с тази сделка с ДПС, защото е много важно да останат на власт - още осем месеца, още година и половина. Главния проблем в НС е кворума, а той ще бъде държан в този случай от ДПС, при положение че БСП демонстрира, че иска да извърши извънпарламентарни действия, с които да предизвика предсрочни парламентарни избори или поне да стимулира скъсяването на живота на парламент, каза още лидерът на „Движение 21\".Татяна Дончева коментира и посещението на руския премиер Дмитрий Медведев в България. Защо правителството покани руския премиер в България? Тезата, че те са го поканили, за да получат някаква гаранция, че през страната ще премине „Турски поток\", не е сериозна, защото подобна делова сделка се уговаря преди официални посещения, заяви Дончева. Тези официални посещения се правят, за да се подпишат договори, а те се подготвят достатъчно преди това. Самият факт, че нищо не беше подписано говори, че ние сме повикали Медведев да му кажем, че го обичаме, той ни каза, че можем да го обичаме, ама ЕК трябва да гарантира преминаването на „Турски поток\" през България, защото тя може и да не го гарантира, каза още Дончева. ", "date": "2019.03.11", "title": " Татяна Дончева: Тече гонка на олигарси, прилича на преразпределение на имущество"}
{"url": "http://www.cross.bg/pozharnata-sgradi-zhilishtni-1598738.html", "text": "/КРОСС/ Потушен е пожарът в местността „Камбаните\" в София, който избухна снощи. Кадри, разпространени в социалните мрежи, показват, че огънят е стигнал близо до жилищни сгради. Според пожарната са се запалили сухи треви. Няма засегнати жилищни сгради, не се е наложила евакуация на хора.Огънят не е достигнал до близката гора благодарение на бързите действия на пожарната и помощта на доброволци, които са се включили в гасенето. ", "date": "2019.03.11", "title": "Потушен е пожарът в местността „Камбаните” в София"}
{"url": "http://www.cross.bg/meditzi-mali-voenni-1598775.html", "text": "/КРОСС/  Нов екип от четирима български военни медици замина за Мали. За 20-и път от 2013 г. насам наши специалисти участват в Мисията на Европейския съюз за обучение на силите за сигурност на африканската държава.Поредният екип ще се грижи за здравето на личния състав на щаба на операцията, който е базиран в столицата Бамако. Продължителността на мисията е 4 месеца, а смяната на военните медици става на ротационен принцип.„Успех и ви очакваме да се завърнете живи здрави! Пожелавам ви да затвърдите доброто представяне на екипа ни, който в момента е в Мали. Традиционно, българските медици защитават достойно името на родината при мисии зад граница\", пожела на четиримата полковник доц. д-р Димо Димов, д.м., началник на Катедра „Медицина на бедствените ситуации\" във ВМА.Българските военни медици участват в различни хуманитарни и мироопазващи мисии в чужбина повече от век, като винаги са получавали отлична оценка за представянето си. Освен в горещите точки на света, нашите военни лекари са в постоянна готовност да помагат на населението и в мирно време - при природни бедствия, производствени аварии, терористични актове.  ", "date": "2019.03.11", "title": "Военни медици от ВМА заминаха на мисия в Мали"}
{"url": "http://www.cross.bg/barbi-zheni-kykli-1598770.html", "text": "/КРОСС/ Известната в цял свят кукла Барби празнува днес 60-ата си годишнина с нова колекция в чест на истински жени за пример от професии, в които дамите са малцинство, предаде Ройтерс.Колекцията е показателна за еволюцията на Барби през десетилетията след дебюта й на Панаира на играчките в Ню Йорк на 9 март 1959 г.За да отбележи годишнината, производителят \"Мател\" създаде кукли Барби с образа на 20 вдъхновяващи жени - от японската тенисистка Наоми Осака до британската манекенка и активистка Адуа Абоа. Компанията пусна и шест кукли с професии, в които жените още са малцинство - астронавт, пилот, атлет, журналист, политик, пожарникар.Барби е културна икона, привличала вниманието на Анди Уорхол и музея „Лувър\". През 1997 г. скандинавската поп група \"Акуа\" й посвети сатиричната песен \"Barbie Girl\". Тя е наречена на дъщерята на създателката й Рут Хандлър.От дебюта си, когато носи бански на черно-бели райета, Барби се е превъплъщавала в жени от повече от 200 професии - от лекарка до създателка на видеоигри. След критики, че тялото й създава нереалистична представа у момиченцета, \"Мател\" разнообрази цвета на кожата й, формата на фигурата, пусна кукла с хиджаб и с оборудване от научни професии.Освен това беше създадена и кукла с пищни форма, копие на плюс сайз манекенката Ашли Греъм, която разчупва също стереотипите за  женското тяло.  Капманията  е част от новопоявилото се свижението, наречено „бодипозитивинг\", което все повече набира популярност. То се бори за това все повече жени да обичат себе си такива, каквито са, за да не се стига до хранителни разстройства.Модата, която е доста консервативна в изискванията за тяло и размери, също се присъедини в популяризиране на проблема и пусна \"пухкавите\" модели на подиума, дори на „Седмицата на модата в Париж\", а по един от най-известните модни канали се популяризират и дрехи, създадени за плюс сайз жени.За 60-ата си годишнина Барби ще се облече и официално. Юбилейната кукла е издокарана в лъскава сребриста бална рокля.Над 1 милиард кукли Барби\" са продадени от представянето й на 9 март 1959 г ", "date": "2019.03.11", "title": "Барби на 60: Как се промени и защо вече има и по „пухкави” кукли?"}
{"url": "http://www.cross.bg/obshtinski-suvetnik-penchev-1598739.html", "text": "/КРОСС/ Доколкото знам шефът на НОИ -Силистра Милен Пенчев е бил четири или пет мандата общински съветник, защото в някои от мандатите, когато е бил избран, не е бил общински съветник, а отишъл да работи в общината като зам.-кмет. Това каза във включване сутрешния блок на БТВ „Тази сутрин\" Надежда Бобчева, общински съветник в Силистра от „Социалисти и демократи\". Тя добави, че ако наистина вината на Пенчев бъде доказана, е редно са си понесе отговорността за това. По повод информацията на прокуратурата, че не само обикновени хора, а и бивши кметове и общински съветници са се облагодетелствали от схемата с фалшиви документи за максимална пенсия, Бобчева коментира, че би било любопитно и интересно да се разбере конкретно за кои хора говорят и визират институциите.Аз също бях изненадан от ареста и повдигнатите обвинения на Милен Пенчев. Това каза от своя страна Боян Димов, общински съветник в Силистра от „Социалисти и демократи\" . Ако вината му бъде доказана, е редно той да си понесе последствията, защото всички сме равни пред закона и не можем да бягаме да си правим каквото искаме, добави той. Редно е органите на реда да докажат вината на Милен Пенчев, каза още Димов. ", "date": "2019.03.11", "title": "Шефът на НОИ -Силистра е бил 4 мандата общински съветник"}
{"url": "http://www.cross.bg/pankov-nedim-gendzhev-1598741.html", "text": "/КРОСС/ Главното мюфтийство има 4700 имота и приход над 30 млн. лв. на година от наеми и ренти. Това каза в предаването „Тази сутрин\" Николай Панков, началник на кабинета на председателя на Висшия мюсюлмански съвет Недим Генджев по повод скандала около опрощаването на дълг от над 8 млн. лв. на мюфтийството.По думите на Панков по-голяма част от имотите се използват от активисти на ДПС, а парите се взимат на ръка. Ако НАП си върши работата и прати агенти под прикритие вместо да ги праща на круизни кораби и в читалища, ще разберат как стоят нещата, уточни той. Проектозаконът, с който се опрощават уж дългове на всички вероизповедания, всъщност е само за дълговете на мюфтийството и облагодетелства един човек и една институция, коментира още Николай Панков.Сегашният главен мюфтия Мустафа Хаджи е бил агент на ДС, с името агент Андрей, а бившият главен мюфтия Недим Генджев е бил офицер в ДС, така че трябва прави разлика между агент и офицер. Това каза още Николай Панков, началник на кабинета на Недим Генджев. Той показа и ревизионен акт за периода 2005-2010 година на НАП, подписан от Мустафа Хаджи, който преди това е бил глобен с 4 хиляди лева за отказ да съдейства на службите, които го ревизират. Панков уточни, че в този период Хаджи е бил и незаконен главен мюфтия, защото е имало съдебни битки с Недим Генджев за поста.Също така е лъжа тиражираната информация, че другите вероизповедания имат някакви задължения, а официалната справка и информация е, че реално се опрощават задължения само на Главното мюфтийство, каза още Николай Панков. Началникът на кабинета на Недим Генджев коментира, че не е възможно религиозния мир и въобще някакъв мир да зависи от това да се спазват законите. ", "date": "2019.03.11", "title": "Главното мюфтийство имало 4700 имота и приход над 30 млн. лв. от наеми и ренти"}
{"url": "http://www.cross.bg/glavnoto-myuftiiistvo-hadzhi-1598779.html", "text": "/КРОСС/ Върху запазването на етническия мир у нас акцентира четири пъти в рамките на една минута главният мюфтия Мустафа Хаджи, след среща при премиера Бойко Борисов, в която участваха също българският Патриарх Неофит и главният секретар на Светия Синод мелнишкият епископ Герасим.Срещата беше поискана от Борисов във връзка с гласуваните на първо четене поправки в Закона за вероизповеданията, които предвиждат опрощаване на дългове в размер на над 8,2 млн. лева за всички вероизповедания, от които малко над 8 млн. лева са задължения на Главното мюфтийство.Въпреки че по думите на главния мюфтия Мустафа Хаджи срещата при премиера е преминала в дух на толерантност и разбирателство, той употреби словосъчетанието \"запазване на мира\" четири пъти в краткото си изказване пред медиите.\"Ние като граждани на тази държава имаме ангажимент да пазим мира и спокойствието. Абсолютно всеки от неговата позиция, в която се намира, трябва да направи всичко, което е по силите му, да запази мира в България. Ние винаги сме казвали, че България имаше \"възможността да направи това, което стана около нас в съседните държави\". Мъдростта на българския народ не позволи да се случи това. От тук нататък всеки един гражданин на тази държава трябва да прави всичко възможно да запази този мир, защото ние сме наследили от нашите бащи и деди и в крайна сметка той не е даденост и трябва да направим всички това, което е по силите ни, за да го запазим\", коментира Мустафа Хаджи.Българският Патриарх Неофит също беше лаконичен в изказването си. \"Благодарим на нашия премиер, че има добронамерено отношение към верозиповеданията и нека да бъдем с отворено отношение\", каза той. Главният секретар на Светия Синод мелнишкият епископ Герасим посочи, че за разлика от Главното Мюфтийство, което в момента има административни и други проблеми, Българската православна църква е успяла да се справи с тях през последните години.\"Трябва да се започне от начало, за да се реализира така замисления нов проект за изменения в Закона за вероизповеданията. Именно в тази част да се финансират вероизповеданията с текущи разходи, за да могат да се поемат възнагражденията на свещенослужителите от държавата и по този начин напълно да се изключи възможността те да се финансират от други държави\", обясни епископ Герасим. По думите на Мустафа Хаджи дълговете на Главното мюфтийство са натрупани след 2005 г., а приходите от имотите на това вероизповедание не са достатъчни, тъй като по-голямата част от имотите са одържавени след 1944 г. и отново голяма част от тях не са върнати.Миналата седмица на първо четене депутатите решиха до опростят задължения на Главното мюфтийство. Срещу решението се обявиха Патриотите, а опозицията заподозря договорка между ДПС и ГЕРБ. От ГЕРБ призоваха да се пази етническия мир. Според данни на Министерството на финансите шест вероизповедания у нас имат дългове за 8,267 млн. лева. От тях най-много - над 8,2 млн. лева са на Главното мюфтийство. ", "date": "2019.03.11", "title": "За главния мюфтия е важно запазването на етническия мир"}
{"url": "http://www.cross.bg/teatur-sgradata-godini-1598742.html", "text": "/КРОСС/ Теч от покрива и изгнила сцена могат да се видят в Държавния кукления театър в Сливен.Театърът се намира в една от най-красивите сгради в центъра на града. Открит е през 1989 г., а след 4 години сградата става собственост на Главното мюфтийство, което заема последния етаж.Вече 26 години кукленият театър плаща наем на Мюфтийството, но срещу това не получава никаква поддръжка, твърди директорката на театъра Ефимия Павлова.Театърът е на смесено финансиране. Издържа се от продажба на билети и общинска субсидия, но пари за ремонт няма.Всяка седмица десетки деца влизат в сградата, а родителите се притесняват за сигурността им. Точно преди година Държавният кукленият театър в Сливен е отличен от Министерството на културата за постигнати високи резултати.Заради проблемите със сградата се обмисля вариант театърът да бъде преместен.  ", "date": "2019.03.11", "title": "Теч от покрива и изгнила сцена в Куклен театър - Сливен"}
{"url": "http://www.cross.bg/serina-halep-yilyams-1598744.html", "text": "/КРОСС/ Истинската легенда в женския тенис Серина Уилямс претърпя крайно разочарование на турнира в Индиън Уелс. На надпреварата, в която на практика започнаха големите ѝ успехи преди толкова много години, тя беше принудена да се откаже заради здравословни проблеми в битката с Гарбине Мугуруса от 1/16-финалите.Американката загуби първия сет с 3:6, а в началото на втория си взе продължителна пауза, за да разговаря с лекарския щаб. След дискусията тя взе тежкото решение да се откаже от мача и така испанката продължи напред.Без подобни проблеми беше втората в света Симона Халеп. Румънката намери място на 1/8-финалите след неочаквано труден успех над 114-та в света Катерина Козлова със 7:6, 7:5. Двете престояха на корта два часа, но опитът на Халеп се оказа решаващ за успеха.Елина Свитолина продължи също напред в турнира след успех над Дария Гаврилова със 7:5, 6:4. Ето и всички резултати от женската схема в Индиън Уелс:Симона Халеп - Катерина Козлова 7:6, 7:5Цян Ван - Елизе Мертенс 7:6, 6:7, 6:3Маркета Вондрушова - Йелена Остапенко 4:6, 6:3, 6:4Кики Бертенс - Джоана Конта 7:6, 6:4Гарбине Мугуруса - Серина Уилямс 6:3, 1:0Бианка Ванеса Андрееску - Стефани Фьогеле 6:1, 6:2Елина Свитолина - Дария Гаврилова 7:5, 6:4Ашли Барти - Дженифър Брейди 6:3, 6:2 ", "date": "2019.03.11", "title": " Серина Уилямс не доигра мача си с Мугуруса"}
{"url": "http://www.cross.bg/draganov-nyakakvo-rymen-1598745.html", "text": "/КРОСС/ Какви цени очакват и българските и чуждестранните туристи и очаква ли ни по-скъпо море? Гост по темата в сутрешния блок на БТВ „Тази сутрин\" и рубриката „Чети етикета\" беше Румен Драганов от Института за анализи и оценки в туризма. Цените ще продължат да се увеличават - просто заглавие, че цените ще намаляват скоро няма да четем. Това е така, защото ние имаме ред поскъпвания - поскъпвания на горивата, на бензина, на енергоносителите, коментира още Драганов. Единствено може да има някакво намаление на цените при ранни записвания - ако някой се запише сега, ще плати 30 процента по-малко от това, което ще плати през август, добави той.По повод на данните за спад на туристите от Германия и Русия с по 20 процента, Румен Драганов коментира, че в момента наблюдаваме една и на туроператорите, които забавят предоставянето на данни по отношение на записванията, защото те търсят по-ниска цена. Те получиха едно обещание от Министерството на туризма и от министър-председателя, че ще има някакво спонсориране, някакво финансиране на чартърните полети. Който и търговец да чуе такава блага вест, той моментално забавя записванията и очаква някой да му плати, което между другото е лошо, защото правителството не трябва да се намесва в търговията, а тази игра трябва да се играе от хотелиерите, смята Румен Драганов. Ние имаме в момента едно изкуствено забавяне на записванията на туристите и не смятам, че имаме някакво сериозно намаляване на германски и руски туристи, каза още той. Когато пътуването в чужбина е сложно, многосекторно, излиза много по-евтино то да е през туроператор, когато е само отиване и връщане, е по-евтино ние да си вземем билета, каза още Драганов.Българите все повече пътуват в чужбина, което се вижда и от статистиките, все повече подават и оплаквания - това показва и нашата статистика. Това каза от своя страна Игнат Арсенов от Европейския потребителски център. Специално преди сме имали около 6 процента оплаквания въобще в областта на туризма, а сега този процент е вече около 10, като става дума за данни от миналата година, добави той. Оплакванията са от всякакъв вид, но най-вече са за лоши условия в хотелите, в които българските туристи са били в чужбина и разбира се, имаме и оплаквания за пакетни почивки. Хората използват в по-голяма степен туроператори за почивки в чужбина, защото всичко е включено в цената и хората така знаят какво ще платят, всичко им е организирано, каза още Игнат Арсенов. ", "date": "2019.03.11", "title": "Румен Драганов: Цените в курортите за летния сезон ще се покачват"}
{"url": "http://www.cross.bg/raketnite-voiiski-artileriyata-1598730.html", "text": "/КРОСС/ 11 март се отбелязва като Ден на артилерията и ракетните войски на Българската армия.Определен е за професионален празник на ракетните войски и артилерията със заповед на министъра на отбраната от 7 май 1992 г. Свързан е с участието на българската артилерия в решителната атака за превземането на Одринската крепост през Балканската война (1912 -1913). Преди 100 години, на 11 март 1912 г. правителството, начело с Иван Евстратиев Гешов, взема решение за закупуване на първите два самолета за Българската армия. ", "date": "2019.03.11", "title": "Ден на артилерията и ракетните войски"}
{"url": "http://www.cross.bg/yaponiya-predizvika-atomnata-1598732.html", "text": "/КРОСС/ С минута мълчание Япония ще отбележи 8-ата годишнина от мощното земетресение с магнитуд 9 по Рихтер и последвалото го 10-метрово цунами, което предизвика най-тежката ядрена криза в света след Чернобил, предава БГНЕС. Бедствието от 11 март 2011 година взе над 18 000 жертви. 70 000 души все още не са се завърнали по домовете си и живеят в осигурени от правителството жилища.Цунамито удари и повреди три от реакторите на АЕЦ „Фукушима\", които изпуснаха огромно количество радиация в почвата, водата и въздуха. Районът около атомната централа все още е забранена зона, а последиците от радиационното облъчване все още се преодоляват.Аварията във „Фукушима\" предизвика широк обществен дебат за употребата на атомната енергия за мирни цели - не само в Япония, но и по света. Токио - третата по големина икономика на планетата, разчита почти изцяло на ядрените си централи, за да захранва домакинствата и бизнеса с електричество. ", "date": "2019.03.11", "title": "8 години от катастрофалното земетресение в Япония"}
{"url": "http://www.cross.bg/posti-ponedelnik-zagovezni-1598729.html", "text": "/КРОСС/ От понеделник след Сирни Заговезни започват Великденските пости. Те продължават седем седмици и приключват ден преди Великден, който тази година се пада на 28 април.Великденските пости започват частично на Месни заговезни. От следващия ден, който е понеделник, от менюто се изключат месото и месните продукти. Една седмица по-късно, на Сирни заговезни се заговява за последно с яйца, мляко и млечни продукти. И от понеделник започва същинското постене.40-дневните пости символизират времето, което Христос прекарва в пустинята в подготовка за саможертвата си. Затова се смята, че лишавайки се от блажна храна човек пречиства тялото и душата си. Не бива постенето да се разбира като механично лишаване от определен вид храна и напитки. Великите пости са време за размисъл, за осмисляне на живота, преоценка на свършеното. Време да се покае човек за лошите си постъпки, да потърси нов път към възвишеното и към себе си. ", "date": "2019.03.11", "title": " Започват Великите пости"}
{"url": "http://www.cross.bg/pishe-godina-leva-1598716.html", "text": "/КРОСС/„Рекордно евтини храни и зеленчуци\", пишена първа страница. Вестникът цитира прогнози на експерти, според които реколтата тази година ще е добра и цените ще спаднат до равнищата от 2015 година. По-рязкото поскъпване при маслото и останалите млечни продукти е заради повишеното търсене на българска продукция, обяснява председателят на Държавната комисия по стоковите борси и тържищата Владимир Иванов. Според, поскъпнаха храни от първа необходимост. С най-голям ръст през миналата седмица в цените са картофите, сиренето и маслото. Изданието също цитира данни на комисията по стоковите борси, като подчертава, че, на месечна база, най-рязко е повишението на цените при млечните продукти - 5,6 на сто. В началото на март по борсите поскъпват сирене, мляко и яйца, пише . Цената на картофите се е повишила с 15 на сто само за седмица. пилешкото месо вече е близо 4 лева за килограм. Сухата есен уби част от реколтата в Добруджа, пише . Износът на жито е намалял с една пета в сравнение с миналата година. Изкупната цена на хлебното зърно се е повишила с 30 на сто. Европейската комисия предлага седем милиарда и 700 милиона евро за българското земеделие, пет милиарда и половина евро от тях са за директни плащания. Това съобщава, в интервю за  „24 часа\", еврокомисарят по земеделие Фил Хоган. Средствата са за периода от 2021 до 2027 година, на практика се запазва  размерът на евросубсидии по общата селскостопанска политика в номинално изражение, пояснява Хоган.„Потопът в село Бисер вече струва над един милион лева на данъкоплатците\" пише . Пострадали от наводнението от 2012 година в хасковското село печелят дела за обезщетения срещу немарливостта на държавата, осем души загинаха тогава, припомня изданието. По всяко спечелено дело институциите дължат поне по две хиляди лева адвокатски хонорари.„Дипломи на черно в нета\" е водещата тема на. 40 лева е цената на диплома за степен магистър. Библиотекарки пишат разработки за 200 лева, пише изданието.„Схема с български номера жили румънци със запорирани коли\" съобщава „Монитор\". Стотици купувачи изпадат в неприятни ситуации заради неплатени у нас данъци и такси на автомобила.„Съединените щати върнаха България на поправителен\" пише „Сега\" в рубриката си „Наблюдател\". Американците зарязаха дипломатичния тон и отново пратиха надзорник по корупцията у нас. Друго заглавие в днешния брой коментира „Борисов избута българската дипломация към дъното; премиерът превърна външно министерство на помощна администрация....\"Председателят на асоциацията на разузнавачите у нас Горан Симеонов заявява в интервю за „Труд\" „НАТО очаква от нас да участваме с апортна вноска във военни бази\". „Бавно и полека се превръщаме във фронтова държава\", коментира той. Според него, опасността от военен конфликт нараства неимоверно.Зеленчуци, отгледани от младежи с интелектуални затруднения, вече се продават в Добрич и района, информира. Оранжерия на социално предприятие, наречена „Чудната градина\", предлага първата си продукция - зелен лук и зелен чесън, отгледани от младежи в неравностойно положение. На площ от 4 декара те се грижат и за цветя и не използват никакви химически препарати, разказва вестникът. ", "date": "2019.03.11", "title": "Преглед на вестниците "}
{"url": "http://www.cross.bg/ep-obsuzhda-novi-sanktzii-za-rysiya-1598734.html", "text": "/КРОСС/ Европейският парламент ще обсъди предложение за налагането на допълнителни санкции на Русия.В черновата на резолюцията се препоръчва преразглеждане на споразумението за сътрудничество с Москва в области от общ интерес като борбата с тероризма и климатичните промени.В текста пише още, че по-близки отношения с Русия са възможни само ако страната започне да спазва международното право.Резолюцията ще бъде гласувана утре. Тогава се очаква да бъде разгледана и темата за евентуалното прекратяване на преговорите с Турция за присъединяване към Евросъюза. ", "date": "2019.03.11", "title": "ЕП обсъжда нови санкции за Русия"}
{"url": "http://www.cross.bg/nasilie-iskaniyata-nasilnitzite-1598735.html", "text": "/КРОСС/ Жертви на домашно насилие и техните близки ще внесат днес в Министерския съвет исканията си за нови промени в Наказателния кодекс срещу тормоза вкъщи.Законът претърпя сериозни поправки съвсем наскоро, но потърпевшите искат още по- драстични санкции за насилниците.Те предлагат да отпадне условието жената системно да е измъчвана, за да се квалифицира домашното насилие като тежко престъпление.Сред исканията са и криминализиране на психическия тормоз и отпадане на съкратената процедура, при която насилниците могат да се договарят за по-ниска присъда. Настояват и за разкриване на още кризисни центрове за жени. ", "date": "2019.03.11", "title": " Жертви на домашно насилие внасят искане за промени в НПК "}
{"url": "http://www.cross.bg/vulni-nasa-samolet-1598720.html", "text": "/КРОСС/ Американската космическа агенция НАСА е успяла да заснеме безпрецедентни изображения на взаимодействието на ударни вълни от два свръхзвукови летателни апарата като част от изследване за създаването на самолет, който може да лети по-бързо от звука без гръмотевичните „звукови удари\", предаде АФП.Когато самолет премине границата от около 1225 км/ч на морско равнище, той създава вълни от налягането, което оказва на въздуха около себе си, предизвиквайки оглушителен звук.В сложна маневра пилоти на НАСА в изследователския ѝ център в Калифорния два свръхзвукови самолета Т-38 са прелетели само на 9 метра под друг самолет, който чакал да ги заснеме с модерен фотоапарат.Срещата им на височина около 10 000 метра довела до хипнотични снимки на звуковите вълни.Способността за улавяне на подобни детайлни изображения ще бъде критична за създаването на Х-59 - експериментален свръхзвуков самолет на НАСА, за който агенцията се надява, че ще успее да счупи звуковата бариера с лек тътен вместо с обичайния силен шум.Успех на проекта може да доведе до облекчаване на ограниченията за полети и връщане на пътническите свръхзвукови самолети за първи път от пенсионирането на „Конкорд\" през 2003 г. Някои страни и градове бяха забранили достъп до въздушното си пространство за френско-британския авиолайнер заради оглушителния гръм. ", "date": "2019.03.11", "title": "НАСА направи безпрецедентни снимки на звукови вълни "}
{"url": "http://www.cross.bg/kitaii-obmislya-konkyrentosposobnostta-1598721.html", "text": "/КРОСС/ Kia Motors е възможно да прекрати дейността на основния си завод в Китай. Ходът би бил част от усилията на автопроизводителя да подобри конкурентоспособността си, пише агенция Reuters въз основа на информация от източник, пожелал анонимност.Когато ѝ е бил поискан коментар по темата, южнокорейската е заявила, че обмисля най-различни планове, целящи укрепване на конкурентоспособността ѝ при производството и продажбите на автомобили в Китай.Kia, която е дъщерна на компания на групата Hyundai Motor, произвежда коли в Китай в сътрудничество с местните фирми Dongfeng Motor и Jiangsu Yueda Investment. Те управляват общо три завода в китайската провинция Дзянсу.От Hyundai са потвърдили, че Kia обмисля спиране на най-стария от заводите в Китай, тъй като продажбите на автомобили се понижават и компанията трябва да се справя с прекален производствен капацитет на най-големия пазар, на който оперира. ", "date": "2019.03.11", "title": "Kia обмисля да спре основния си завод в Китай"}
{"url": "http://www.cross.bg/chasa-sofiyaot-provede-1598715.html", "text": "/КРОСС/ Кърджали.От 11.00 часа във фоайето на театъра председателят на Народното събрание Цвета Караянчева ще представи в Кърджали пътуващата изложба „140 години от Учредителното събрание и приемането на Търновската конституция\".***София.От 09.00 часа в 4 състав на Специализирания наказателен съд ще се гледа делото срещу Симеон Д., Иво П., Радослав Г., Трайчо Т. и др., обвинени в престъпление по служба.***София.От 09.30 часа в 9 състав на Специализирания наказателен съд ще се гледа делото срещу Илиян О., Даниел Г., Костадин Ц. и др., обвинени в образуване и ръководене на организирана престъпна група.***София.От 10.00 часа в зала „Триадица\" на „Гранд хотел София\" ще започне конференция на тема „Киберсигурността в Европейския съюз: начини да отговорим на все по-нарастващите заплахи\". Тя ще бъде открита от председателя на ПГ на ГЕРБ и председател на Комисията по вътрешна сигурност и обществен ред Цветан Цветанов, кметът на София и председател на Сдружение „Граждани за европейско развитие на България\" Йорданка Фандъкова, еврокомисарят по цифрова икономика и цифрово общество Мария Габриел, политическият директор на Центъра за европейски изследвания „Вилфрид Мартенс\" Роланд Фройденщайн и представителят на Фондация „Ханс Зайдел\" за България Богдан Мирчев.***София.От 10.00 часа в 5 състав на Специализирания наказателен съд ще се гледа делото срещу Петър С., Боян Т., Бисер И. и Бранимир С., обвинени в образуване и ръководене на организирана престъпна група.***София.От 10.00 часа в 3 състав на Специализирания наказателен съд ще се гледа делото срещу Димитър М., Ивайло М., Александър Д. и др., обвинени в организиране и ръководене на организирана престъпна група.***София.От 10.00 часа в 15 състав на Специализирания наказателен съд ще се гледа делото срещу Мартин М. и Стефан С., обвинени в участие в ръководство на организирана престъпна група.***София.От 10.00 часа 3 състав на Комисията за защита от дискриминация ще проведе заседание по преписка, образувана по жалба на служителка на Сметната палата.***София.От 11.00 часа 3 състав на Комисията за защита от дискриминация ще проведе заседание по преписка, образувана по жалба на служителка в МОН.***София.От 11.00 часа във ВИП залата на Софийската опера и балет ще се състои пресконференция, посветена на балетната премиера „Легенда за езерото\".***София.От 11.30 часа в пресклуба на БТА ще се състои пресконференция на ПП „Движение България на гражданите\" (ДБГ), на която ще бъдат представени решенията на Националния съвет на партията и участието ѝ в предстоящите избори за Европейски парламент.***София.От 12.00 часа в Столична община ще бъдат представени резултатите от първата съвместна инициатива за скрининг на миомна болест у нас.***София.От 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С., Ивайло Т. и др., обвинени в образуване и ръководене на организирана престъпна група.***София.От 13.00 часа 3 състав на Комисията за защита от дискриминация ще проведе заседание по преписка образувана по жалба на Д.Х. от Хасково, служител на Изпълнителна агенция „Автомобилна администрация\".***София.От 13.30 часа в 11 състав на Специализирания наказателен съд ще се гледа делото срещу Недялко Ц., обвинен в изнудване.***София.От 14.00 часа 3 състав на Комисията за защита от дискриминация ще проведе заседание по преписка, образувана по жалба на С.С. от Сливен срещу Централна кооперативна банка - Сливен.***София.От 14.00 часа 3 състав на Комисията за защита от дискриминация ще проведе заседание по преписка образувана по жалба на президента на Сдружение „ФК Атлетико - Лом\" - гр. Монтана, срещу Аматьорска футболна лига към БФС.***София.От 14.30 часа в хотел „Метрополитън\" ще се проведе среща на земеделски камари от Европа. Гости в първия ден на форума ще бъдат министърът на земеделието, храните и горите Румен Порожанов и председателят на Комисията по земеделие в Народното събрание - Десислава Танева.***София.От 15.00 часа в зала 7 на НДК УМБАЛ „Александровска\" в партньорство с Българското урологично дружество ще отбележи официално 50 години от първата успешна органна трансплантация в България.***София.От 15.00 часа до 17.00 часа в кабинет 6 на УМБАЛ „Св. Иван Рилски\" ще се проведат безплатни прегледи за бъбречни заболявания.***София.От 18.00 часа в Литературния клуб на Столична библиотека ще се проведе вечер с поезията на Александра Ивойлова.***София.От 19.00 часа в Театър „Азарян\" ще се играе постановката „Хронолог\".***София.От 19.00 в литературен клуб „Перото\" ще бъде представена книгата „Празна зора\" на Екатерина Григорова.***София.„София Филм Фест\" ще покаже четири филма от програмата си в кино „Люмиер Лидл\" - „Делегацията\" от 14.00 часа, „Лимонада\" от 16.00 часа, „Обичам те, Бойдин\" от 18.30 часа, както и „Калин и отборът на затвора\" от 21.00 часа.***Асеновград.От 11.00 часа при паметника на Цар Иван Асен II ще бъдат отбелязани 789 години от победата на Цар Иван Асен II в битката при Клокотница.***Благоевград.От 17.30 часа кметът д-р Атанас Камбитов официално ще открие обновения площад „Георги Измирлиев\".***Варна.Oт 10.00 до 12.00 часа в клуба на ПП ГЕРБ на ул. „Г. Бенковски\" №1 народният представител от ПП ГЕРБ - Варна Владимир Вълев ще има приемен ден за граждани.***Варна.От 11.00 часа в Щаба на Военноморските сили ще бъде представена издадената от издателство „Еър груп 2000\" книга на капитан І ранг Петко Рачев Георгиев „Брегова артилерия и брегови ракетни части на българския ВМФ (1947-1979)\".***Варна.От 13.30 часа в Община Варна ще се проведе заседание на ПК \"Култура и духовно развитие\" и ПК \"Наука и образование\", с начален час 14.00 часа.***Варна.От 16.30 часа в зала \"Пленарна\" на Община Варна ще се проведе дискусия за правата и интересите на детето.***Варна.От 18.00 часа в Драматичен театър „Стоян Бъчваров\", сцена Филиал ще се проведе медийна среща с \"Маратонците правят почетна обиколка\"***Велико Търново.От 11.00 часа в пресклуба на БТА ще се състои пресконференция във връзка с организацията и участниците в 10-ия Трабантфест във Велико Търново.***Велико Търново.От 14.00 до 17.00 часа в зала „Царевец\" на хотел „Премиер\" ще се проведе информационен ден за представяне на процедурата „Умения\" по Оперативна програма „Развитие на човешките ресурси\" 2014-2020.***Велико Търново.От 18.30 часа в Клуб 7 ще се състои Дамска поетична вечер.***Видин.От 17.30 часа в салона на читалище „Цвят\" ще се проведе Среща-дискусия на тема \"Работещи бедни\". Събитието се организира от Сдружение \"Солидарна България\" и Колектив за обществени интервенции.***Враца. От 10.30 часа пред паметника на Св. Софроний Врачански ще започне програмата за отбелязване на 280-та годишнина от рождението на „небесния покровител\" на Враца - Софроний Врачански и 110-та годишнина от създаването на училището, носещо името на светеца. Водосвет - молебен ще отслужи Негово Високопреосвещенство Митрополит Григорий. Пред паметника на небесния покровител на Враца ще бъдат поднесени венци и цветя.***Враца.От 17.00 часа в кино залата на Община Враца ПП ГЕРБ организира събитие за представяне на разработките и награждаване на участниците в Конкурс за мултимедиен продукт на тема: „Свята и чиста Република\".***Враца.От 17.00 часа в катедралния храм \"Св. 12 апостоли\" ще започне отслужването на Велико повечерие с първа част от Покайния канон на св. Андрей Критски.***Горна Оряховица.От 18.30 часа в НЧ „Напредък-1869\" ще се играе пиесата „Двама съвсем голи мъже\".***Добрич.От 11.00 часа в редакцията на в. „Добруджанска трибуна\" ще се състои брифинг.***Добрич.От 12.00 часа до 17.00 часа в Младежкия център ще се проведе Кандидатстудентска борса 2019.***Добрич.От 12.30 часа и от 13.30 часа в СУ „П. Р. Славейков\" ще се играе кукленият спектакъл „Жабокът и слънчевата дъщеря\".***Казанлък.От 10.00 часа до 12.00 часа в офиса на ПП ГЕРБ на ул. „Климент Охридски\" № 1 депутатът Борис Кърчев ще проведе приемна за граждани.***Кърджали.От 17.00 часа в Дома на културата Посолството на Република Азербайджан и Община Кърджали организират отбелязване на празника Новруз с изложба и концерт.*** Монтана.От 17.30 часа в експозиционна зала „Кутловица\" ще бъде открита изложба на Секция \"Графика и илюстрация\" към Съюза на българските художници.***Пазарджик.От 11.00 часа на кръстовището за кв. „Каменица\" ще се състои церемония по първа копка на ремонта на пътя Велинград-с. Драгиново.***Пловдив.В 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени за избягване установяване или плащане на данъчни задължения в големи размери, също в измама и представяне на неверни сведения.***Пловдив.От 10.00 часа в хотел „Рамада Пловдив Тримонциум\" в конферентна зала „Тракия\" ще се проведе пресконференция на EVN България.***Пловдив.В 11.30 часа в зала 5 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д., обвинени в прикриване на престъпление и приемане на подкуп.***Пловдив.В 11.30 часа в Окръжния съд ще се гледа делото срещу Рашко Б., обвинен в даване на подкуп на полицай.***Пловдив.В 12.00 часа, в офиса на НФСБ на бул. „Шести септември\" пресконференция ще направят народният представител от „Обединени патриоти\" Славчо Атанасов, председателят на групата общински съветници на „Патриотичен фронт\" в ОбС - Пловдив Слави Георгиев и председателят на НФСБ - Пловдив и общински съветник Костадин Гаров. Те ще говорят по актуални градски теми.***Пловдив.В 13.00 часа в хотел Landmark Creek ще се състои представянето на изтребителя Ф-16 Блок 70 от производителя Локхийд Мартин.***Поморие.От 19.00 часа НЧ „Просвета 1888\" ще гостува спектакълът „Сън в лятна нощ\".***Раднево.От 09.00 часа до 11.00 часа в офиса на ПП ГЕРБ на ул. „Май\" № 5 депутатът Радостин Танев ще проведе приемна за граждани.***Стара Загора.От 09.00 часа до 11.00 часа в офиса ПП ГЕРБ на бул. „Митрополит Методий Кусев\" № 5 депутатът Емил Христов ще проведе приемна за граждани.***Стара Загора.От 11.00 часа в пресклуба на БТА ще се състои пресконференция на депутата от БСП Георги Гьоков и общинския лидер на партията Валя Бонева.***Стара Загора.От 13.00 часа в пресклуба на БТА ще се състои пресконференция на поетесата Стефанка Мирчева, която ще представи най-новата си стихосбирка.***Стара Загора.От 17.00 часа в конферентната зала на хотел „Мериан Палас\" ще се проведе граждански диалог на тема образование, организиран от ГЕРБ. Събитието е част от платформата за граждански диалози „Европа в нашия дом\".***Стара Загора. От 19.00 часа в РБ „Захарий Княжески\" Мира Радев и Александър Кипров ще представят най-вдъхновяващата френска музика от 20 век - „Франция, Моя любов!\".***Стара Загора.От 19.30 часа в бирария „Колобри на бирата/Beer Kolobars\" ще се проведе събитие от изданието „Приказки за Стара Загора\". Темата е посветена на част от личностите, на които са кръстени старозагорските улици.*** Шумен.От 11.00 часа извънредният и пълномощен посланик на Унгария в България Текла Харангозо ще участва в ритуал за поднасяне на венци на паметника на Лайош Кошут.*** Шумен.От 11.30 часа извънредният и пълномощен посланик на Унгария в България Текла Харангозо ще посети тематичната изложба, посветена на Националния празник и независимостта на Унгария в Регионална библиотека „Стилиян Чилингиров\".*** Шумен.От 12.30 часа извънредният и пълномощен посланик на Унгария в България Текла Харангозо ще посети къща-музей „Лайош Кошут\" и ще поднесе венци и цветя.*** Шумен.От 19.00 часа в Драматично-куклен театър „Васил Друмев\"- Шумен ще бъде представена бляскавата комедия „Методът Грьонхол\", с участието на актьорите Асен Блатечки, Николай Урумов, Светлана Бонин и Христо Бонин.***Хасково.От 11.00 часа в зала „Марица\" на областна администрация Хасково министърът на образованието и науката Красимир Вълчев и народни представители от Постоянната комисия по образование в 44 Народно събрание и от Хасковски регион ще участват в граждански диалог на тема образование, организиран от ГЕРБ.***Ямбол.От 11.30 часа в Културно-информационен център „Безистен\" ще се проведе заключителна пресконференция за резултатите от проекта на Общината „Ямбол и Одрин - два града на Тунджа\".***Ямбол. ", "date": "2019.03.11", "title": "Предстоящи събития в страната на 11 март  "}
{"url": "http://www.cross.bg/rozhdenitzi-na-mart-1598714.html", "text": "/КРОСС/  Доц. Бисер Деянов, балетен артист и хореограф Проф. Здравко Митков, режисьорКрасимир Луканов, журналист. Стефан Желев, депутат в 43-ото НС Епископ Христо Пройков, апостолически екзарх  ", "date": "2019.03.11", "title": "Рожденици на 11 март  "}
{"url": "http://www.cross.bg/tema-zhivo-izmama-1598713.html", "text": "/КРОСС/ Тема: Как и защо се стигна до опрощаване дълговете на вероизповеданията?Кога едно дете се превръща в разбойник? Ролята на семейството и училището.След затоплянето на времето идва захлаждане, докога? Прогнозата на синоптиците.Как да не станем жертва на измама с криптовалута?  Съветът на експертите.Започна постът преди Великден. За духовното пречистване и въздържание през 40-те дни на поста - протоиерей Ангел Ангелов.Бягство от затвора, реална история се превръща във филмов сюжет.На живо: Защо Пантеонът на възрожденците в Русе е в разруха и може ли да бъде спасен?Тема: На живо от Барселона: Ще бъдат ли екстрадирани у нас сем. Арабаджиеви?Тема: Татяна Дончева: За арестите на влиятелни бизнесмени, посещението на руския премиер и сделките в политиката.Тема: Как сградата на Сливенския театър се оказа собственост на Мюфтийството и защо не се поддържа? И още: Зависи ли етническият мир от опрощаването на 8 млн. лв.?Тема: Измама за 4 млрд. долара. Как работи пирамидата за фалшива криптовалута, измислена от българи?Тема: „Чети етикета\": Готови ли са курортите за летния сезон и чакат ли ни по-високи цени?Тема: Поредният талантлив участник, който продължава напред в „Гласът на България\". Тема: Историята на изтезавана българка трогна Италия. Как продължават да действат каналите за трафик нахора?Тема: По следите на българското преселение в Германия. За съвременното робсто, разследване на Генка Шикерова.Тема: Измама за милиарди. На живо от САЩ: Кои са българите, обвинени за глобална финансова пирамида?Тема: На живо от Испания: Кога ще бъдат екстрадирани Ветко и Маринела Арабаджиеви?Тема: Ексклузивно: Милиардерът и президент на Световния еврейски конгрес Роналд Лаудер.   ", "date": "2019.03.11", "title": "Теми и гости в сутрешните блокове на телевизиите"}
{"url": "http://www.cross.bg/zaradi-venetzyela-povecheto-1598717.html", "text": "/КРОСС/ Частният сектор във Венецуела е загубил около 400 милиона долара заради мащабното спиране на електричеството в южноамериканската страна. Такава оценка направи днес лидерът на опозицията Хуан Гуайдо, цитиран от ТАСС.Ще има сериозни последици и за петролната промишленост, написа в \"Туитър\" журналистът Габриел Бастидас, цитирайки Гуайдо.В четвъртък вечерта Каракас и повечето щати във Венецуела останаха без електроснабдяване. По данни на местните медии става дума за 20-22 щата от общо 23. На практика ток е нямало на цялата територия на страната. По думите на жители на венецуелската столица това е най-дългото спиране на тока, което помнят.Властите твърдят, че аварията е причинена от саботаж в най-голямата електроцентрала в страната - в Гури, Южна Венецуела.В петък вечерта ситуацията с електроснабдяването започна да се подобрява, но в събота отново се влоши.Жителите на Каракас все по-често се разплащат в магазините в долари заради липсата на ток, информира кореспондентът на ТАСС.Обикновено повечето разплащания във Венецуела са картови. Наличните боливари у хората не са много, тъй като възможността да се изтеглят е ограничена. След спирането на тока снабдяването с тях стана почти невъзможно.В Каракас обаче има достатъчно долари, включително и заради това, че много хора работят в сивата икономика. Разплащането в чуждестранна валута официално е забранено и преди бе трудно да се осъществи, тъй като повечето търговци се страхуват от санкции. Сега съобщенията, че магазинът приема долари и евро висят открито на вратите.Общо взето цените се изчисляват по курс 3200 боливара за долар. Цените са доста високи - пакет цигари струва три долара.", "date": "2019.03.11", "title": "Бизнесът във Венецуела е изгубил 400 милиона долара заради спирането на тока"}
{"url": "http://www.cross.bg/f-blok-plovdiv-1598724.html", "text": "/КРОСС/ Изтребителите  Ф-16 Блок 70 ще бъдат представени в Пловдив. Това е най-новата и най-усъвършенствана версия на еднодвигателния изтребител на  НАТО, която се произвежда от американския концерн  Lockheed Martin.На представянето ще присъства Джеймс Робинсън , директор „Международно бизнес развитие на F-16\" в компанията.През януари Народното събрание даде мандат на правителството за започване на преговори със САЩ за закупуване на нови изстребители  F-16 Блок 70. ", "date": "2019.03.11", "title": "Представят изтребителите Ф-16 в Пловдив "}
{"url": "http://www.cross.bg/tyristi-spad-angelkova-1598718.html", "text": "/КРОСС/ 8,4 млрд. лв. са приходите от туризъм за миналата година, съобщи пред БНР министърът на туризма Николина Ангелкова.„Общо преките и непреките приходи от туризъм формират към 12% от брутния вътрешен продукт на страната. Това показва, че туризмът е един от основните сектори на икономиката в страната\", посочи тя  Ранните записвания към момента сочат между 15 и 25% спад на руските туристи в страната ни, отчете ресорният министър. По думите ѝ се предприемат различни мерки, за да се промени тази прогноза.Николина Ангелкова обяви, че се мисли за инструмент, чрез който да се подпомагат чартърните полети, така че да се привлекат повече полети към България. Става дума не само за руските туристи, а за целия сектор.„Съвсем скоро предстои да представим детайли по това предложение. Проучваме практиките на нашите партньори, които се явяват и наши конкуренти в някои сектори. Смятам, че ще успеем да предложим едно изключително добро и работещо решение. Максимално скоростно работим по тази тема, за да можем да бъдем конкурентоспособни на държавите, които не са членки на ЕС. Буквално борбата в момента е за всеки един турист. Конкуренцията в сектора е много голяма\".По въпроса за туристическите визи и сложния начин за получаването им, министърът заяви, че се работи активно в тази насока. Тя подчерта, че в Русия работят 59 изнесени визови центъра. Обсъждат се и възможностите за издаване на многократни туристически визи както за руските, така и за турските туристи.„Водим разговори в тази посока. Надявам се, спазвайки изискванията на европейското законодателство, да се опитаме допълнително да облекчим издаването на визи\".Прави се икономически анализ по отношение на възможността за превоз на туристи с техните леки автомобили чрез фериботната линия Бургас-Новоросийск, каза още Николина Ангелкова.Министърът на туризма съобщи още, че за последните 3-4 години има ръст на немските туристи с 39%. За миналата година те са достигнали почти 900 хил. Работи се и в посока привличане на интереса на немските здравни каси към възможностите да изпращат у нас техни пациенти за рехабилитация и лечение, допълни тя.Имаме изключително фокусиране и целева реклама по отношение и на пазарите Полша, Чехия, Словакия, Унгария, Великобритания, Румъния, Северна Македония, Турция  и Гърция, посочи Ангелкова. По думите ѝ съседните ни страни носят около 4-4,5 млн. туристи от общия поток. Тя каза още, че се работи и за привличане на туристи от далечни пазари.Министърът отчете, че при изминаващия зимен сезон се наблюдава лек спад от около 3% в сравнение с миналата година. За месеците декември и януари има спад на дошлите от Турция в рамките на 17%. Има лек спад и при гръцките туристи. Ангелкова се надява до края на сезона да се навакса досегашния спад от 3%. ", "date": "2019.03.11", "title": "25% спад на руските туристи при ранните записвания"}
{"url": "http://www.cross.bg/lyublyana-sofiya-godina-1598725.html", "text": "/КРОСС/ Президентът Румен Радев ще обсъди със словенския си колега Борут Пахор актуални въпроси от регионалния, европейския и международен дневен ред. Днес и утре българският президент е на официално посещение в Любляна.Двамата президенти ще обсъдят и перспективите на държавите от Западните Балкани за интеграция в ЕС и НАТО. В делегацията, която придружава българския държавен глава, има представители на български компании в областта на информационните технологии, туризма, строителството и хранително-вкусовата промишленост. След среща в София през март миналата година Радев и Пахор призоваха проектите за транспортна, енергийна и дигитална инфраструктура в региона да получат финансовата подкрепа на ЕС.В края на октомври 2018 г. Любляна откри посолство в София, а от близо година между двете столици има директна авиолиния. ", "date": "2019.03.11", "title": "София и Любляна обсъждат евроинтеграцията на Западните Балкани "}
{"url": "http://www.cross.bg/veroizpovedaniyata-vsichki-myuftiya-1598726.html", "text": "/КРОСС/ Българският патриарх и главният мюфтия ще се срещнат с премиера Бойко Борисов. Поводът е Законът за вероизповеданията. Текстовете вече бяха одобрени на първо четене, но предизвикаха сериозно напрежение както между ГЕРБ и БСП, така и в управляващата коалиция.В събота министър-председателят обяви, че не му е приятно да чува упреци от негови партньори, а компромис с етническата толерантност никога нямало да допусне.Държавата готова да опрости дълговете на вероизповеданиятаПромените предвиждат опрощаване на всички дългове на вероизповеданията у нас, които възлизат на малко над 8,2 млн. лева. Почти всички обаче са задължения на Мюфтийството. ", "date": "2019.03.11", "title": "Патриархът и главният мюфтия на среща при премиера"}
{"url": "http://www.cross.bg/planinite-bulgariya-vtornik-1598728.html", "text": "/КРОСС/ Тази седмица времето ще е динамично. Страната ни ще попадне под влиянието на два последователни циклона. Първият ще премине западно и южно от България във вторник, а вторият ще го последва в четвъртък и петък. Още днес през деня облачността ще е значителна над цялата страна. Температурите обаче ще останат високи - в интервала между 13 и 21 градуса. Очаква се вечерта да започне да вали в западната половина на страната, а утре, вторник, валежите да обхванат цялата страна. С падането на температурите дъждът по високите места на Западна България, в Предбалкана и в планините ще преминава в сняг. Снежната покривка в равнинните райони няма да надвиши 10 сантиметра. В планините ще има условия за интензивни и значителни снеговалежи. Влошаването на времето ще бъде последвано и от вятър в цялата страна. Утре в много райони на страната той ще е силен. Очакват се пориви до 70-80 километра в час в планините, в Североизточна България и особено около Черноморието, на югоизток в района на Елхово-Тополовград, както и в района на Благоевград в Югозападна България.В планините се очаква да завали днес вечерта. А утре на повечето места ще има обилен снеговалеж с натрупване на значителна снежна покривка в масивите на Западна България. Вятърът ще е силен със скорости до 60-70 километра в час.За 12 март, вторник, от Националния институт за метеорология и хидрология са издали предупреждения за опасно време, свързани с валежите от сняг и дъжд, които в някои области ще са значителни. Заради интензивните снеговалежи в планините след полунощ и утре са възможни усложнения в движението по планинските проходи в западната половина на страната - проходите Петрохан, Предела, Превала, Рожен и Пампорово.Седмицата ще е динамична, но в никакъв случай ледена. Времето остава меко. По-хладно ще е във вторник, сряда и четвъртък сутринта. След това пролетта се завръща, а зимата остава в историята. ", "date": "2019.03.11", "title": "Зимата се завръща, идва сняг"}
{"url": "http://www.cross.bg/boeing-zaginaha-samolet-1598727.html", "text": "/КРОСС/ Китай забрани на своите авиокомпании да използват самолети Boeing 737 MAX, след катастрофата на самолет от същия модел на Етиопските авиолинии.При инцидента в неделя загинаха 157 души, като няма нито едни оцелял. На борда са се намирали хора от 35 националности, включително 19 служители на ООН.Това е втората катастрофа от такъв мащаб с Boeing 737 MAX за последните пет месеца. През октомври миналата година самолет на индонезийската компания „Лайън еър\" загуби височина малко след излитане. При инцидента загинаха 189 души. ", "date": "2019.03.11", "title": "Китай забрани самолетите Boeing 737 MAX"}
{"url": "http://www.cross.bg/svoite-navitzi-robi-1598710.html", "text": "/КРОСС/  Ние сме роби на своите навици. Променете навиците и ще промените живота си.Робърт Кийосаки", "date": "2019.03.11", "title": "Ние сме роби на своите навици"}
{"url": "http://www.cross.bg/zagivat-voiina-bulgariya-1598712.html", "text": "/КРОСС/ 1502 г. - Исмаил I Сефевид става шах на Персия.1542 г. - Испанският конкистадор Алваро де Вака достига град Асунсион.1669 г. - Започва най-силното 4-месечно изригване на вулкана Етна (Италия) - загиват 20 000 души.1702 г. - Излиза първият брой на английския Дейли кърънт - първият ежедневен вестник в света.1780 г. - Руската императрица Екатерина II обявява неутралитет във войната между Англия и САЩ.1801 г. - Императорът на Русия Павел I е нападнат от бивши офицери, принуден да подпише абдикация в полза на сина си Александър I и е убит.1810 г. - Наполеон се жени за австрийската ерцхерцогиня Мария-Луиза.1835 г. - В Габрово приключва строеж на часовникова кула.1864 г. - По време на голямо наводнение в Шефилд (Англия) загиват 250 души.1905 г. - Официално е открито Парижкото метро.1907 г. - В София е убит министър-председателя Димитър Петков.1907 г. - Съставено е двадесет и осмото правителство на България, начело с Димитър Станчов.1912 г. - Българското правителство на Иван Гешов взема решение за закупуване на първите два самолета за българската армия.1913 г. - По време на Балканската война започва Одринската операция, при която Втора българска армия, заедно със сръбски войскови части, след щурмуване на източния сектор, превзема Одринската крепост.1917 г. - Първата световна война: 50 000 британска и индийска войска, ръководена от ген. Стенли Мауд напада Багдад и пленява 9 000 турски войници.1935 г. - В Германия са създадени военновъздушните сили Луфтвафе.1941 г. - Втората световна война: Президентът на САЩ Франклин Рузвелт подписва договора Заем-Наем, с който осигурява американски военни доставки за съюзниците от Антихитлеристката коалиция.1963 г. - На пленум на ЦК на БКП е възприета нова политическа линия на страната по Македонския въпрос.1970 г. - Пабло Пикасо подарява 800 свои творби на музея в Барселона.1973 г. - Създаден е Институтът по психология на БАН.1985 г. - Михаил Горбачов е избран за генерален секретар на ЦК на КПСС.1990 г. - Литва решава да напусне СССР.1997 г. - Пол Маккартни получава титлата \"сър\" от английската кралица Елизабет II.1999 г. - България е приета за член на Европейския център за ядрени изследвания.2003 г. - В Хага е учреден Международен криминален съд.2004 г. - След поредица от Бомбени атентати в Мадрид, Испания, загиват 192 души и около 1 500 са ранени.", "date": "2019.03.11", "title": "11 март  в историята"}
{"url": "http://www.cross.bg/sofroniii-godina-rymuniya-1598711.html", "text": "/КРОСС/ Св. Софроний Врачански бил родом от Котел, с мирско име Стойко. Сам описал живота си в книгата \"Житие и страдания грешнаго Софрония\". Учител, станал свещеник, страдал от турците. Овдовял, приел монашество, брат на Къпинския манастир, Великотърновско, с име Софроний - възведен епископ Врачански.Преследван, отива в Румъния. С дара на предвиждане, в 1812 година издал позив до сънародниците си да посрещнат руските войски радушно, защото чрез тяхното оръжие България може да се освободи от \"турското варварско мъчителство\". Починал в Румъния през 1813 година.", "date": "2019.03.11", "title": "Св. Софроний, патр. Йерусалимски. Св. Софроний, еп. Врачански"}
{"url": "http://www.cross.bg/onecoin-dosta-shema-1598740.html", "text": "/КРОСС/ Прокуратурата в Манхатън предяви обвинения срещу двама българи, основатели на компанията \"OneCoin Ltd\". Те са заподозрени, че са ръководели многомилиардна пирамидална схема за продажба на измамническата криптовалута OneCoin. Константин Игнатов, на 33 години от София, който понастоящем ръководи компанията, и сестра му Ружа Игнатова, на 38 години от София, създатели на OneCoin, са подвеждали според прокуратурата инвеститорите, обещавайки им големи печалби при нисък риск в схема, възприемана като измамническа. Обвинението твърди, че OneCoin, която още функционира, има над три милиона участници, които получават комисионни за привличането на нови членове, купуващи пакети от криптовалутата,.Аз лично не бих вложил пари в подобно нещо и мисля, че и всеки уважаващ се не експерт, но човек, който се занимава с криптовалути и разбира поне малко от това и се информира, доста бързо може да разбере, че в случая става дума за мрежов маркетинг и всъщност не става дума за истинска криптовалута. Това каза в сутрешния блок на БТВ „Тази сутрин\" Цветан Аврамов, компютърен специалист и експерт по криптовалутите.Доколкото знам българите водели въпросната компания, те са работели в много държави - 20-21 държави, всичко изглежда доста добре организирано и те са имали доста добър опит в този вид пирамиди и явно организацията им е позволила да извършват измамата, допълни той. Те са действали както действа всяка една подобна схема - чрез приятели, познати, организират семинари, срещи, на които се свалят звезди и се обяснява колко лесно могат да се направят пари от това нещо и съответно хората, които са лабилни и са склонни, имат средства може би излишни, инвестират в това, каза още Аврамов. ", "date": "2019.03.11", "title": "Търсят двама българи за финансова измама за 4 млрд. долара"}
{"url": "http://www.cross.bg/togo-hora-putyvaniya-1598719.html", "text": "/КРОСС/ Новото приложение „15 toGo\" позволява всеки да намери своята ниша и за хора, и за пътувания, каза пред БНР Петър Лозанов, който работи в сферата на маркетинга и рекламата. Той разказа за новата платформа:„15 toGo\" е социално приложение за пътешественици. Това е една социална мрежа, в която хората могат да срещнат други пътешественици със сходни интереси, с които да споделят едно пътуване. „15 toGo\" позволява всеки да намери своята ниша и от хора, и от пътувания\".Лозанов обясни, че в приложението можеш да отбележиш своите интереси и да намериш хора със същите:„В забързаното ни ежедневие това е единственият начин да създадеш истинско приятелство, след университета. В работния ни ден ние реално нямаме време да опознаем когото и да е\".Платформата е безплатна. За момента в нея са качени над 100 пътешествия, като до края на годината те трябва да станат над 1500. Планира се в бъдеще да се създадат пътувания по идея или водени от известна личност, разказа още Лозанов. ", "date": "2019.03.11", "title": "\"15 toGo\" - новата социална мрежа за пътешественици "}
{"url": "http://www.cross.bg/ispaniya-semerdzhiev-arabadzhievi-1598733.html", "text": "/КРОСС/ Изтекоха 72 часа от задържането на Ветко и Маринела Арабаджиеви. Очаква се мярката им за неотклонение да се гледа днес от съда в Испания. На две инстанции двамата трябва да заявят ясно дали биха искали да бъдат екстрадирани в България, или да бъдат съдени в Испания.Те бяха задържани при акция на испанската полиция. Заедно с тях беше арестуван и Георги Семерджиев, който ги е приютил. Той е издирван от швейцарските власти, но те са се отказали от ареста му и Семерджиев е освободен. ", "date": "2019.03.11", "title": "Арабаджиеви се изправят пред съда в Испания"}
