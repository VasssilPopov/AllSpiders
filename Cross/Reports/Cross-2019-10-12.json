{"url": "http://www.cross.bg/pamet-dori-forma-1615329.html", "text": "/КРОСС/ Всеки мъж и всяка жена във фитнес залата тренират, за да се чувстват и изглеждат по-добре. И много от тези хора се притесняват, че ако спрат да тренират за известно време, бързо ще изгубят постигнатото до момента и ще се върнат в отправна точка.Рано или късно, на всеки фитнес ентусиаст, дори и на най-отдадения, му се налага да направи пауза от тренировките – било то заради неотложно пътуване, травма, ангажименти или нещо друго… Но дори след пауза, хората, които не се отказват от целта си и подновяват тренировките, забелязват, че всъщност влизат във форма много по-лесно и бързо от първия път.В зависимост от периода на почивка – няколко седмици до месец са достатъчни, за да се върне човек към обичайния си ритъм. Именно в това играе роля т.нар. мускулна памет. Помага ни по-бързо да се върнем във форма, след като един път сме я изградили успешно. И това не е присъщо само за генетично надарените, а за всички нас.", "date": "2019.10.12", "title": "Най-важното за мускулната памет"}
{"url": "http://www.cross.bg/tokio-posolstvo-hagibis-1615327.html", "text": "/КРОСС/ Няма информация за пострадали българи в Япония във връзка с тайфуна \"Хагибис\", предшестван от проливни дъждове и бурни ветрове.\"Хагибис\" се очаква да достигне Токио към 21 часа местно време.По информация на българското посолство в Япония за Токио и още 6 префектури в централната и източна част на страната - Сайтама, Гунма, Шидзуока, Канагава, Яманаши и Нагано, е обявена максимална степен на опасност.На места е прекъснато електрозахранването, издадена е препоръка за евакуация, която ще засегне милиони хора. Полетите от двете основни летища, обслужващи района на Токио - \"Ханеда\" и \"Нарита\", са отменени.Някои от линиите на метрото в японската столица са затворени, множество влакови линии също са спрени.", "date": "2019.10.12", "title": "МВнР: Няма данни за пострадали българи при тайфуна в Япония"}
{"url": "http://www.cross.bg/rodrigo-spodelya-stenata-1615328.html", "text": "/КРОСС/ Уличните художници по света често използват фасадите на сгради, за да изразят своя талант и виждането си за света. Те създават невероятни графити, които вдъхновяват и забавляват хората. И докато повечето рисунки са на нещо съвсем случайно, то един художник от Португалия превръща своето изкуство в нещо различно. Родриго Мигел Нунес, известен като Vile, използва боята си, за да пробива стени. Той набелязва изоставени сгради в страната и ги превръща в шедьоври, в които направо може да се блъснеш. Талантът му е да „издълбава“ бетона и да накара хората да „видят“ през стената.В интервю за Insider Родриго споделя, че е започнал да рисува още на 14 години, когато е пробвал различни вариации на своето сценично име. Само за шест години той успява да усъвършенства своите възможности като учи анимационен дизайн, рисуване и анимационно илюстриране.„В началото започнах да рисувам графити в знак на протест. Но истината е, че това се превърна в моя живот и в моя цел“, споделя Vile. Определя се като професионален художник чак през 2007 година, когато произведенията му започват да присъстват в галерии в Португалия.В момента Родриго е завладял света със своите 3D рисунки, които впечатляват в социалните мрежи. Той се насочва към изоставени сгради, където намира празни стени и има възможност да разгъне своя талант.Първо той трябва да измери стената или камъка, който ще му послужи като платно и след това идва ред и на скицирането и избирането на цветовете за крайния дизайн. За да се получи оптичната илюзия, художникът използва спрейове, които са в същата гама като фона, на който ще рисува. Така се получава измамата, че стената е разбита, но в същото време тя си е напълно здрава. Това се дължи на светлината и сенките, които се появяват през деня. Родриго споделя пред Insider, че най-трудно е да намери правилните цветове, тъй като светлината се променя с напредването на деня, което променя и съответния цвят на „платното“.Художникът споделя, че коментарите и подкрепата на феновете е още един бонус към това, което прави. „Реакцията на околните е чудесна и винаги ме изненадва. Оценявам я, защото това означава, че успявам да покажа, че графитите са нов вид изкуство“, признава той пред Insider. ", "date": "2019.10.12", "title": "Графитите, които пробиват стени (СНИМКИ)"}
{"url": "http://www.cross.bg/keri-knigata-memoari-1615321.html", "text": "/КРОСС/ Комикът Джим Кери ще поеме на още едно професионално приключение. След като се доказа като добър актьор както на големия, така и на малкия екран, той реши да се пробва и като писател. Според Associated Press, Кери е почти готов със своята автобиография.Той си сътрудничи с Дейна Уакон, а книгата ще се казва „Мемоари и фалшиви новини“. Самият актьор определя последния си проект като „дръзко и полуавтобиографично разголване на личността“. Официалното съобщение от издателската къща, с която Кери работи, разкрива малко повече детайли.Според нея, книгата ще разказва за актьорството, Холивуд, звездите, привилегиите, приятелствата, самотата, връзките, страха от собствено унищожение и живота в родната Канада. Самият Кери пише в книгата „Нищо от това не е вярно и всичко е истина“.„Мемоари и фалшиви новини“ се очаква да излезе на пазара през май 2020 година, а актьорът планира да направи турне, с което да промотира книгата.В същото време Кери ще се завърне на телевизионния екран на 9 февруари с втори сезон от шоуто си Kidding.Само няколко дни по-късно, той ще радва и публиката в кино салоните, тъй като ще влезе в ролята на д-р Роботник във филма Sonic. Излизането на филма се забави, тъй като феновете не бяха хич доволни от това, което видяха в първоначалния трейлър.Очаква се доста натоварена година за Джим Кери, но пък ние нямаме търпение за неговата книга.", "date": "2019.10.12", "title": "Джим Кери издава автобиография"}
{"url": "http://www.cross.bg/vlast-obshtinite-horata-1615320.html", "text": "/КРОСС/ Днес е денят на българската община. Местната власт е най-близо до хората.Тя е натоварена с много очаквания от тях. За да ги изпълнят, общините трябва да получат реална децентрализация. Не може постоянно да им се прехвърлят отговорности, без осигурено финансиране.Поздравявам всички работещи в местната власт.Пожелавам им здраве и да бъдат чувствителни към проблемите на съгражданите си. На прага сме на избори за кметове и общински съветници. На кандидатите на БСП желая успех.Вярвам във вас. Познавам ви като почтени и можещи. Знам, че ще работите за добруването на хората във вашите населени места.На добър час!", "date": "2019.10.12", "title": "Корнелия Нинова: Реална децентрализация може да реши проблемите на общините"}
{"url": "http://www.cross.bg/dobrev-garant-kiril-1615322.html", "text": "/КРОСС/ “Кандидатите на БСП и тези, подкрепени от нас, са гарант, че направените добри неща в общините ще бъдат наградени, но в същото време ще прекъснат масовите практики на непрозрачно управление, на нагласени обществени поръчки и неясни политики”, това заяви в Пазарджик зам.-председателят на БСП и председател на предизборния щаб Кирил Добрев, който проведе работна среща с местния щаб и кандидатите на левицата.По думите му кандидатът за кмет Благо Солов, който е подкрепен от БСП, има качествата да промени общината към по-добро, с отношение към хората, не само към бизнеса.“Листата за общински съветници е съставена от доказали се в професионалните си сфери хора - юристи, икономисти, педагози, медицински специалисти и др. Те са носителят на тази социална политика, която искаме да реализираме по места”, каза още Добрев.Той коментира и големия проблем с честността на вота. Според него хората и публичността са най-големият гарант.Добрев призова присъстващите да не се страхуват да сигнализират за нередности, че демокрацията трябва да се отстоява и всеки трябва да има самочувствието, че негово изконно право е да упражни свободно правото си на глас.", "date": "2019.10.12", "title": "Кирил Добрев: Кметовете на БСП са гарант, че доброто ще бъде надградено"}
{"url": "http://www.cross.bg/melemov-smolyan-informatziya-1615323.html", "text": "/КРОСС/ Кандидатът за кмет на Смолян от \"БСП за България\" Стефан Сабрутев осъди досегашния кмет на града Николай Мелемов. Делото е водено в Административния съд по Закона за достъп до обществена информация (ЗДОИ), след отказ на Мелемов да даде информация за публичните задължения на Община Смолян.Припомняме, че през юни т.г. Сабрутев поиска от Мелемов да му бъде предоставена справка за публичните задължения на Общината по месеци в периода от 1.10.2018 г. до 1.06.2019 г. На 3 юли кметът Николай Мелемов отказва да даде информацията с мотив, че исканите данни не съществуват в обобщен вид и изготвянето на справка не може да се квалифицира като „обществена информация“.„Информацията е налична в Община Смолян, може да бъде извлечена от документите и не е необходимо да бъдат извършвани допълнителни действия по събирането, тъй като финансовите задължения следва да бъдат отразени в бюджета на общината“, посочи пред съда Стефан Сабрутев. Той подчерта, че налице е надделяващ обществен интерес, тъй като исканата от него информация е пряко свързана с разходите в общинския бюджет и предоставянето й ще повиши отчетността на общината.С решение от 10 октомври Административният съд отмени като незаконосъобразно решението на досегашния кмет Николай Мелемов, с което отказва предоставянето на обществена информация и върна преписката на Община Смолян за ново произнасяне.", "date": "2019.10.12", "title": "Сабрутев осъди досегашния кмет на Смолян Мелемов за укриване на информация за задълженията на общината"}
{"url": "http://www.cross.bg/klisarova-grada-posochi-1615324.html", "text": "/КРОСС/ „Сериозно трябва да обърнем внимание на две неща. Общият устройствен план, той има нужда от усъвършенстване. Включително, наложително според мен, това е да направим Северната тангента, която ще изведе движението от центъра на града и ще облекчи много трафика в града”, това каза в интервю за „Седмицата” по Дарик радио кандидатът за кмет на Варна от БСП Анелия Клисарова. За подобряване на градската среда Клисарова посочи построяването на паркинги и паркове. „Общината трябва да има общинска фирма, която да се грижи за озеленяването на града, трябва да има реална зелена карта, където да е забранено застрояването”, изтъкна Клисарова. „Важно е балнеолечението. Докато нямат нашите курорти договори с европейските здравни каси, които да изпращат целогодишно туристи за балнеолечение и за рехабилитация, много по-трудно ще се случи. От две седмици това вече е факт”, посочи още кандидатът за кмет от БСП. По думите й, за почистването на града трябва да се грижи общинска фирма. „Интегриран градски транспорт. Говорим за него, но той не функционира. Възможност за по-ниски цени на билетите, особено за ученици, за възрастни хора, за хора със специални потребности, социално слабите хора”, посочи още Клисарова. Според нея „синя зона” в града трябва да има. За да се раждат и отглеждат повече деца,Анелия Клисарова е на мнение, че градът трябва да е жив, да има работеща икономика, да има достатъчно ясли и градини.", "date": "2019.10.12", "title": "Анелия Клисарова, кандидат за кмет на Варна от БСП: Общият устройствен план има нужда от усъвършенстване"}
{"url": "http://www.cross.bg/mra-gopivni-leti-1615338.html", "text": "/КРОСС/ Тоуоtа пpeдcтaви нoвия cи aвтoмoбил c гopивни ĸлeтĸи, ĸoйтo e c нaпълнo нoв дизaйн. Toвa изглeждa e eдин oт пocлeднитe oпити нa aвтoмoбилния гигaнт дa cъживи тъpceнeтo нa нишoвaтa тexнoлoгия и дa я нaпpaви мacoвa.Bтopият нaй-гoлям aвтoмoбилeн пpoизвoдитeл в cвeтa paзpaбoтвa пpeвoзни cpeдcтвa c гopивни ĸлeтĸи пoвeчe oт двe дeceтилeтия. Texнoлoгиятa oбaчe бeшe изпpeвapвaнe oт бъpзия pъcт нa ĸoнĸypeнтнитe eлeĸтpичecĸи пpeвoзни cpeдcтвa c aĸyмyлaтopни бaтepии.Πpeди aвтoмoбилнoтo излoжeниe в Toĸиo, ĸoeтo зaпoчвa нa 24 oĸтoмвpи, Тоуоtа пpeдcтaви пpoтoтипa нa нoвия вoдopoдeн ceдaн. Koлaтa e изгpaдeнa нa cъщaтa плaтфopмa ĸaтo ĸyпeтo нa мoдeлa LЅ нa Lехuѕ.Hoвият мoдeл Міrаі e c пo-дълъг диaпaзoн нa шoфиpaнe oт пpeдшecтвeниĸa cи. Πpeвoзнoтo cpeдcтвo e c нaпълнo пpepaбoтeн пaĸeт oт гopивни ĸлeтĸи и peзepвoapи зa вoдopoд, ĸaзвaт oт ĸoмпaниятa.\"Иcĸaxмe дa нaпpaвим aвтoмoбил, ĸoйтo xopaтa нaиcтинa иcĸaт дa ĸyпят, a нe caмo зaщoтo тoвa e eĸo ĸoлa. Иcĸaxмe нeщo, ĸoeтo e зaбaвнo дa шoфиpaмe\", зaяви Йoшĸaзy Taнaĸa, ĸoйтo e глaвeн инжeнep нa нoвия Міrаі.Cпopтният peдизaйн нa вoзилoтo c пo-дългo мeждyocиe и пo-ниcĸo paзпoлoжeнo шacи e зaбeлeжимo oтĸлoнeниe oт пъpвoтo пoĸoлeниe Міrаі, ĸoeтo пpиличa нa пo-гoлям xибpид Рrіuѕ, пишe Rеutеrѕ.Hoвият aвтoмoбил щe мoжe дa изминaвa c 30 пpoцeнтa пoвeчe paзcтoяниe c eднo зapeждaнe - или oĸoлo 700 ĸм. Ocвeн тoвa мoдeлът щe cтpyвa пo-мaлĸo oт пpeдшecтвeниĸa cи зapaди пpeминaвaнeтo ĸъм мacoвo пpoизвoдcтвo.Opигинaлният Міrаі e eдин oт тpитe aвтoмoбилa c гopивни ĸлeтĸи, ĸoитo ca дocтъпни зa пoтpeбитeлитe. Toй cтpyвa oĸoлo 5 милиoнa йeни, или 46 500 дoлapa.Тоуоtа e пpoдaлa пo-мaлĸo oт 10 000 бpoя oт Міrаі. Зa paзлиĸa oт тяx Теѕlа пpoдaдe 25 000 ceдaнa Моdеl Ѕ пpeз пъpвaтa гoдинa и пoлoвинa.Koмпaниятa oтĸaзa дa oпoвecти цeнa зa мoдeлa и зaяви, чe щe бъдe нaличeн oт ĸpaя нa cлeдвaщaтa гoдинa в Япoния, Ceвepнa Aмepиĸa и Eвpoпa. ", "date": "2019.10.12", "title": "Вълнуващ и еко: Toyota показа новия си водороден седан"}
{"url": "http://www.cross.bg/protzenta-bili-zhenite-1615331.html", "text": "/КРОСС/ 60% от жените в Европа са претърпели насилие или сексуален тормоз на работното място.Това показва проучване в пет страни.Френската изследователска група Ifop установи, че 21 процента са докладвали за такива атаки през последните 12 месеца, а над 40 процента от тях са били под 30-годишна възраст.Повече от 10 процента от 5 000 респонденти – девет процента във Франция, 15 процента в Испания – заявиха, че са били „принудени към нежелан“ секс от някой на работното си място. Авторите на изследването казаха, че числата „подчертават сивата зона, която може да съществува около съгласието“, когато то може да бъде „изтръгнато в контекста на подчинение, сплашване или манипулация“.Освен това девет процента от жените заявиха, че поне веднъж са били „подложени на натиск“ от колега, за да извършат „акт от сексуален характер“, като секс в замяна на работа или повишение. Докато около 18 процента казват, че са били докоснати неподходящо, като „пускане на ръка“ по дупето, принудителна прегръдка или нежелана целувка.Изследването е проведено във Франция, Германия, Италия, Великобритания и Испания.Положението в Германия е доста „нагорещено“, доколкото там става дума за 56 процента от жените.Авторите на изследването казват, че „много малко малцинство от жертвите на тормоз на работното място успяват да преодолеят стената на мълчанието“ и да се изкажат.Само 13 процента от жените, които са били докоснати по неподходящ начин, и 16 процента от онези, които са били подложени на натиск в сексуално отношение, са заявили, че са разговаряли с някого, например с висшестоящ или синдикалист, за да разрешат проблема.Проучването на Ifop беше проведено с онлайн въпросник през април тази година за научния център Fondation Jean Jaures и Европейската фондация за прогресивни изследвания (FEPS).", "date": "2019.10.12", "title": "60% от жените в Европа са били жертви на сексизъм"}
{"url": "http://www.cross.bg/dluzhnost-zayavi-kandidati-1615335.html", "text": "/КРОСС/ Вероятно новата Европейска комисия ще встъпи в длъжност месец по-късно, след като Европарламентът отхвърли няколко кандидати.Това заяви председателят на Европейския парламент .Досега членовете на ЕП отхвърлиха избора на Силви Гулар, кандидатът на френския президент Еманюел Макрон, както и кандидатите от Унгария и Румъния на изслушвания за потвърждаване на новите комисари, които ще встъпят в длъжност при председателя Урсула фон дер Лайен от германия.„Парламентът участва в прозрачен процес (на преразглеждане). Сега три други кандидати трябва да бъдат назначени от Румъния, Унгария и Франция и тогава ще продължим да разглеждаме техните кандидатури“, заяви Сасоли, цитиран от италианските информационни агенции.„Мисля, че може би вече не е възможно да се спази датата 1 ноември и ще преминем към 1 декември“, добави италианецът.Говорител на Европейската комисия заяви в петък, че времето, когато новата комисия ще встъпи в длъжност, зависи от Европейския парламент и колко време ще отнеме на трите държави да представят нови кандидати.", "date": "2019.10.12", "title": "Сасоли: Новата Еврокомисия вероятно ще встъпи в длъжност с месец закъснение"}
{"url": "http://www.cross.bg/izbori-rymuniya-dunchila-1615337.html", "text": "/КРОСС/ В Румъния официално започна кампанията за президентски избори. Първият тур ще бъде на 10 ноември, а вторият на 24-ти. 14 са кандидатите за президент, който се избира за 5 - годишен мандат. 19 милиона румънци в страната и в чужбина имат право на глас. В първия ден от кампанията настоящият президент Клаус Йоханис се обърна към избирателите чрез Фейсбук. \"Залогът на президентските избори е много висок, избирателната активност е решаваща, за да може за първи от 30 години да има Румъния без Социалдемократическата партия, написа Йоханис\".Следващата седмица  той ще трябва да връчи и мандат за съставяне на ново правителство, след като кабинетът на Виорика Дънчила падна при вот на недоверие в четвъртък.Самата Дънчила откри своята кампания с митинг в изложбен център в Букурещ. „Признавам, че речта, която подготвях за днес изглеждаше различно в четвъртък. Развам се с цялото си сърце да видя, че все още имаме борбена енергия в нашата партия. Не се съмнявайте в силата ни, трябва да се борим рамо до рамо. Не ни предстоят прости предизборни битки, а истинска война“, каза тя пред хората. Борбата с корупцията и съдебната реформа се очаква да доминират предизборната кампания. Изходът от вота ще реши съдбата на всички политически формации, заяви в предаването „Събота 150“ бившият ни посланик в Румъния Валентин Радомирски.\"В зависимост от резултатите на президентските избори ще бъде ясна ситуацията не само в социалистическата партия, но и в останалите, които са разделени на две групи - една иска предсрочни избори, а другата - съставянето на политическо правителство\".Според проучване на общественото мнение настоящият държавен глава Клаус Йоханис има голяма преднина пред останалите кандидати. Оспорваща битка се очертава между актьор Мирча Дякону, който се кандидатира като независим и има подкрепата на две политически партии, и досегашният премиер Виорика Дънчила и опозиционният партиен лидер Дан Барна.", "date": "2019.10.12", "title": "Кандидатите за президент на Румъния са 14"}
{"url": "http://www.cross.bg/pytin-rysiya-iran-1615334.html", "text": "/КРОСС/ Москва е готова да изведе войските си от Сирия, ако бъдещите власти в Дамаск вземат такова решение.Това заяви президентът на Русия Владимир Путин в интервю за телевизионните канали РТ, „Ал Арабия“ и „Скай нюз Арабия“, предаде ТАСС.„Тези, които се намират незаконно на територията на друга държава, в тази случай на територията на Сирия, трябва да напуснат този регион и това се отнася за всички държави“, каза президентът. „Ако бъдещото легитимно ръководство на Сирия каже, че повече няма нужда от присъствието на руски въоръжени сили в тази страна, това ще се отнася и за Русия“, посочи Путин.„Винаги сме го чувствали, винаги сме говорели за това. И ни отговаряха през цялото време:“ Не се страхувайте, не е срещу вас и няма от какво да се притеснявате, защото НАТО се трансформира, това изобщо не е военна организация, неагресивна е и така нататък“, каза руският президент.Путин припомни обаче, че никой не е променил статута на НАТО, осигуряващ военна подкрепа за членовете на алианса.„Това е военен блок. И разбира се, когато инфраструктурата на военния блок се приближи до нашите граници, това не ни носи радост“, заключи държавният глава.„Ще го направим, това вече е очевидно, защото системите за противоракетна отбрана работят срещу балистични ракети, летящи по балистична траектория, а ние, освен че многократно ги подобряваме, създадохме и други оръжия, които никой друг няма в света“, – каза руският президент.Русия е единствената държава в света, която официално обяви, че разполага с хиперзвуково оръжие. През февруари Путин обяви за серийното производство на стратегическия ракетен комплекс „Авангард“ и за успешното тестване на хиперзвуковата противокорабна ракета „Циркон“.По-специално, създадената хиперзвукова морска ракета „Циркон“ ще има скорост от 9 пъти скоростта на звука, т.е. около 10 000 км/ч и олсег над хиляда километра, а надводните и подводни кораби, както перспективни, така и в строеж, ще бъдат въоръжени с нея.Според президента използването на ракетата се предвижда да бъде прилагано от серийни подводници и надводни кораби и подводници, включително тези, произведени и построени за високоточните ракети „Калибър“.„Що се отнася до Русия, ние ще положим всички усилия да създадем необходимите условия за положителна динамика. Вярвам, че Русия има добри отношения с Иран, а също и добри отношения с нашите арабски приятели.“Путин също призова за диалог с Иран и зачитане на неговите национални интереси. „Такава голяма сила като Иран, която съществува от хиляди години, не може да няма свои собствени интереси, които трябва да бъдат уважавани, трябва да се води диалог, без диалог не може да се реши нито един проблем. Предполагам, че … само тези държави могат решават проблемите между тях “, добави руският президент.„Ако някой мисли, че подобни действия, като завземане на танкери, атаки срещу петролната инфраструктура,че това по някакъв начин ще се отрази на сътрудничеството на Русия и нашите арабски приятели в Саудитска Арабия, Обединените арабски емирства, или ще разрушат нашето взаимодействие в посока на ОПЕК плюс, дълбоко греши „, каза Путин.", "date": "2019.10.12", "title": "Путин: Руските части ще напуснат Сирия ако бъдещите власти поискат това"}
{"url": "http://www.cross.bg/facebook-raboti-derisi-1615326.html", "text": "/КРОСС/ Марк Зукърбърг заяви, че иска да работи по контролирани от мозъка носими устройства и технологии за импланти, а скорошното придобиване на компанията CTRL-labs е стъпка в тази посока, съобщава Investor.bg, като цитира CNBC.„Целта е евентуално да го развием така, че да можете да намислите и контролирате нещо във виртуална или добавена реалност“, коментира Зукърбърг.През септември Facebook обяви, че придобива CTRL-labs за сумата между 500 млн. и 1 млрд. долара, което прави това едно от най-големите придобивания в историята на социалната мрежа. Компанията работи по гривна, която ще позволява на хората да контролират устройства на база сигнали от гръбначния мозък.След приключването на сделката CTRL-labs ще се присъедини към Facebook Reality Labs, която работи по създаването на умни очила с добавена реалност.Коментарите Зукърбърг направи по време на дискусия за бъдещето на технологиите и обществото с доктор Джо ДеРиси и доктор Стив Куейк от Chan Zuckerberg BioHub, развоен център, финансиран от изпълнителния директор на Facebook и съпругата му Присила Чан.В рамките на дискусията тримата коментираха предизвикателствата и предимствата на използването на технология за импланти за разчитане на човешките неврони.Куейк твърди, че има рискове за здравето, свързани с тази технология, докато ДеРиси посочва, че имплантите могат да разкодират безгласни команди, която може да помогне на хора с ограничени физически или речеви способности след инсулт например.„Такъв тип подробна информация в реално време никога не е можела да се чете на повърхността“, коментира ДеРиси. „В действителност трябва да влезете под черепа и да докоснете невроните“.", "date": "2019.10.12", "title": "Facebook: Идва ред на носими устройства, които четат мисли"}
{"url": "http://www.cross.bg/stanishev-bulgariya-sergeii-1615319.html", "text": "/КРОСС/ Сергей Станишев идва под тепетата, за да подкрепи листата на кандидат общинските съветници от пловдивската левица, с водач Николай Радев.Президентът на ПЕС и евродепутат от „БСП за България” ще е във Фронт офиса с № 56 на Главната в неделя, 13 октомври.В 15 часа тук, в Инфо център „БСП за България” пред общината, пловдивчани ще могат лично да стиснат ръката на Сергей Станишев.", "date": "2019.10.12", "title": "Сергей Станишев подкрепя листата на пловдивската левица"}
{"url": "http://www.cross.bg/stotitzi-hilyadi-dizelovi-1615317.html", "text": "/КРОСС/ Германският федерален орган по транспорта разпореди на „Даймлер“ да изтегли стотици хиляди дизелови автомобили заради нарушаване на правилата за вредни емисии, съобщи автомобилният гигант.„Смятаме, че изтеглянето ще се отнася до шестцифрена цифра“, заявиха от концерна и изразиха готовност да  сътрудничат с властите.", "date": "2019.10.12", "title": "Наредиха на „Даймлер“ да изтегли стотици хиляди дизелови коли"}
{"url": "http://www.cross.bg/handke-godina-literatyra-1615316.html", "text": "/КРОСС/ Отмина седмицата на Нобеловите награди, в която едно от отличията беше връчено два пъти. Наградата за литература - вероятно най-високата чест в този вид изкуство - се завърна, след като миналата година не беше връчена заради секс-скандала разтърсил Шведската академия - консервативната и потайна лингвистична институция, определяща победителите в тази категория.Въпреки паузата академията не можа да избяга от противоречията - лауреат за литература за 2019 стана австриецът със словенски произход Петер Хандке.Повод за недоволство трудно може да е кариера, разпростираща се в 7 десетилетия и включваща съвременни класики като „Кратко писмо за дълга раздяла“ и „Нещастие без ропот“, както и сценария на киношедьовъра „Криле на желанието“ на Вим Вендерс.Но наред с литературния си талант, Хандке е известен и като защитник на режима на бившия сръбски диктатор Слободан Милошевич, на чието погребение през 2006 година държи и реч. В определен момент австрийският писател стига дотам, че да отрече геноцида над босненски мюсюлмани в град Сребреница.А само преди няколко години Хандке обяви самите Нобелови награди за безсмислени. След като получи същото това отличие, изцяло позитивни бяха отзивите може би единствено в Австрия и Сърбия.Донякъде в сянката на Петер Хандке остана забавеният с една година анонс на носителя на литературния Нобел за 2018 година. Получи го полската писателка Олга Токарчук.„Феминистката с расти“, както я описа „Гардиън“, също не е чужда на скандалите.Когато преди 5 години в своя книга изследва тъмен период от историята на страната си, на издателството му се налага да ѝ назначи охрана след заплахи от местни националисти. Неограниченото въображение, енциклопедичната точност и прехвърлянето на граници са определящи за книгите на Токарчук, издавани и на български. По повод Нобеловото ѝ отличие Константин Мравов разговаря с нейния преводач у нас - Силвия Борисова.Токарчук спечели Нобела заради „дълбочината на творчеството и любознателността и сериозността, с която тя изследва абсолютно всички житейски теми, гарнирайки ги с лека мистика доста често“, казва Борисова.", "date": "2019.10.12", "title": "Заслужени ли са тазгодишните Нобели за литература?"}
{"url": "http://www.cross.bg/facebook-valyta-libra-1615325.html", "text": "/КРОСС/ Дружествата Mastercard, Visa, eBay и компанията за разплащания Stripe се отказват от проекта за дигитална валута на Facebook, наречен Libra, съобщава BBC News.Тяхното решение, за първи път публикувано от Financial Times, е предхождано от оттеглянето на PayPal, обявено още през миналата седмица.Базираната в Сан Хосе компания за разплащания „взе решението да се откаже от бъдещо участие“ в Libra Association, но тя ще продължава да подкрепя мисията на Libra и ще продължи да обсъжда потенциално бъдещо сътрудничество, посочва неин говорител. Оттеглянето на четирите други дружества представлява огромен удар върху плановете на Facebook да наложи Libra, която компанията определя като глобална валута.Проектът предизвика сериозни притеснения сред регулаторите и политиците, особено в САЩ.Главният изпълнителен директор на Facebook Марк Зукърбърг ще свидетелства пред Комисията за финансови услуги към Камарата на представителите в САЩ на 23 октомври, тъй като социалната мрежа се сблъсква с все повече критики от страна на властите за планираната си дигитална валута.", "date": "2019.10.12", "title": "Mastercard и Visa се отказват от дигиталната валута на Facebook"}
{"url": "http://www.cross.bg/sistema-regionalni-deiinost-1615307.html", "text": "/КРОСС/ При организирането и провеждането на изпитите на кандидатите за шофьори вече няма да присъства инструктор от учебния център. Вече ще присъства само служител на ИА \"Автомобилна администрация\". Това предвиждат мерките за подобряване на дейността на агенцията, предложени от министъра на транспорта Росен Желязков и одобрени от министрите. Планирано е също създаването на интегрирана електронна система за контрол на изпитите, чрез провеждане на практическите изпити в моторни превозни средства, оборудвани с видеонаблюдение и датчици, отразяващи автоматично грешките. По този начин ще бъде ограничен субективният фактор и ще се осигури контрол върху маршрута на изпита.Предвижда се разработването на единна информационна система на ИА \"Автомобилна администрация\", тъй като сегашната система е набор от модули по отделни дейност, с ниска степен на интеграция помежду им или с външни регистри. Наличните електронни услуги са от \"първо поколение\" и позволяват единствено подаване с квалифициран електронен подпис. С изграждането на единната информационна система ще бъде осигурено автоматизиране на процесите по обработването на заявленията за административни услуги, чрез свързаност с външни и вътрешни за агенцията регистри и информационни системи.За подобряването на контролната и административно наказателната дейност са предвидени структурни промени чрез тристепенна система, която ще включва осем регионални дирекции с контролни функции вместо сега съществуващите 27 областни отдела. Областните отдели ще запазят административните си функции по обслужването на граждани, както и дейности по провеждането на изпити на кандидатите за водачи. Контролната дейност ще бъде организирана в няколко регионални дирекции: София, Пловдив, Бургас, Варна, Стара Загора, Плевен, Русе и Враца. В рамките на новите регионални дирекции ще има средно 8 или 9 контролни екипа, с изключение на София, като по този начин ще могат да се осигурят над 15 екипа.", "date": "2019.10.12", "title": "Няма да има инструктори на шофьорските изпити"}
{"url": "http://www.cross.bg/predstavya-myzeya-myzeii-1615305.html", "text": "/КРОСС/ По повод празника на Българската академия на науките (БАН) музеите и Ботаническата градина на академиите ще са с „вход свободен” за посетители днес.Освен в събота с безплатен вход ще е Ботаническата градина и в неделя, 13 октомври. И през двата дни посетители ще се насладят на традиционните „Есенни срещи с растенията”. Специалистите ще покажат и разкажат за богатството на колекциите. Специално е вниманието към част от уникалните образци, включително такива опазени по време на две световни войни, както и дарени от граждани.В Националния археологически музей в зала Праистория посетителите ще открият експонати от старокаменна (палеолит), новокаменна (неолит), каменномедна (халколит), ранна и средна бронзова епоха (1 600 000 г.-1 600 г. пр. Хр.). Праисторическата експозиция дава цялостна представа за материалната и духовна култура на най-ранните обитатели на нашите земи. Тук специално място заемат няколко големи епонимни поселищни колекции – от пещерите Козарника, Белоградчишко и Темната дупка, Луковитско; от селищните могили Караново и Езеро, Новозагорско.Зала Трезор е предназначена за експонирането на съкровища, инвентар от гробове и единични предмети с особено художествено и историческо значение, датиращи от периода от къснобронзова/ранножелязна епоха до късната античност. Акцент на експозицията в тази зала са три световно известни съкровища: златните съдове и дискове от Вълчитрън, Плевенско; сребърните гарнитури за конска амуниция от Луковит, Ловешко; златните накити и сребърните съдове и монети от Николаево, Плевенско. В нея са изложени и най-новите находки от района на Казанлък: целия инвентар от могила Светица, с уникалната златна погребална маска, както и главата от бронзова статуя от могила Голяма Косматка в Шипка.На двата етажа на Централната зала на музея са изложени колекции паметници, датиращи от къснобронзовата епоха до късното средновековие. Те илюстрират основните периоди на историята на широк район на Югоизточна Европа. Там са подчертани най-значителните и характерни аспекти на големите култури, които са се срещали и сливали в тези земи: тракийска, елинска, римска, византийска, българска, отоманска.В зала Средновековие експозицията отразява материалната и духовна култура на българите във времето между VІІ и ХIV в. В нея са представени материали от дългогодишните проучвания на старите български столици – Плиска, Преслав и Царевград Търнов. Акцент сред тях е иконата на Св. Тодор Стратилат, която е най-стария образец на керамичното иконописие.Националният природонаучен музей при БАН е единствената национална институция, пряко ангажирана със съхраняването на научни колекции от живата и неживата природа от България и света. Основните научни приоритети на музея са изучаването на биологичното разнообразие, опазването на природната среда и еволюцията на организмите. Във връзка с това главната задача на НПМ е всестранното проучване на фауната, флората, фосилите, минералите и скалите не само на България, но и други страни.Експозицията на музея е разположена в 15 зали – може да се видят изчезналият в света каролински папагал, изчезналите в България тюлен монах, брадат лешояд, малка дропла, сив и момин жерав, степна усойница, немска есетра.С богата програма ще е и Националният етнографски музей. Представителната експозиция „ВРЕМЕНА И ХОРА – живите традиции на България“ е разположена в 11 зали на Княжеския дворец. Тя представя живота и формите на общуване в селото и в града през последните 200 години; представя биографията на предметите и хората, които са ги произвеждали, притежавали и употребявали.Изложбата „Пазители на времето или как работи един музей“ разглежда основните дейности на музея – да придобива, съхранява, изследва, разпространява и представя материалното и нематериалното наследство на човечеството и неговата среда с цел възпитание, образование и развлечение.Постерна изложба „Българска етнография“ представя съдържанието на уебсайта „Българска етнография“ (https://balgarskaetnografia.com). Сайтът представя българската етнография в нейното многообразие: празници, вярвания, календар, обреди от жизнения цикъл, елементи от материалната култура (бит, храна, облекло), социо-нормативна култура, етнографски групи, етно-религиозни общности, етнография на българската диаспора, фолклор. Към момента на уебсайта са качени 230 научно-популярни статии.Националният антропологичен музей при Института по експериментална морфология, патология и антропология с музей-БАН (ИЕМПАМ-БАН) е единствената музейна институция в България, представяща резултатите от дългогодишните изследвания на нашите учени в областта на физическата антропология. В залите на музея посетителите могат да научат много интересни факти за Човека, създател на многообразието от култури по нашите земи. Експозицията е базирана на подробното познаване на културните особености, свързани с погребалните практики, палеодиетата, палеопатологията, различните ритуални въздействия, бойни травми и прилагани лечебни практики, които се откриват по човешките скелети от археологически разкопки.Националният антропологичен музей представя в своята експозиция реконструкции на главата по черепа, чрез които се онагледява антропологичната характеристика на обитателите на българските земи през различните периоди в историята.Емблематична е реконструкцията на така наречената “тракийска принцеса” от Враца. Археологическата ситуация, при която са открити костните останки на младата жена в Могиланската могила (IV в.пр. Хр.) потвърждават сведението на Херодот за ритуалното умъртвяване на любимата съпруга на владетеля.  ", "date": "2019.10.12", "title": "Музеите на БАН и Ботаническата градина са с „вход свободен“"}
{"url": "http://www.cross.bg/detzata-detska-spokoiini-1615309.html", "text": "/КРОСС/ Окосена през август трева, която не е събрана; изпочупена и опасна детска площадка; откраднати пейки; липса на охрана и контрол; мръсотия; неосветени улици; постоянно умиращи кучета, заради непрекъснато разхвърляна отрова по детските площадки - там, където играят и децата!Грижата за децата – големият проблем, натрупан върху много малки, с които ни посрещнаха живеещите в микрорайона около последна спирка на автобусите, между улиците \"Орфей\", \"Белица\" и \"Юндола\".Докато разговаряхме с млади майки, на така наречената детска площадка дойде още едно момченце, искаше да ползва пързалката. Разбира се, в този й абсурден вид нямаше как.Това е ежедневие, обобщиха родителите. Разговорът ни с тях тръгна по посока на демографската криза, на нуждата от поощрения за младите семейства...Как те да са спокойни и сигурни да отгледат децата си тук?Нашият отговор е в платформата ни „Пловдив на хората” с № 56 и той е ясен: Имаме конкретни решения. И воля да ги изпълним. За нас всеки човек е важен. Заявяваме го на всички срещи с хората от района.", "date": "2019.10.12", "title": "Десислава Йорданова: Как в Западен да са спокойни за децата? Знаем как – с № 56!"}
{"url": "http://www.cross.bg/plovdiv-radev-nikolaii-1615311.html", "text": "/КРОСС/ „Пловдив заслужава съвършено друго управление“, изтъкна проф. Иво Христов на предизборна среща, организирана от „БСП за България“ по темата „За властта и хората“.Още с уводните си думи той постави условията за смислен разговор: без валчести приказки, а критично идентифициране на проблемите и честен отговор на това могат ли и как да бъдат решени.„Тук има двама души, които са се нагърбили с тази тежка и отговорна задача – Николай Радев и д-р Атанас Баташки“, посочи проф. Христов седящите до него кандидати за кмет за Пловдив и районен кмет за р. Северен от листата с № 56. И двамата с благородни, хуманни и отговорни професии; първият работи с най-специфичната част на живота – децата, а другият лекува и спасява хора. „Ние се намираме в политическа ситуация, изборите са политически акт и избираме лица, които да решават политически задачи. Политиката, прощавайте, но не е тротоари, градинки, кучета и канализации – това са задължения. Политиката е разговор за това какъв град искаме да видим. Пловдив ще се развива ли с икономика, достойна за него, или ще вегетира на ишлеме? Какво ще се случи с потенциала на Пловдив – какъв тип ученици ще излизат от професионалните гимназии и студенти от пловдивските университети? Какъв вид индустрия ще има Пловдив? Дали Пловдив ще се мотае на опашката на общественото развитие или ще заеме мястото, където винаги е бил – начело на това развитие?, очерта кръга от действително важните теми проф. Христов.Той подчерта, че заради липсата на политическо визионерство най-старият обживян град в Европа може да стане артефакт.„Затова Пловдив, както и самата ни държава, има нужда от тотална промяна. Такава предлага „БСП за България”, защото има гръбнак, защото притежава комптентност и визионерство в лицето на директора на Английската гимназия Николай Радев и доктора хирург Атанас Баташки“, посочи професорът по социология на правото.„Кметът с действията си може да определи перспективите за един град”, каза на свой ред кандидатът за кмет с №56 Николай Радев и гарантира, че ще бъде медиаторът в отношенията на средно и висше образование с бизнеса. Задачата му е Пловдив да си върне славата на град с високотехнологична индустрия, която осигурява високи заплати на подготвени кадри.„В средата на кампанията мога кажа, че хората чуват и одобряват позициите на левицата”, изтъкна Николай Радев.Кандидатът за районен кмет на р. Северен д-р Баташки сподели, че пловдивчани искат да участват в решаването на проблемите.„В ежедневните ни срещи хората заявяват, че са готови да се включат, защото нашите идеи им допадат”, отбеляза младият хирург и главен асистент в МУ – Пловдив.„Нашите съграждани искат да видят отпред достойни личности, защото дефицитът на морал ги дразни най-много”, допълни кандидатът за общински съветник и председател на РС на БСП – Северен Илия Гатев.„Има смисъл да се гласува за компетентни и знаещи кандидати, за да бъдат решенията, наредбите и нормативните актове според закона и в интерес на пловдивчани”, изтъкна юристката от челната десетка в листата на пловдивската левица Недялка Петрова.„Можем и мисля, че ще успеем да наложим лявата политика в Пловдив, но трябва да стигнем до хората”, заяви обобщаващо водачът на листа с №56 Николай Радев.„Водачът трябва да слуша хората, но трябва да ги накара и те да го слушат, защото накрая той взема решенията”,  каза проф. Христов и обясни, че тези, които могат, ще направят от проблема трамплин, а неможещите ще се удавят в проблема.„От нас зависи на 27 октомври да изберем можещите”, завърши той, посочвайки кандидата за кмет на Пловдив Николай Радев. ", "date": "2019.10.12", "title": "Проф. Иво Христов: От нас зависи да изберем компетентните и можещите. Николай Радев е такъв!"}
{"url": "http://www.cross.bg/nito-borisov-erdogan-1615313.html", "text": "/КРОСС/ „Брюксел е далече, турската граница е тук. И там има 4 милиона бежанци. И никакви мерки не могат да ги спрат, тръгнат ли насам.Към днешна дата – с Ердоган имаме ясна договорка, на базата на добросъседските отношения и турските власти напълно коректно я спазват. Няма никакъв миграционен натиск към България. Нито огради, нито армия, нищо не може да ни спаси“.Това заяви премиерът Бойко Борисов, който посети 15-то юбилейно ,,Национално животновъдно изложение Сливен 2019”.  Борисов направи този коментар по повод заплахата на Ердоган да пусне близо 3,6 милиона мигранти към Европа.„Към днешна дата мога да потвърдя, че Ердоган имаме ясна уговорка на базата на споразумението, на добросъседство и турските власти стриктно, коректно спазват споразумението към България. Имаме нулев миграционен натиск. Не виждам никакъв смисъл да се строим и да се подготвяме с лагери“, каза още Борисов.Той отново обърна внимание, че нито огради, нито армия може да ни спаси.„Ако са жени и деца? Хайде ако са мъже иди-дойде, но ако са жени и деца и ги нахвърлят ей така по оградата, какво ще правим? Дипломацията, споразумението, добросъседските отношения с Турция са важни“, каза Борисов.", "date": "2019.10.12", "title": "Премиерът Борисов: С Ердоган имаме ясна договорка и турските власти напълно я спазват"}
{"url": "http://www.cross.bg/kyustendil-gara-chasa-1615312.html", "text": "/КРОСС/ Атракционен влак с парен локомотив и вагон от царската композиция „Корона експрес“ ще пристигне днес по обед на ж.п. гарата в Кюстендил.Поводът – 110-ата годишнина от пускането в експлоатация на ж.п. линията Радомир-Земен-Кюстендил. Освен на ретро пътуването, пътниците ще могат да се насладят и на изложба с фотографии на перона на гарата в Кюстендил.Атракция в паровата композиция е личният вагон-салон на цар Борис III от „Корона експрес”. Специално прикаченият вагон ще пътува за първи път тази година като атракция, а по време на движение всички желаещи ще могат да го разгледат, съпроводени от гид, който ще ги запознае с любопитни факти.По време на празничното пътуване на гарите Радомир, Земен и Кюстендил влакът ще престои, за да могат пътуващите и посетители да се насладят на организираните официални тържества, предаде БНР.В обратната посока композицията ще замине от гара Кюстендил в 13:50 часа. Цената на билета за влака от София до Кюстендил е 21.50 лв. за пътуване в една посока (с включено запазено място), а децата до 7-годишна възраст ще пътуват безплатно.Очаква се интерес да предизвика и фотоизложбата, аранжирана на перона на гарата в Кюстендил, обяви историкът доц.д-р Ангел Джонев от иницативния комитет:„15 табла с документи и снимки, включително такива от откриването на линията до Кюстендил“.", "date": "2019.10.12", "title": "Ретро влак с парен локомотив и царски вагон пристига Кюстендил"}
{"url": "http://www.cross.bg/byrgas-tishev-grada-1615310.html", "text": "/КРОСС/ „На първо място залагаме на икономическото развитие на града. Град без работеща икономика няма бъдеще”, това каза за предаването „Седмицата” по Дарик радио кандидатът за кмет на Бургас от БСП Николай Тишев. По думите му, развитието на икономиката в града ще донесе приходи и за останалите важни обществени сфери, като здравеопазване, образование, социални дейности, спорт. Той посочи, че има проект за създаване на консултативен съвет към кмета на общината, който да подпомага кметската институция от една страна, от друга страна ще подпомага председателя на Общинския съвет. В него се предвижда да има експерти, които да имат инициатива за внасяне на предложения за решения в различни сфери. За да задържи младите хора в града, визията на Тишев е следната: „Бургас трябва да направи така, че да създаде такива условия за бизнес, който да се развие и да даде високо заплащане. За да остане един млад човек в Бургас, на първо място той трябва да има перспектива за професионално развитие, а също така трябва да има и стимули, за да създаде семейство. Осигурим ли тези две условия, нямам съмнение, че младите хора ще идват и ще остават в Бургас, и ще отглеждат децата си тук”, заяви Николай Тишев.", "date": "2019.10.12", "title": "Николай Тишев, кандидат за кмет на Бургас от БСП: Град без работеща икономика няма бъдеще"}
{"url": "http://www.cross.bg/godina-tyristi-angelkova-1615314.html", "text": "/КРОСС/ „2019 година е изключително трудна и пълна с предизвикателства, но с доста положителни резултати“.Това каза пред БНТ министърът на туризмаПовод за скептицизъм и напрежение е фалитът на „Томас Кук“. Министърът обясни, че подобно нещо е трудно за предвиждане. От „Томас Кук“ са изпратили на 12 юли официални писма, че са сключили сделка с инвеститор и са описали стъпките за оздравявне на туроператора.„Изключително сериозно разместване се случва в момента на пазара и това неизменно дава своите отражения“, каза Ангелкова.Преди три дни министърът на туризма е била на среща в Германия с представители на други туроператорски компании. От над 435 000 туристи, които са дошли това лято през „Томас Кук“, 200 000 са немци. За миналата година над 800 000 немски туриста са посетили страната ни. И другата седмица на министърът й предстоят срещи във Великобритания и Германия за договаряне на сезон 2020 година.„За следващата година ще имаме специален механизъм, който да подпомага организирания туризъм през рекламата с 15 милиона лева“, коментира министърът.Това е с 10% повече от друга година. Ангелкова обясни, че юни месец е бил труден заради изкуствено създадена истерия. От юни до август има над 4.4 милиона чуждестранни туристи. Има лек спад в националните ни курорти. Има ръст при нощувките, което показва, че туристите тази година са останали за по-дълго време.„Нощувките от българи, посещенията от български туристи по българското Черноморие са с ръст над 5.8% в сравнение с миналата година“, каза Ангелкова.Основно туристите, които посещават страната ни са от Румъния, след това Гърция, на трето място са немските туристи, след това – тези от Турция, от Сърбия, Русия, Великобритания. Над 40 хиляди са китайските туристи, посетили България, това е около 50% ръст спрямо миналата година.", "date": "2019.10.12", "title": "Ангелкова: 2019 година е трудна и пълна с предизвикателства, но и положителни резултати"}
{"url": "http://www.cross.bg/siriya-boiitzi-tyrskata-1615315.html", "text": "/КРОСС/ Сирийски опозиционни бойци са достигнали стратегическата магистрала М4 в Северна Сирия, съобщиха турски медии. Междувременно се наблюдават значителни различия между данните за броя на загубите на двете страни.Според турското военно министерство броят на убитите кюрдски бойци е достигнал 415.Ръководителят на Сирийската обсерватория за правата на човека, позовавайки се на местни източници, съобщава за 74 убити кюрди. Кюрдски източници съобщават и за най-малко 49 сирийски опозиционни бойци, убити при офанзивата. Постъпват данни за 20 загинали сирийски цивилни, потвърдена е смъртта и на поне 19 турски цивилни граждани. Турският военен министър Хулуси Акар заяви, че обстрел срещу американски военни по време на операцията е изключен и е направена необходимата координация със Съединените щати. Вчера вечерта се появиха информации, че турската армия е обстреляла американски военен пост в Сирия. От военното министерство в Анкара уточниха, че са поразили кюрдска позиция, съзнателно създадена в близост до него.Американските военни, с изключение на изтеглените от два поста преди началото на турската операция в сряда, са на своите позиции в Северна Сирия.", "date": "2019.10.12", "title": "Противоречиви данни за жертвите при турската военна операция в Сирия"}
{"url": "http://www.cross.bg/hristo-evlogi-georgievi-1615336.html", "text": "/КРОСС/ В румънската столица Букурещ ще бъдат поставени венци на гробницата на големите български дарители и възрожденци Евлоги и Христо Георгиеви. Събитието е част от инициативите, стартирали с връчването на националните награди на името на двамата братя, с които се отбелязват 200 години от рождението на Евлоги и 195 години от рождението на Христо Георгиев. Евлоги и Христо Георгиеви са сред най-големите благодетели в Следособожденска България, дарили терени и собствени средства за строителството на Софийския университет, техническо училище, болница и фабрика в Карлово, както и за издръжката на училища, болници и читалища в цялата страна и извън нея. По-късно следобед в Българското дружество в румънската столица ще се състои предпремиерното представяне на документалния филм за двамата братя с режисьор проф.Михаил Мелтев и сценарист Влади Киров, а премиерата на филма ще бъде в рамките на фестивала \"Златен ритон\".", "date": "2019.10.12", "title": "Ден за почит към Евлоги и Христо Георгиеви за българите в Букурещ"}
{"url": "http://www.cross.bg/siriya-tyrtziya-sili-1615339.html", "text": "/КРОСС/ Пакистан подкрепи Турция за офанзивата ѝ срещу кюрдските сили в Сирия, като той е една от малкото държави, които подкрепиха Анкара, отбелязва \"Франс прес\".Турският президент Реджеп Тайип Ердоган се очаква да посети Исламабад този месец.Пакистанският премиер Имран Хан се е обадил вчера на Ердоган, за да му каже, че Пакистан напълно разбирал опасенията на Турция по отношение на тероризма и го уверил в пълната му подкрепа и солидарност.\"Молим се усилията на Турция за насърчаване на сигурността, регионалната сигурност и мирното уреждане на положението в Сирия да се увенчаят с успех\", казал Хан на турския държавен глава.Турските сили предприеха военна операция в Североизточна Сирия срещу Сирийските демократични сили, в които водещ елемент са сирийските кюрди, които бяха важен съюзник на САЩ в борбата срещу терористите от ДАЕШ (\"Ислямска държава\").Това е третата турска военна операция от началото на войната в Сирия, като тя беше масово осъдена от международната общност.", "date": "2019.10.12", "title": "Пакистан подкрепи Турция за офанзивата ѝ срещу кюрдските сили в Сирия"}
{"url": "http://www.cross.bg/kipchoge-chasa-postizhenie-1615308.html", "text": "/КРОСС/ Кениецът Елиуд Кипчоге първи в историята на леката атлетика пробяга маратонската дистанция от 42 километра и 195 метра за под два часа.34-годишният африканец стори това във Виена, спирайки електрониката на 1 час 59 минути 40.2 секунди.Така той подобри най-доброто си постижение – 2:01.39, което записа в Берлин миналата година.За това Кипчоге да падне под 120-минутната граница му помогнаха най-богатия британец – милиардерът сър Джим Ратклиф (собственик на химическата компания „Инеос“) и братята Ингебригстен, които бяха пейсмейкъри и изиграха много сериозна роля в опита да се постави историческото постижение. Екип от експерти от различни сфери бе уточнил всичко възможно, за да има гарантирани най-добри условия за Кипчоге. Преди да стартира най-голямото предизвикателство в кариерата си, състезателят заяви, че бягането на маратон под 2 часа е постижение, което може да се сравни с достигането до Луната или изкачването на Еверест. Днешният му резултат обаче няма да бъде ратифициран като световен рекорд от Международната федерация по лека атлетика.", "date": "2019.10.12", "title": "Елиуд Кипчоге успя да пробяга класическата маратонска дистанция за под два часа (СНИМКИ)"}
{"url": "http://www.cross.bg/dvizhenieto-zatrydnyava-hemys-1615302.html", "text": "/КРОСС/ Аварирала цистерна затруднява движението на АМ \"Хемус\", съобщават от Агенция \"Пътна инграструктура\". Движението при км 15 по АМ \"Хемус\" в посока Варна се осъществява в изпреварващата лента. Ограничено е движението в активната и аварийната ленти.От Апи съветват шофьорите да карат със съобразена скорост и повишено внимание. ", "date": "2019.10.12", "title": "Аварирала цистерна затруднява движението на АМ \"Хемус\""}
{"url": "http://www.cross.bg/sarlberg-oito-opaovi-1615295.html", "text": "/КРОСС/ Саrlѕbеrg ce пpиближaвa дo цeлтa cи дa пpoдaвa биpa в xapтиeни бyтилĸи. Дaтcĸaтa ĸoмпaния oбяви вчepa двa нoви пpoтoтипa зa peциĸлиpaнe нa шишeтo oт дъpвecни влaĸнa и ce нaдявa тoвa дa дoпpинece зa eднo ycтoйчивo пpoизвoдcтвo, пишe СNN Вuѕіnеѕѕ.Eднaтa вepcия e oблицoвaнa c peциĸлиpyeмa пpeгpaдa oт РЕТ фoлиo, зa дa нe пpoниĸвa биpaтa в мaтepиaлa. Дpyгaтa изпoлзвa 100% биo бaзиpaнa пpeгpaдa oт РЕF фoлиo. Te пpeдcтoи дa бъдaт тecтвaни.Зa Саrlѕbеrg инoвaциятa e нaчин дa нaмaли влияниeтo cи въpxy oĸoлнaтa cpeдa и дa пpeдcтaви нa пoтpeбитeлитe интepeceн нoв вapиaнт.Бyтилĸитe oт влaĸнa ca пo-дoбpи зa пpиpoдaтa oт aлyминия или cтъĸлoтo, зaщoтo ce дoбивaт пo ycтoйчив нaчин, пo ĸoйтo мaтepиaлът имa \"мнoгo cлaбo влияниe въpxy пpoизвoдcтвeния пpoцec\", oбяcнявa Mиpиaм Шингълтън, вицeпpeзидeнт пo paзpaбoтĸитe в ĸoмпaниятa.\"Eнepгиятa и eфeĸтивнocттa нa тexнoлoгиятa, ĸoятo изпoлзвaмe нaмaлявaт въглepoднитe eмиcии в cpaвнeниe c дpyги пpoизвoдcтвeни пpoцecи\", cпoдeля тя.Oт Саrlѕbеrg зaпoчвaт paбoтa пo нoвия тип oпaĸoвĸи oщe пpeз 2015 г., нo вce oщe cмятaт, чe имa няĸoлĸo гoдини пpeди дa излязaт нa пaзapa. Eднa oт пpичинитe, ĸoитo oтнeмaт тoлĸoвa вpeмe зa paзpaбoтвaнeтo нa eфeĸтивнa xapтиeнa бyтилĸa, e зaщoтo ĸoмпaниятa тpябвa дa ce yвepи, чe нoвaтa oпaĸoвĸa нe пpoмeня вĸyca нa гaзиpaнaтa нaпитĸa и зaщoтo видoвeтe мaтepиaли, ĸoитo тъpcи, ĸaтo пoлимepa, ĸoйтo тpябвa дa e нa биoлoгичнa ocнoвa нe ce пpeдлaгaт в тъpгoвcĸaтa мpeжa. Зa дa ce paзвивa ycпeшнo пpoцecът, Саrlѕbеrg cи пapтниpa c eĸcпepти пo oпaĸoвaнe и дpyги ĸoмпaнии в пpoeĸтa \"Oбщнocт нa xapтиeнитe бyтилĸи\" в cътpyдничecтвo c Раbоссо, вoдeщ пpoизвoдитeл нa xapтиeни oпaĸoвĸи. Te зaявиxa, чe oбeдинявaт ycилия c Аbѕоlut, Соса-Соlа и L'Оréаl. Дoбaвят cъщo, чe мoжe и дpyги пapтньopи дa пoмoгнaт зa yвeличaвaнe нa тъpceнeтo нa ocнoвнитe мaтepиaли, oт ĸoитo ce нyждaят.Уcилиятa нa ĸoмпaниятa в пocoĸa нaмaлявaнe нa oтпaдъцитe нe ca нoви. Πpeз 2018 г. дaтcĸaтa пивoвapнa лaнcиpa peдицa пoдoбpeния, cpeд ĸoитo пo-eĸoлoгичнo мacтилo зa eтиĸeти и инoвaтивнoтo \"Ѕnар Расk\" peшeниe, пpи ĸoeтo ĸeнoвeтe в мyлтипaĸ oпaĸoвĸитe ce лeпят, вмecтo дa ce oпaĸoвaт в плacтмacoвo фoлиo.Саrlѕbеrg нe e eдинcтвeнaтa ĸoмпaния, ĸoятo пpoявявa ĸpeaтивнocт в тaзи пocoĸa.Unіlеvеr e изпpoбвaлa шaмпoaни, нaпoдoбявaщи caпyнeни бapчeтa, чeтĸи зa зъби oт бaмбyĸ, ĸapтoнeни дeзoдopaнтни cтиĸoвe и oпaĸoвĸи зa мнoгoĸpaтнa yпoтpeбa, зa дa пocтигнaт цeлитe cи зa ycтoйчивocт. Oт дpyгa cтpaнa, РерѕіСо и Соса-Соlа имaт oбщи плaнoвe дa зaпoчнaт дa пpoдaвaт вoдa в aлyминиeви ĸyтии, зa дa нaмaлят изпoлзвaнeтo нa плacтмacoви oпaĸoвĸи. Аdіdаѕ пъĸ нaпpaви изцялo peциĸлиpyeми мapaтoнĸи. ", "date": "2019.10.12", "title": "Саrlѕbеrg paбoти въpxy въвeждaнeтo нa пъpвитe биpeни бyтилĸи oт xapтия"}
{"url": "http://www.cross.bg/vsichki-borba-siriya-1615298.html", "text": "/КРОСС/ \". Нашата борба не е срещу кюрдите, нашата борба е срещу терора\".Това заяви турският президент Реджеп Тайип Ердоган в отговор на призивите на редица политически лидери от различни страни, включително и от ЕС, към Анкара да сложи край на трансграничната операция в Североизточна Сирия, която турската армия започна преди три дни.В реч пред 3-ата конференция на председателите на парламенти Ердоган отхвърли като несправедливи обвиненията спрямо Турция и турската армия.\", които са терористични групировки. Западът приeма ПКК за терористична групировка, но отрича,че разклоненията на ПКК (в Сирия, като СЗН) също са терористични образувания. Въпреки че сме им предоставили много документи и факти, за съжаление не искат да ги приемат. Ние не желаем разпокъсването на целостта на Сирия. Но ние държим да се спазват в еднаква степен правата на всички - араби, кюрди, язиди, за това сме там. Имаме 911 километра граница и тя е под постоянна заплаха. Коалиционните сили не ги е еня за това\", каза Ердоган.По думите му, от много страни оказват натиск на Турция да прекрати операцията.\".От ляво и отдясно ни заплашват да прекратим операцията. Но ние ще продължим нашата борба и след 32-ия километър от границата. Ние обявихме, че този регион ще бъде зона за сигурност на около 4 млн. сирийски бежанци, които живеят в нашата страна. Сред тях има и араби, и кюрди, и ние пазим правата на всички. Ние се грижим за тях, другите само приказват без да оказват помощ. Ето защо ще продължим да отстояваме нашето право, за да има сигурност и стабилност в региона\", заяви турският президент.", "date": "2019.10.12", "title": "Ердоган: Няма да прекратим операцията \"Извор на мира\", докато не бъдат прочистени всички терористи"}
{"url": "http://www.cross.bg/rysinova-izbori-suzdava-1615300.html", "text": "/КРОСС/ Свидетели сме как една фалшива новина и манипулации могат да създадат психоза. Тази позиция изрази пред Нова телевизия Зорница Русинова, заместник-министър на труда и социалната политика.Очевидно се използва ефекта на снежната топка, подчерта тя.Русинова недоумява какво целят хората, които стоят зад организациите, които всяват паниката. Тя видя предизборна цел в създаването на сериозни страхове в обществото с отнемането на деца от родителите.В такива обществени настроения всички трябва заедно да работим, смята Русинова.Психологът Иван Игов коментира, че държавата разчита на чиновническия си потенциал, не на експертния. Истерията е създадена по класическия начин за манипулация. Преди избори се създава психоза.Такива инциденти е имало на парламентарния вот, на европейския и сега на местните избори, отбеляза Игов.  ", "date": "2019.10.12", "title": "Да не се създава психоза преди изборите, настояват власт и експерти"}
{"url": "http://www.cross.bg/sara-parkur-dzhesika-1615297.html", "text": "/КРОСС/ Всеки има както любими храни, така и такива, които не може да понася. Звездите не са изключение от това правило.С изненада обаче научихме какво не може да понася в чинията си Сара Джесика Паркър.  И ако трябваше да залагаме на даден продукт, със сигурност нямаше да изберем нещо толкова свежо, здравословно и полезно като магданоза.Сара Джесика Паркър обаче не само, че не го харесва, а направо изпитва кулинарна нетърпимост. До такава степен, че е научила как да казва на шест езика - „Без магданоз, моля!“Това призна самата тя по време на интервю. „Не мога да понасям тази подправка. Затова бях принудена да я науча на толкова много езици. Всеки път, където и да се намирам по света,  предупреждавам сервитьорите“, заяви актрисата.", "date": "2019.10.12", "title": "Сара Джесика Паркър: Без магданоз, моля!"}
{"url": "http://www.cross.bg/skatov-dogodina-broyd-1615304.html", "text": "/КРОСС/ Българският алпинист Атанас Скатов се надява да завърши Хималайската корона (изкачването на всички 14 осемхилядника) догодина. По пътя към целта му остават Шиша Пангма, К2, Броуд Пик и Нанга Парбат.Скатов предполага, че ще стартира изкачванията с Шиша Пангма. Опитът обаче зависи от китайските власти, които засега не са забранили изкачванията на върха през пролетта.\"Заради големия наплив на туристи, желаещи да изкачат осемхилядник, таксите се увеличиха и се очаква да скочат неколкократно след 2020 г. Но аз мисля догодина да приключа успешно оставащите ми експедиции\", каза Скатов.К2, Броуд Пик и Нанга Парбат се намират в Пакистан и са разположени близо един до друг. Скатов смята да предприеме експедиция към тях през лятото.Преди седмица българинът изкачи Дхаулагири (8167 м). Скатов призна, че изкачването е бил най-трудното му до момента сред всички осемхилядници.", "date": "2019.10.12", "title": "Скатов се прицели да завърши Хималайската корона с четири осемхилядника догодина"}
{"url": "http://www.cross.bg/grip-yslozhneniya-godini-1615303.html", "text": "/КРОСС/ Препоръчително е ваксинационните кампании да започнат най-малко две седмици преди настъпване на грипната епидемия, но не по-рано от 4 месеца преди нея.Целта е да се генерира оптимално ниво и подходяща продължителност на имунитета след ваксинация срещу грип.Проведено проучване на Световната здравна организация (СЗО) сред 38 страни в европейския регион показва, че времето на епидемичния пик се променя от изток на запад като епидемиите настъпват по-късно в Западна Европа (например в Испания наблюдаваното закъснение за период от 10 години е 28 дни).„Всяка година грипната епидемия е с различен интензитет и продължителност. Тези модели на предсказуемост, които създават от СЗО, са с цел да се планират правилно годишните кампании за ваксинация и да се постигне максимална защита на населението. Препоръчително е краят на ваксинационната кампанията да бъде удължен колкото е възможно повече, за да се осигури максимално възможното покритие на рисковите групи. Затова Националната програма за повишаване на ваксинопрофилактиката сред хората над 65-годишна възраст е предвидена да продължи до края на декември “.Това обясни проф. д-р Тодор Кантарджиев.Епидемиите от грип пораждат преки и непреки икономически загуби – временна нетрудоспособност, натоварване на здравните системи, вследствие на усложнения и страдание на заболелите. Средно годишно те причиняват между 3 и 5 милиона случаи с тежки усложнения. Според проучване, проведено наскоро, грипът и породените от него вторични респираторни инфекции, е причина за 13% от смъртните случаи в световен мащаб.„39% от случаите на смърт поради грип са сред хората над 75 години. Проучванията показват, че ефективността на ваксинацията намалява с 6% до 11% на месец. Затова изключително важно е ваксината да не се слага прекалено рано, т.е. максимум 4 месеца преди очаквания грипен пик. Радвам се, че тази година ще можем да защитим по-добре възрастното население в България, което е сред най-рисковите групи.“Това допълни доц. д-р Любомир Киров, председател на Националното сдружение на общопрактикуващите лекари в България.„Бременните са изложени на повишен риск от усложнения в следствие на грипа, като вероятността да бъдат хоспитализирани е 5 пъти по-висока в сравнение с останалите хора. Наскоро проведено проучване показва, че грипът повишава също риска от сърдечни проблеми и инфаркт, също както пневмония и други живозастрашаващи усложнения. Рискът от сърдечен удар е 6 пъти по-висок в седмицата след заразяването с грип. Затова противогрипната ваксинация остава най-сигурният начин за предпазване от усложнения и намалява риска от инфаркт с 15-45 %. Тези проценти показват ефективност за защита, много близка до спиране на тютюнопушенето, лекарства за висок холестерол или за високо кръвно налягане.Макар често и неправилно възприемана като лека и незастрашаваща живота, грипната инфекция може да доведе до сериозни усложнения.Новоприетата Национална програма за повишаване на ваксинопрофилактиката на сезонния грип, насочена към хората над 65-годишна възраст, бе представена от проф. д-р Тодор Кантарджиев, директор на Национален център по заразни и паразитни болести по време на Балканска среща на експертите по грипната профилактика. Домакин на срещата за първи път бе София. За първата година от програмата е предвидено тя да осигури ваксинация на 10% от тази възрастова група, като поетапно до четвъртата година ще достигне покритие от 25%.Програмата е голяма крачка към подобрение на ваксиналната защита, като се има предвид, че през последните години само около 3% от българското население се ваксинира срещу грип. Д-р Владимир Драженович, национален консултант по грип в Хърватия, съобщи, че подобна програма за превенция на грипа съществува в страната му от много години и включва освен хората над 65-годишна възраст и рисковите групи. За миналата година е достигнато 30% покритие на хората, за които е предназначена програмата.", "date": "2019.10.12", "title": "СЗО препоръчва поставяне на противогрипна ваксина в началото на януари"}
{"url": "http://www.cross.bg/zhivot-donorstvoto-evropa-1615301.html", "text": "/КРОСС/ Всяка втора събота на октомври е денят, посветен за благодарност за дадения втори шанс за живот. Това е денят, посветен на донорството, на благородните постъпки и решения на семействата и близките, избрали в най-трудните и тежки мигове обаче да дарят с добрина и благородство живот на други хори.Целта на отбелязването на този ден е да се привлече вниманието на гражданското общество, медицинската общност и политиците от цяла Европа към значението на тази животоспасяваща терапия. Най-вече този ден е възможност да се почетат всички донори на органи и техните семейства, както и да се благодари на специалистите по трансплантация в цяла Европа.Към момента 1153 български граждани живеят с надеждата да получат нов орган, който да им позволи да водят нормален живот. От началото на година до момента в България са реализирани 12 донорски ситуации, които са дали шанс за живот на 36 наши сънародници и на 7 чужденци.На 12 октомври, 2019 г. в 19.00 часа, НДК ще бъде осветен в червено в знак на солидарност и в подкрепа на донорството в страната. Фасадата на НДК ще остане осветена 12 часа - до 7 ч сутринта.Преди 23 години в Женева Съветът на Европа, в който членуват 47 държави, поставя началото на отбелязването на Европейския ден на донорството и трансплантацията. Оттогава той се провежда всяка втора събота на октомври, като домакин е различна държава. Тази година официалната проява е в Лондон.", "date": "2019.10.12", "title": "НДК светва в червено с благодарност към всички донори"}
{"url": "http://www.cross.bg/pompeiio-tyit-sekretar-1615296.html", "text": "/КРОСС/ Антиутопията на Джордж Оруел \"1984\" се превръща в реалност в Синцзян, където китайските власти държат в лагери над 1 милион представители на мюсюлманското малцинство уйгури, заяви държавният секретар на САЩ Майк Помпейо, цитиран от Ройтерс и Франс прес.Помпейо обвини Китайската комунистическа партия, че е задържала и малтретира над 1 милион уйгури. \"Романът на Джордж Оруел \"1984\" се превръща в реалност там\", подчерта той в реч на среща на християнска организация в Нашвил, щата Тенеси.Държавният секретар на САЩ призова Националната баскетболна асоциация (НБА) \"да признае това\".В петък миналата седмица избухна криза между Китай и НБА, след като главният мениджър на баскетболния отбор \"Хюстън Рокетс\" Дарил Мори изрази в Туитър подкрепа за продемократичните протести в Хонконг. Впоследствие Мори изтри своя туит, но той бе определен от китайски медии като поредния пример за западната намеса във вътрешните работи на страната. Самата НБА първоначално каза, че е \"дълбоко разочарована от неуместните изказвания\" на главния мениджър на \"Хюстън Рокетс\", но след като бе подложена на критики от американски конгресмени, отказа да се извини и заяви, че продължава да подкрепя \"свободата на словото\".Китай е един от най-големите пазари за НБА, оценяван на над 4 милиарда долара годишно.\"Всичко това започна с един туит. Мисля, че Китайската комунистическа партия може да понесе един изолиран туит\", каза по-късно Помпейо в Нашвил в интервю за местна телевизия.Държавният секретар подчерта, че китайските компании в САЩ са свободни да критикуват американските политически решения. \"Американските компании би трябвало да поискат да им бъдат предоставени същите права\" в Китай, предположи той.  ", "date": "2019.10.12", "title": "Помпейо: Антиутопията на Оруел „1984“ се превръща в реалност в Синцзян"}
{"url": "http://www.cross.bg/organi-chakashtite-dyshi-1615306.html", "text": "/КРОСС/ Над 1000 души са чакащите за трансплантация на органи в България, съобщи БиТиВи. Недостигът на органи и донори е основен проблем не само у нас, но и в световен мащаб.По данни на Изпълнителна агенция “Медицински надзор“ близо 1 200 души чакат трансплантация на органи. От тях най-много са тези, които се нуждаят от бъбреци - 1 032 човека, 52 от нов черен дроб, 41 от сърце, 18 от бял дроб, 10 от панкреас. Общо 45 са трансплантациите на органи от трупни и живи донори за 2019 г. към този момент в България.Около 35% от пациентите в списъците на чакащите в Европа умират, докато чакат за органи. Други 35% от пациентите остават в списъка на чакащите, а само 30% са трансплантирани. В същото време органите на един донор могат да спасят до 8 живота, а ако се прибавят и тъканите на пациента, броят може да достигне до 10.В опит да се насърчи донорството през август здравното министерство публикува за обществено обсъждане национална програма. Тя предвижда промени в задълженията на болниците и координаторите по донорство, информационни кампании и обучения за лекари и др.Утре е Международният ден на донорството. По този повод в неделя сградата на НДК ще бъде осветена в червено.", "date": "2019.10.12", "title": "Над 1000 души чакат за трансплантация у нас"}
{"url": "http://www.cross.bg/manolova-borisov-chovek-1615294.html", "text": "/КРОСС/ „Срещала съм го два пъти за една година“, каза кандидатът за кмет на София.„За последната една година нашите срещи бяха точно две. За майките с увреждания, по негово искане, през юли, миналото лято, и след това, когато отидох и му казах, че няма смисъл да съм повече омбудсман, защото те ме бойкотират и казах, че обмислям да се кандидатирам за кмет. За една година – две срещи. Казано с други думи, този човек не казва истината\", това каза Мая Манолова, гражданският кандидат за кмет, в ефира на bTV тази сутрин, на репликата на Бойко Борисов към нея от интервюто му на 8 октомври в bTV, че Манолова често ходела при него.„Да не разваляме хубавата атмосфера с този човек!“, каза още тя в студиото, в което бе с дъщеря си и внука си. „За какво? За какво да му дължа благодарност на Борисов?! Аз бях избрана от народните представители. Той е премиер толкова години и не разбира, че не той команда парламента и различните парламентарни групи. Може би собствената си, но не и останалите“, посочи тя.„Не знам как не разбира, че парите, които се отпускат, например за хората с увреждания, които повтаря – тези 150 млн. лева – не ги е дал на мен, а трябваше да са за тях, но те не стигнаха до тях. Те просто отидоха в друга посока и законът за личната помощ не работи“, подчерта Манолова.„За какво ми помогна Борисов: за това, че сложиха закона за банките „на трупчета“ или за бързите кредити, или за колекторските фирми, за наказателната лихва? За това, че може би са отворили закона за частния фалит? Аз съм абсолютно блокирана от този човек и неговата парламентарна група... Как ме бил подкрепил той? Като ми взе Горанов служебния автомобил като омбудсман, като някаква особена форма на симпатия ли?!“, попита още Манолова и не скри натиска над семейството й от страна на управляващите.„Аз разбирам, че за него залогът е огромен. Че той ще я брани тази власт на всяка цена, със зъби и нокти. Но власт не се брани по този начин – с лъжи, с натиск, инсинуации, внушения, дискредитирине на друг човек. Те поляха цялото ми семейство... дъщеря ми, зет ми, съпруга ми, близките ми хора.  Те! Те лепят стикери по автомобиите на хората в София с моя лик, които не могат да се махнат, за да ме дискредитират, да вбесят хората. Използвам случая да се извиня – от тяхно име да се извиня!“, каза Манолова.„Те искат да покажат, и чрез неговото интервю, че всички са маскари, че всички са един дол дренки, че няма смисъл да се гласува, защото е все едно дали Мая или Борисов. Не, не е все едно. Не е все едно. Аз няма да правя като тях! Аз няма да ги дискредитирам! Да им лепя физиономиите по автомобилите на хората“, каза Манолова за Борисов и щаба на ГЕРБ.„Хората искат промяна и тя трябва да стане заради младите, заради активните, децата, които да живеят в нормална държава, в която премиерът не си позволява да говори по този начин и по този начин да дискредитира други хора. Може би щах да замълча, но този човек се опитва да ме дискредитира пред семейството ми, през приятелите ми, пред най-близките ми хора, пред българите, пред народа, пред хората, които ме избират. Това наистина е непочтено отношение“, категорична бе Манолова.", "date": "2019.10.12", "title": "Мая Манолова: Борисов брани властта си с лъжи и натиск"}
{"url": "http://www.cross.bg/kitaii-zayavi-kompanii-1615287.html", "text": "/КРОСС/ Европейските акции поскъпват заради подновения оптимизъм за търговска сделка между САЩ и Китай. Американският президент Доналд Тръмп заяви, че преговорите с Пекин бележат сериозен напредък. Това каза пазарният анализатор Джо Ийстън, Bloomberg Лондон, в предаването \"В развитие\" с водещ Вероника Денизова.\"Акциите на Lloyds и RBS поскъпнаха с над 10%, като това е най-добрата им сесия от над 3 години\", заяви той.", "date": "2019.10.12", "title": "Европейските акции поскъпват заради оптимизма около преговорите между САЩ и Китай"}
{"url": "http://www.cross.bg/kushta-chobanov-sredstva-1615290.html", "text": "/КРОСС/ От Възраждане изнесоха силно смущаваща информация, касаеща заместник-кмета по образование и култура на Столична община – Тодор Чобанов, свързана с имотното му състояние и задължения в особено големи размери към бюджета на София, които същия най-вероятно дължи, но до момента, така и не е платил. От партията на Костадин Костадинов обясниха, че са получили информация за новопостроена къща, намираща се в кв. „Мусагеница”, в затворен и охраняван комплекс, собственост на Тодор Чобанов, изградена със средства с неизяснен произход и недекларирана пред Столична община. Същата се намира на ул. „Въртопо” 51 в квартала и се охранява като военна база. Строителните дейности в комплекса, все още продължават. Къщата на Чобанов обаче е обитавана от зам.-кмета и семейството му, които изглежда въобще не се притесняват, че това рязко замогване на един макар и високопоставен, но общински чиновник е наймалкото съмнително и повдигащо доста въпроси. Същите ги зададоха от щаба на кандидата на Възраждане за кмет на София – Николай Дренчев: „В самото начало, нека да бъде ясно, ние не казваме, че има нещо нередно в това човек да си построи къща, по принцип. Въпросът е, как се случва това, законно ли е!? В конкретния случай, ние имаме следните няколко въпроса. Първо, с какви средства е построена тази къща? При нас има експерти по въпроса и те са категорични, че въпросната постройка, в този квартал и с всички разходи по нея, не може да бъде построена за по-малко от 600-700 хиляди лева. Как един общински чиновник, със заплата, малко над две хиляди лева, успява да спести за такъв грандиозен строеж? Второ, тази постройка законна ли е изобщо? Питаме, защото същата въобще не фигурира в кадастралния план на София, което означава, че не е декларирана и пред Столична община, тоест обитателите й не плащат данъци. Допустимо ли е, един зам.-кмет да живее в незаконна къща, досущ като циганите във Факултето и Баталова воденица и след това да изисква спазването на законите и общинските регламенти? Трето, защо е така охраняван този комплекс, от какво се крие Тодор Чобанов? Знаете ли например, че само камерите, с които е опасано това място, са за около 50-60 хиляди лева. Говорим за последно поколение охранителни средства, засичащи движение в диаметър 150 метра, с топлинно насочване и регистриращи образи в инфрачервения спектър. Всичко това е безкрайно съмнително, и по наше мнение, там трябва да влязат не само данъчните, но и полиция, защото хора от квартала се съмняват, че във въпросната къща, може би се извършват и определени незаконни действия, свързани с културно-историческото ни наследство и иманярската мафия.”От Възраждане заявиха, че този случай не е единственият, който се свързва с необясними имотни придобивки на хора от управляващата партия ГЕРБ и присъдружните им Обединени патриоти, като напомниха за „Апартаментгейт” на  Цветанов и Цецка Цачева, къщата на Борисов в Барселона и апартамента на Каракачанов с петте тераси. Хората на Костадинов се зарекоха, че ще продължат да следят случая, а в най-скоро време, ще се обърнат и към отговорните институции, с официален сигнал.  ", "date": "2019.10.12", "title": "Възраждане: Обитава ли зам-кмета на София Тодор Чобанов незаконна къща и с какви средства я е построил? (СНИМКИ)"}
{"url": "http://www.cross.bg/izticha-srokut-za-registrirane-po-mestozhiveene-za-izborite-1615292.html", "text": "/КРОСС/ Днес изтича срокът за подаване на заявления за гласуване по настоящ адрес.До 16-и този месец данните в избирателните списъци трябва да са актуализирани.Втора поправка в списъците ще има между двата тура, когато трябва да бъдат включени и лицата, навършили пълнолетие през тази една седмица.Навсякъде в страната са одобрени и бюлетините за гласуване.Днес е краен срок и за хората, които искат да гласуват с подвижна избирателна урна. За да го направят те трябва да представят решение на ТЕЛК.", "date": "2019.10.12", "title": "Изтича срокът за регистриране по местоживеене за изборите"}
{"url": "http://www.cross.bg/susedite-gymite-nego-1615291.html", "text": "/КРОСС/ Мъж се барикадира в апартамента си в столичния кв. „Стрелбище” на ул. „Траянови врата” в петък вечер.Преди това той наряза гумите на автомобилите на съседите си в квартала, заради което е извикана полиция, съобщи бТВ.Мъжът бе изведен малко преди 23 ч. след 2 часа преговори с полицията.„Не знам защо ни е нарязал гумите. Нито аз го познавам, нито той мен. Очевидно няма нищо против мен лично”, каза съседът на барикадиралия се мъж Иван Иванов.„Дойде и заплаши всички съседи и напсува ни пред полицаите”, разказа Иванов.„Този човек ни тероризира от години с начина си на живот. Пуска музика от колони на отворени прозорци до късно през нощта. Ние не можем да спим. Той е изключително агресивен.”, заяви Лора Григорова. Съседите заявиха, че се страхуват от него.Засега мъжът е задържан е за 24 часа. Все още не са ясни мотивите му за нарязването на гумите на колите на съседите му.", "date": "2019.10.12", "title": "Мъж наряза гумите на съседите си и се барикадира в апартамент в кв. „Стрелбище“, изведоха го"}
{"url": "http://www.cross.bg/greta-tynberg-klimata-1615286.html", "text": "/КРОСС/ Грета Тунберг заяви, че не съжалява, че не е получила Нобеловата награда за мир тази година, предаде Франс прес.Шведската тийнейджърка, която през последните месеци накара милиони хора да излязат на демонстрации за борба срещу промените в климата, бе един от големите фаворити за престижното отличие.Норвежкият Нобелов комитет обаче реши друго, като присъди наградата на етиопския премиер Абий Ахмед заради сближаването със съседна Еритрея и демократизирането на Етиопия.На хиляди километри от Осло, Грета Тунберг отговори лаконично \"не\", когато бе попитана от Франс прес дали е разочарована.\"Много съм концентрирана. Този ден беше фантастичен\", каза 16-годишната екоактивистка по време на стачка за климата в американския град Денвър.", "date": "2019.10.12", "title": "Грета Тунберг не съжалява, че не е получила Нобел за мир"}
{"url": "http://www.cross.bg/makedoniya-albaniya-makron-1615299.html", "text": "/КРОСС/ Френският президент Еманюел Макрон ще се срещне с канцлера на Германия Ангела Меркел, като срещата се разглежда от дипломатите като последен шанс Париж да промени позицията си по отношение на планирания старт на преговорите със Северна Македония и Албания за присъединяване към Европейския съюз, пише скопското електронно издание “МКД\".Франция формално се противопоставя на разширяването на ЕС, докато в Общността не бъдат приложени реформи, и смята, че прогресът на Македония и Албания е недостатъчен за членство. От Париж обаче дойде информация, че Макрон ще вземе окончателно решение по въпроса след срещата си с Меркел.От друга страна, много дипломати предупреждават, че „всеки, който сега блокира процеса на присъединяване, ще бъде отговорен за възможната за дестабилизация на региона“.Мнозинството от държавите членки на ЕС подкрепят започването на преговори с Македония и Албания.Германското правителство смята, че двете страни са изпълнили напълно условията за започване на преговорите.Решението трябва да бъде взето на среща на външните министри на страните от ЕС на 15 октомври в Люксембург или на среща на върха на Съюза два дни по-късно.", "date": "2019.10.12", "title": "Меркел ще се опита да промени мнението на Макрон за Македония и Албания"}
{"url": "http://www.cross.bg/bulgarska-godini-rymen-1615293.html", "text": "/КРОСС/ На , събота, държавният глава Румен Радев ще присъства на тържествения концерт-спектакъл “150 години Българска академия на науките”. Събитието ще се състои в зала 1 на Националния дворец на културата от . ", "date": "2019.10.12", "title": " Румен Радев ще присъства на тържествения концерт-спектакъл “150 години Българска академия на науките”"}
{"url": "http://www.cross.bg/holesterol-poveche-tyaloto-1615285.html", "text": "/КРОСС/ Холестерол е лоша дума в света на медицината. Той може да повиши кръвното налягане, да забави кръвообращението в тялото и да доведе до стягане в гърдите, стомашни и сърдечни проблеми. Макар че не всичкия холестерол е лош (част от него помага за образуването на полезни мазнини и регулира отслабването), е изключително важно да намалите лошия холестерол в организма.LDL или липопротеинов холестерол е най-лошият вид холестерол, който се отлага в артериите и води до запушването им. Докато холестеролът се произвежда естествено в организма от нашия черен дроб, храните, които ядем, добавят към неговото количество и увеличават нивата на лошия холестерол (LDL) над добрия холестерол (HDL). Човек трябва внимателно да следи количеството на холестерола в тялото си, за да е здрав и да живее по-дълго.Ето и няколко бързи и лесни трика, с които за 5 минути можете да свалите нивата на холестерола в организма:Един от най-лесните начини да започнете да се храните по-здравословно е като научите кои храни съдържат повече лош холестерол и ги избягвате. Ще се изненадате колко от тези храни консумирате всеки ден без да се замисляте за вредата, която нанасят.Четете внимателно етикета и избягвайте продукти, които съдържат трансмазнини или хидрогенирани масла (като чипс, преработени храни, бисквити).Хидратирането на тялото има повече ползи, отколкото предполагате. Изследване на университета Лома Линда (САЩ) твърди, че приемането на 5 и повече водни чаши вода на ден помага за изхвърляне на токсините от тялото. Приемът на повече вода също така намалява риска от сърдечно съдови болести с до 50%.Ядките са не само най-добрият снакс, когато искате да намалите теглото си, но и помагат да понижите нивата на лошия холестерол. Според неотдавнашно проучване на университета Харвард, консумацията на шепа ядки всеки ден неутрализира вредите, нанесени чрез консумация на шепа чипс или други пържени закуски и действа върху нивата на триглицеридите в тялото. Освен ядки и семена, консумирането на повече продукти, съдържащи фибри като суров овес, зърнени храни или трици, плодове като грейпфрут или нар са също здравословни варианти за закуска!Никога не е късно да увеличите движението. То помага за намаляване на холестерола и поддържане на здраво сърце.", "date": "2019.10.12", "title": "Как да намалите лошия холестерол?"}
{"url": "http://www.cross.bg/yspyahme-iliev-zhalost-1615284.html", "text": "/КРОСС/ \"Групата е равностойна, но за жалост ние отново не победихме. Всеки може да победи всеки, но ние не можем да победим никой. Това е тенденция в последната около година. Надявам се в един от последните ни два мача да вземем успех в крайна сметка\".Така вратарят на националния отбор по футбол Пламен Илиев описа ситуацията след десетия пореден мач без победа.България завърши 0:0 с Черна гора като гост и остава без пообеда в група А на европейските квалификации, като заема последното място с едва три точки.\"Опитахме се да отбележим гол, но за жалост не успяхме. Не успяхме да вкараме положенията си и това е причината да не спечелим\", коментира Илиев.", "date": "2019.10.12", "title": "Всеки може да победи всеки, но ние не можем да победим никой"}
{"url": "http://www.cross.bg/siriya-voenni-espur-1615274.html", "text": "/КРОСС/ Шефът на Пентагона Марк Еспър заяви, че САЩ няма да изоставят кюрдските си партньори в Сирия, но американските военни не трябва да попадат в центъра на конфликта между Турция и кюрдите.Американските военни щели да останат заедно с кюрдите други райони на Сирия.„Импулсивното решение” на президента на Турция Ердоган за завземането на северната част на Сирия постави САЩ в трудно положение, заяви Еспър.Той подчерта, че сигурността на американските военни остава негов приоритет.Съединените щати не са приемали допълнителни решения за военния си контингент в Сирия, но ще продължат да преценяват ситуацията и количеството на своите сили там.По-рано Еспър заяви, че по време на телефонен разговор с турския си колега е призовал решително Турция да прекрати военната операция в Сирия, тъй като това застрашава сигурността на американските военни и успеха в борбата срещу Ислямска държава.", "date": "2019.10.12", "title": "САЩ няма да изоставят кюрдските си партньори в Сирия"}
{"url": "http://www.cross.bg/siriya-ankara-tyrskata-1615278.html", "text": "/КРОСС/ Арабаската лига ще заседава извънредно в Кайро заради турската военна операция в Северна Сирия. Срещата е по настояване на Египет, който определя действията на Анкара  като \"фрапантна и неприемлива атака срещу суверенитета на една арабска страна\".Снощи САЩ предупредиха, че са готови да наложат тежки санкции на Турция. Анкара обаче остава решена да продължи операцията, която обявява за борба срещу терористични организации, застрашаващи сигурността й.   Днес в Берлин и Париж се очакват демонстрации на кюрдската общност срещу турската инвазия на сирийска територия.", "date": "2019.10.12", "title": "Арабската лига се събира извънредно заради ситуацията в Северна Сирия"}
{"url": "http://www.cross.bg/tyrtziya-rysiya-prizovavashta-1615279.html", "text": "/КРОСС/ Русия блокира в Съвета за сигурност на ООН американска проектодекларация, призоваваща Турция да прекрати военната си операция в Северна Сирия, предаде Франс прес. Действията на Русия са били подкрепени от Китай.Проектът първоначално е призовавал Турция да се върне към дипломацията, вместо да използва военни средства.Тонът обаче е бил втвърден, след като няколко страни са изразили възражения през последните 24 часа.", "date": "2019.10.12", "title": "Русия блокира проектодекларацията, призоваваща Турция да прекрати офанзивата"}
{"url": "http://www.cross.bg/slychaii-nyama-ychenite-1615280.html", "text": "/КРОСС/ Продължават честванията по случай 150-годишнината от основаването на Българската академия на науките.Кулминацията на поредицата от събития ще бъде концерт-спектакъл, който ще се състои тази вечер в Националния дворец на културата. На тържественото събитие ще присъства и президентът Румен Радев, който ще приветства учените по случай празника им. На тази дата през 1869 година в румънския град Браила е учредено Българското книжовно дружество, чийто правоприемник е Българска академия на науките.Председателят на най-голямата научна организация у нас академик Юлиян Ревалски изтъква ползите от науката: „Без нея няма конкурентноспособна икономика, няма добро здравеопазване, няма национална сигурност - науката е неделима част от образованието“.Карекин Есмарян е главен асистент към Института по физика на твърдото тяло към БАН. Научният му принос е свързан с разработката на покрития, които при контакт с вода и други течности остават напълно сухи.н Въпреки ниското заплащане младият учен е направил избор да остане в родината си:„Моята лична мотивация е най-вече любовта към България и това, че ние сме се родили тук, а и тук са нашите семейство и приятели. Разбира се е трудно да се прави наука в условия на липса на обществена подкрепа, но мисля, че ще повишим съществено нивото на научните изследвания в България“.По случай празника на учените днес музеите на БАН, както и Ботаническата градина ще работят с вход свободен за посетители.", "date": "2019.10.12", "title": "БАН чества днес 150 години от създаването си"}
{"url": "http://www.cross.bg/golyamata-hodeneto-svetovniya-1615281.html", "text": "/КРОСС/ С пешеходен поход тази сутрин Плевен ще се присъедини към отбелязването на Световния ден на ходенето. Целта е да се популяризира здравословния начин на живот, информира кореспондентът ни Латинка Светозарова:Организатори на проявата са Общината и Българската Асоциация „Спорт за всички”. Желаещите да се включат в пешеходни поход се събират в 9.30 пред пред Художествена галерия Г „Илия Бешков”. Оттам пеша ще изкачат стъпалата към Скобеливия парк и по алеите ще се достигне крайната точка „Панорама Плевенска епопея 1977“ .Община Плевен призовава да се включим в спортното мероприятие с убеждението, че все повече хора оценяват неимоверно голямата роля на спорта и физическата активност за здравето. Ходенето е предпоставка за поддържане на добра кондиция, работоспособност, дълголетие и е профилактично средство при сърдечно-съдови заболявания.На финала чрез лотариен принцип ще бъдат раздадени спортни артикули, а голямата награда е спортен велосипед.", "date": "2019.10.12", "title": "Отбелязваме Световния ден на ходенето"}
{"url": "http://www.cross.bg/huawei-nova-smartfon-1615282.html", "text": "/КРОСС/ Публикации в Twitter разпалиха интереса към загадъчно устройство на Huawei. Очаква се китайската компания да покаже новия си продукт на 17 октомври в Париж, предава technews.bg.Говори се за смартфон с напълно нов тип дисплей. Има спекулации, че това може да първият сериен смартфон с предна камера, скрита под дисплея. Такива прототипи видяхме по-рано тази година, но експертите очакват серийните модели да се появят най-рано през 2020 г.Може да се предположи също, че Huawei ще покаже нещо подобно на Xiaomi Mi Mix Alpha. Междувременно, се появи и друга версия, според която на 17 октомври Huawei ще обяви модела Nova 5T за Европа.Източниците базират предположенията си на два нюанса. Първо, на европейския пазар Huawei няма смартфон с предна камера, разположена в прореза на екрана, и второ, от публикуваните изображения се вижда тапет на десктопа, който е използван за презентацията на Nova 5T в Малайзия.Ако наистина става въпрос за Nova 5T, екранът ще бъде нов само в рамките на моделите на Huawei за европейския пазар. Според актуални информации, Nova 5T ще излезе заедно с услуги на Google.", "date": "2019.10.12", "title": " Huawei загатва за напълно нов смартфон"}
{"url": "http://www.cross.bg/tyrtziya-lostove-lagodinski-1615277.html", "text": "/КРОСС/ Близостта на Турция с групировката \"Ислямска държава\" е притеснителна, смята евродепутатът от партията на Зелените/Европейски свободен алианс Сергей Лагодински.В интервю за \"Хоризонт\" Лагодински заяви, че ЕС няма ефективни лостове, с които да въздейства на южната ни съседка да спре военната интервенция в Северна Сирия:„Проблемът е в това, че ЕС пропусна възможността да бъде международен играч. Виждаме това и при ситуацията в Сирия. Не може просто да бъдеш глобално джудже и на следващия ден нещата да се променят. Просто ти нямаш необходимите лостове. Ние ги имаме като, например, финансиране, като перспективи за развитие на диалога с Турция, но те сега са застрашени. Но първо трябва да видим колко дълбоко ще стигне тази операция, колко ще продължи, какви ще са последствията. Тя обаче заплашва всички тези надежди, които имахме, за развиването на нормални отношения с Турция“. ", "date": "2019.10.12", "title": "ЕС няма ефективни лостове, с които да въздейства на Турция да спре военната интервенция"}
{"url": "http://www.cross.bg/hristos-statyyata-zhaneiiro-1615283.html", "text": "/КРОСС/ През 1921 г. наближаващата стогодишнина от националната независимост на Бразилия вдъхновява кмета за създаването на статуя на Исус Христос. Строителството продължава около девет години – от 1922 до 1931 г.Знаменитата статуя на Исус Христос на хълма Корковадо в Рио де Жанейро се смята за символ на града и на Бразилия като цяло. Ежегодно милиони туристи се насочват към подножието на статуята, откъдето се открива зашеметяваща панорама към града, живописната планина Пан де Асукар (от португалски - Захарната глава), знаменитите плажове Копакабана и Ипанема, както и към стадиона Маракана. Точните размери на статуята на Христос са: височина 38 метра, включително пиедестала, който е 8 метра, тегло 1145 тона и размах на ръцете 30 метра.Към върха води електрифицирана железопътна линия (първата в Бразилия), по която пътуват миниатюрни влакчета. Тя е построена много преди статуята – през периода 1882-1884 г., и впоследствие изиграва огромна роля при изграждането на монумента, тъй като по нея до върха са се доставяли всички строителни материали.През 1921 г. наближаващата стогодишнина от националната независимост на Бразилия (1822 г.) вдъхновява кмета на Рио де Жанейро за създаването на монумента „Христос Спасителя“. Строителството продължава около девет години – от 1922 до 1931 г. Първоначалният проект на паметника е разработен от художника Карлос Освалд - именно той предлага Христос да се изобрази с разперени в благославящ жест ръце, заради което отдалеч фигурата да изглежда като огромен кръст. В първоначалния вариант пиедесталът за статуята е трябвало да бъде с формата на земното кълбо. Поради редица причини създаването на такава огромна скулптура в Бразилия по онова време е било невъзможно. Затова всички нейни детайли, включително фундаментът, са създадени във Франция. На 12 октомври 1931 г. се провежда тържественото откриване и освещаване на монумента, който се превръща в символ на Рио де Жанейро.", "date": "2019.10.12", "title": "На 12 октомври 1931 г. тържествено се открива статуята на Исус Христос в Рио де Жанейро"}
{"url": "http://www.cross.bg/gradysa-predimno-slab-1615268.html", "text": "/КРОСС/ Ще е предимно слънчево. Сутринта на места, главно в котловините на Южна България ще има ниска облачност или мъгла. През деня ще се появи слаб южен вятър. Дневните температури малко ще се повишат и максималните ще са между 21 и 26 градуса.Над Черноморието ще е слънчево, преди обяд с временни увеличения на облачността. Ще духа слаб до умерен юг-югоизточен вятър. Максималните температури на въздуха ще са 20-23 градуса. Температурата на морската вода е 19-21 градуса. Вълнението на морето ще е 1-2 бала.Над планините ще е предимно слънчево. По-значителна облачност ще има преди обяд над масивите от Югозападна България и на места там ще е мъгливо. Вятърът ще е слаб, предимно от запад-югозапад. Максимална температура на височина 1200 метра около 17 градуса, на 2000 метра – около 11.", "date": "2019.10.12", "title": "Слънчева събота!"}
{"url": "http://www.cross.bg/dyshi-bulgariya-vreme-1615266.html", "text": "/КРОСС/  - Стогодишната война: Английската армия започва обсадата на Орлеан, продължила 7 месеца. - Експедицията на Христофор Колумб достига Карибските острови, но до края на дните си смята, че е достигнал Южна Азия. - Поради въвеждането на Григорианския календар този ден от тази година не съществува в Италия, Полша, Португалия и Испания. - Сватбата на кронпринцът на Бавария Лудвиг и принцеса Тереза Саксонска Хилдбургхаузен се превръща в ежегоден празник на бирата, известен като Октоберфест.- Джордж III получава титлата крал на Хановер. - Британски и френски войски окупират Пекин и опожаряват Летния дворец. - Христо Ботев напуска БРЦК. - Духовната власт в Северна Добруджа преминава към Румънската православна църква. - Град Индианола в Тексас става жертва на един от най-опустошителните урагани в САЩ, загиват над 250 души, градът е опустошен, а на следващата година е изоставен. - По време на третия си конгрес БЗНС е оформя окончателно като политическа партия. - Президентът на САЩ Теодор Рузвелт официално преименува Изпълнителния дом на Белия дом. - Първата световна война: За първи път от Германия е използван отровния газ иприт.- В Атина приключва работа Първа балканска конференция за сътрудничество с участието на всички балкански страни. - Статуята на Христос Спасителя в Рио де Жанейро, Бразилия, официално е отворена за посетители. - Съставено е четиридесет и седмото правителство на Царство България, начело с Никола Мушанов. - Втората световна война: Атина е освободена от хитлеристка окупация.- Народна република България признава независимостта на Република Мали и по-късно установява дипломатически отношения с тази държава. - Съветският ръководител Никита Хрушчов блъска с юмруци и обувка по масата си по време на Общото събрание на ООН, за да протестира срещу становище на Филипините, изтъкващо съветската колониална политика в Източна Европа. - Народна република България установява дипломатически отношения с Алжирската демократична република. - СССР изстрелва Восход 1 - първият в света пилотиран космически апарат с повече от един човек на борда и без употребата на скафандри. - Екваториална Гвинея получава независимост от Испания. - В Мексико сити са открити 19-те Летни олимпийски игри.- Хуан Перон е избран за президент на Аржентина, а вицепрезидент става жена му Изабела Перон.- Терористичен акт в Брайтън: Ирландската републиканска армия извършва покушение срещу министър-председателя на Великобритания Маргарет Тачър в нейната хотелска стая. Тачър успява да се спаси, но бомбата убива пет души и ранява 31. - По време на земетресение в Кайро (Египет) загиват 552 души, над 6500 са ранени, а щетите се оценяват за над 600 млн. долара. - При терористичен акт в нощен клуб на остров Бали (Индонезия) загиват 202 и са ранени 209 души, повечето от които са туристи от Австралия. - Китай изстрелва втория си пилотиран космически апарат - Шънджоу 6, на борда на който се намират астронавтите Фей Дзюнлун и Ние Хайшън. ", "date": "2019.10.12", "title": "12 октомври в историята"}
{"url": "http://www.cross.bg/depytat-bivsh-iiordanov-1615269.html", "text": "/КРОСС/ , основател на \"Мото-Пфое\";, депутат в 44-ото НС;, лекар, бивш депутат;, бронзов олимпийски медалист по гребане;, режисьорка и поетеса;, бивш депутат;, дипломат;, фолк певица;, художничка;, ректор на ХТМУ; ", "date": "2019.10.12", "title": "Родени на 12 октомври"}
{"url": "http://www.cross.bg/siriya-grad-tyrskata-1615273.html", "text": "/КРОСС/ Най-малко 8 мирни жители загинаха при обстрела на турския град Нусайбин по границата със Сирия, съобщи Анадолската агенция. Други 35 са пострадали.Минометният обстрел се е водил от членове на Кюрдската работническа партия (ПКК) и Силите за народна самоотбрана“ (СНС), срещу които Турция извършва военната операция в Сирия източно от град Евфрат.Общо 13 мирни жители на турски гладове са загинали при атаките на кюрдските формирования от началото на турската операция преди два дни – 8 в Нусайбин, трима в Акчакале и двама в Суруч.ПКК действа на територията на Турция, а СНС – в Сирия. Турската операция цели да бъде създадена в северна Сирия буферна зона, която трябва да стане защитен пояс за турската граница. По замисъла на Анкара там трябва да се заселят сирийските бежанци.Атентат бе извършен в град Камъшъ, североизточната сирийската провинция Хасеке. Загивали са четирима души, други девет са ранени. По данни на телевизия „Ал Хадас” задействана е бомба в автомобил, паркират пред един от ресторантите в града. Терористичната групировка „Ислямска държава“ (ИД) пое отговорността за атентата.Телевизията твърди, че терористите са се активизирали след нахлуването на турската армия в северна Сирия.Камъшлъ е административен център на самопровъзгласената кюрдска автономия в североизточна Сирия.", "date": "2019.10.12", "title": "Сражения на границата със Сирия: Кюрдите обстрелваха турски град"}
{"url": "http://www.cross.bg/chasa-festival-sustoi-1615272.html", "text": "/КРОСС/ От 9:30 часа в киносалона на ул. „Позитано\" №20, ще се проведат Двадесети фестивал на патриотичната и антифашистката песен „Сребърни чучулиги\" и Седемнадесети фестивал на руската песен „Альоша\".От 11:00 часа в зала \"Проф. Марин Дринов\" на БАН, ръководството на Академията и академици и член-кореспонденти на БАН ще се срещнат с представители на поканените за честването чуждестранни академии и международни научни организации.От 11:00 часа ще се състои първата демонстрация на шеф Росен Чакъров с фермерски продукти от семейна ферма Green Living Farm - „Живодар - кулинарни истории на две колела\".От 19.00 часа Националният дворец на културата ще бъде осветен в червено в знак на солидарност и в подкрепа на донорството в страната по повод Европейския ден на донорството и трансплантацията.От 19:00 часа в НДК, зала 1, Българската академия на науките ще отбележи 150 години от основаването си с тържествен концерт-спектакъл.От 11.00 часа в сградата на Общината ще се състои пресконференция по повод инициативата „Толерантни всеки ден\".От 9.00 часа в Конферентен център на хотел Рослин Димят ще се проведе еднодневен бизнес форум, който ще представи различните гледни точки относно инвестицията в недвижими имоти.От 10.00 часа пред „Портал-паметника на 8-ми пехотен приморски полк\", Регионалният клон „8-ми пехотен приморски полк\" към Национално дружество „Традиция\" и Военноморските сили на Република България, организират военен ритуал за отдаване на почит и поднасяне на венци и цветя по случай 135-та годишнина от създаването на 8-ми пехотен Приморски полк.От 10.15 часа на поляната под Кривото дърво в Морска градина ще се проведе благотворителното издание „Километри от книги\".От 10.15 часа в покритата лекоатлетическа писта на Спортен комплекс „Христо Ботев\" ще се проведе турнирът „Атлетите на Враца\".От 11.00 часа в парк „Рила\" ще бъде отбелязан Световният ден на ходенето.От 11.00 часа в читалище „Братство\" ще се проведе Международният детски музикален фестивал „Златни ябълки\".От 12.40 часа на железопътната гара ще бъдат отбелязани 110 години от пускането в експлоатация на железопътната линия Радомир - Кюстендил.От 9.30 часа в НУЛЦ на БЧК, Българският Червен кръст организира петото национално състезание за възрастни хора по бедствена готовност, първа помощ, психо-социална подкрепа и познания за техните права.От 09.00 часа в „Парк-хотел Стара Загора\", ще се състои пресконференция на тема: Персонализирана медицина и гражданско участие в България - добри практики, предизвикателства и препоръки\".От 10.30 часа на Пазара за селскостопански животни преди разклона за село Мечкарево министърът на земеделието, храните и горите Десислава Танева ще открие 15-ото юбилейно ,,Национално животновъдно изложение Сливен 2019\".От 17.30 часа в сградата на Музея на родопския карст ще се състои официално откриване на обновения Музей на пещерите.От 15.30 часа в село Драгоево ще започне първото издание на фолклорния фестивал „Драгоево пее и танцува\". ", "date": "2019.10.12", "title": "Предстоящи събития в страната на 12 октомври"}
{"url": "http://www.cross.bg/temi-i-gosti-v-sytreshnite-blokove-na-televiziite-na-oktomvri-1615271.html", "text": "/КРОСС/  Какво ново на \"Софийския автосалон\" - разговор с Борислав Цаков от \"Прес-авто клуб България\"; 150 години БАН - акад. Юлиан Ревалски;\"Местни избори 2019\": БСП и \"Демократична България\" в състезанието за София; Туристически неволи - говори министърът на туризма Николина Ангелкова; Семейно утро с Иван и Жени Лечеви; Поп дивата Мария Илиева с нови музикални проекти; Цигуларят Васко Василев в студиото на БНТ; \"Живите архиви\" - БНТ на 60; На живо: фермерски базар в София; Светски новини с Джанан Дурал;  ", "date": "2019.10.12", "title": "Теми и гости в сутрешните блокове на телевизиите на 12 октомври"}
{"url": "http://www.cross.bg/vratata-posle-gora-1615276.html", "text": "/КРОСС/ България продължава без победа квалификациите за Евро 2020. Този път тимът на Красимир Балъков поне не загуби за разлика от предишните 4 мача. Националите направиха 0:0 във визитата си на Черна гора и продължават да са последни в групата.Нашите започнаха по-добре и създадоха няколко положения. Първи шанс имаше Кристиян Малинов, но не уцели вратата. В седмата минута Антон Недялков намери Галин Иванов на отлична позиция в наказателното поле, но той прати топката във вратаря Петкович.Първият точен удар във вратата на Пламен Илиев бе в 21-ата минута. Той обаче улови шута на Йовович. После дойде ред на Божидар Краев. Той прати топката във вратата, но попадението бе правилно отменено заради засада. После той имаше две възможности, но не успя да се разпише. В края на първата част Черна гора направи принудителна смяна, заради контузия на капитана Савич.Домакините започнаха по-силно втората част. Първо Йовичич се озова на отлична позиция, но Илиев извади удара му. После Хакшабанович пробва рефлекса на българския вратар, но той пак се справи. До края за България дебютира Бирсент Карагерен. Той можеше да асистира за гол след центриране от пряк свободен удар, но Секулич блокира шута на Костадинов.", "date": "2019.10.12", "title": "България пак не спечели – 0:0 в Черна гора"}
{"url": "http://www.cross.bg/ne-se-strahyvaiite-ot-ostaryavaneto-1615263.html", "text": "/КРОСС/ \"Не се страхувайте от остаряването. Всяка възраст има своята прелест\".Катрин Деньов", "date": "2019.10.12", "title": "Не се страхувайте от остаряването"}
{"url": "http://www.cross.bg/dyshi-zaradi-politziyata-1615275.html", "text": "/КРОСС/ Около 100 000 души са евакуирани в Калифорния заради пожарите, съобщава полицията на Лос Анджелис в социалните мрежи.По данни на правоохранителните органи, огънят е унищожил почти 2 000 хеткара на територията на щата. Евакуирани са поне 25 000 къщи.От полицията съобщават, че за настаняването на евакуираните жители и техните домашни любимци са организирани четири евакуационни центъра.", "date": "2019.10.12", "title": "100 000 души евакуирани заради пожарите в Калифорния"}
{"url": "http://www.cross.bg/madona-telefoni-kontzertite-1615288.html", "text": "/КРОСС/ Мадона определи строги правила за феновете си, ако не искат да бъдат изхвърлени от концертите й, информира Дeйли Стар. каза Мадона в изявление по повод 14-ия си студиен албум със символичното име „Madame X“., се казва в изявлението.Мадона ще ангажира компанията „Yondr“, която ще осигури заключващи се чанти за телефон, които могат да бъдат отключени след концерта.Някои фенове са се съгласили с молбата й, вярвайки, че певицата иска концертът да бъде „почувстван“, а не постоянно да се гледа в телефона.Наскоро Мадона се оплака от вредите, нанасяни от мобилните телефони, вярвайки, че те са я раздалечили с децата й. Синът й Дейвид беше лишен от телефона си, защото, както казва тя, децата й са били обсебени от снимките на други хора и са започнали да се сравняват с тях.", "date": "2019.10.12", "title": "Защо Мадона забрани смартфони и камери на концертите си?"}
{"url": "http://www.cross.bg/tokio-yaponiya-poleti-1615289.html", "text": "/КРОСС/ Япония се подготвя за Хагибис  - най-мощния за последните 60 години тайфун. Той се задава от югоизток с 25 км/ч и пориви на вятъра, достигащи скорост от близо 200 км. Националната метеорологична служба го сравнява с тайфуна Ида, който през 1958 г. отнема живота на повече от 1200 души. Близо 10 милиона души в страната се готвят за евакуация. Отменят се всички международни полети от летищата на столицата Токио. В града са затворени повечето ресторанти, магазини и аптеки.Кореспондентът на Би Би Си в Токио Рупърт Уинфийлд описа ситуацията: \"Не съм виждам подобно нещо през годините, от които живея в Япония. През последните два дни хората панически изкупуват стоки от магазините - вода, мляко, полуготови макаронени изделия. Рафтовете с храна се изпразниха. Преди около час по-голямата част от системите на метрото и жп превоза в района на Токио бяха спрени напълно. Влаковете-стрели бяха спрени тази сутрин. Летищата в Токио почти не работят. Все още пристигат някои международни полети, но всички вътрешни са отменени. \"Анулирани са и насрочените за днес квалификации от Формула 1 за Голямата награда на Япония, както и други спортни събития. Хагибис се очаква да достигне Токио около 15 ч. българско време.", "date": "2019.10.12", "title": "Япония се подготвя да посрещне най-мощния тайфун от 60 години насам"}
{"url": "http://www.cross.bg/chasa-tryd-telegraf-1615270.html", "text": "/КРОСС/  - Диетите убиват; - Над 30 бона е мизата за боксова гала у нас; - При откриването на поредния участък Борисов обяви: „Хемус\" готова след 3 години; - Сложили накриво кръста на църквата на Ванга; - Пикът на грипа идва за Антоновден; - Слави без офшорки; - Фандъкова: Подобрява се инфраструктурата за безопасно движение; - Разстреляната брокерка Станка Марангозова пребивана и заплашвана от измамени с милиони; - Пътят до Варна се скъси с 30 мин; - България може да влезе в чакалнята на еврозоната до юни 2020 г.; - Папата издигна софийската апостолическа екзархия в ранг на епархия; - Певци и спортисти напират за политици; - 17,7 хил. души изкарват над 9000 лева на месец; - ИНЖ. Теодор Осиковски, собственик на KMC: Връщаме се на пазара в енергетиката с новопридобита фирма; - Проф. Иво Петров: Има една причина да вляза в политиката - Йорданка Фандъкова; - Кандидатът за кмет на София от партия „Воля\" инж. Пламен Христов: София може да се развива по-бързо и да се управлява по-добре; - Мариус Куркински: Светът е непоносимо засукан, но аз виждам спасение; - Васко Василев, цигулар: Музиката е най-добрата машина на времето; -  Актьорът и илюзионист Неичо Илчев: Правя музей с реквизита на Сенко и Орфи; - Кристина и Михаил Белчеви, музиканти, пред „Труд : Липсата на любов убива поетите; - Бояна Генова, участник от „Игри на волята\", пред „Труд\": Когато си гладен и мръсен, няма значение кой си; - Балонът се надува; - Нова кръгла маса трябва да потърси консенсус за реформи; - Влияе ли предизборната кампания на изборите?; - Младите са... в движение!; - Сиренето в баницата е мираж; - Ракия за закуска или как кандидат кметски идеи задръстиха Витоша; ", "date": "2019.10.12", "title": "Преглед на печата за 12 октомври"}
{"url": "http://www.cross.bg/prov-sudiyata-tarah-1615265.html", "text": "/КРОСС/ По време на Диоклетиановото гонение, станало в първото десетилетие на четвъртия век, наречено с право “ера на мъченичествата”, трима християни Пров, Тарах и Андроник били изправени на съд при съдията Нумерий Максим в Тарс, главен град на областта Киликия в Мала Азия.Съдията запитал най-стария от тях – Тарах.- Как ти е името?- Аз съм християнин – отговорил той.- Аз не те питам за твоята нечестива вяра – възразил гневно съдията. – Кажи ми името си!- Аз съм християнин – повторил Тарах.- Бийте го по устата за тоя отговор – заповядал съдията на своите слуги.Заповедта била изпълнена веднага.- Аз съм християнин – потретил Тарах, удрян непрекъснато по устата. – Това име за мене е по-скъпо и по-славно от името, което са ми дали моите родители. Но ако ти е нужно да знаеш и това, чуй: Аз се наричам Тарах.- От какъв род си?- От римски и воински. Роден съм в Клавдиопол. Като станах християнин, напуснах службата си.- Слушай – казал му съдията. – Пощади старостта си и изпълни царската повеля. Вкуси от жертвоприношението и се поклони на боговете, на които се покланят и самите наши царе.- Те се заблуждават, лукаво прелъстени от демоните – възразил Тарах.Съдията заповядал да го бият пак жестоко за тоя отговор. След това започнал да го убеждава да извърши езически обред.- Аз служа на Единия Бог и на Него принасям жертва не в кръв, а в чисто сърце – казал, окървавен от ударите Тарах.- Жал ми е за твоята старост – заговорил меко съдията. – Затова още веднъж те съветвам: остави християнската вяра и се поклони на нашите богове.Тарах заявил твърдо:- Няма да извърша това престъпление, защото обичам закона на моя Бог. И никога не ще се отрека от него!Почувствал безсилие в себе си, съдията заповядал да мъчат жестоко стареца. При мъченията Тарах се молел горещо. И молитвата му давала сила да понесе тежките изтезания. Оковали го във вериги и тъй го огвели в тъмница.Съдията повикал Пров и му поставил същите въпроси:- Името ти?Пров отговорил:- Моето първо и пречестно име е “християнин”. Другото ми име, дадено от човеци, е Пров.- Откъде си родом?- Баща ми е тракиец. Аз съм се родил в Пергия Памфилийска и съм християнин.- Това название няма да ти бъде от полза – казал съдията. – Съветвам те: поклони се на боговете ни. Тъй ще получиш от царя милост и дарове.- Аз не търся земни милости – отговорил Пров. – Бях богат и оставих богаството си, за да послужа на истинския Бог.Съдията заповядал да го бият. Кръвта му се леела под жестоките удари. Мъченикът бил твърд и спокоен.Убеждавал го и стотникът да се поклони на боговете.- Тялото ми е във ваша власт, а мъчението за мене е милост – казал Пров, като гледал благодушно към леещата се от тялото му кръв.- Остави безумието си – казал съдията.- Аз не съм безумен, а мъдър и мъжествен в Господ – възразил мъченикът.Съдията наредил да усилят мъченията. Спокойно Пров търпял всичко. Устните му мълвели:- Господи Иисусе, помогни ми. Помогни на Твоя служител ...- А къде е помагачът ти? – иронично запитал мъчителят.- С мене е – отговорил Пров. – Той ми помага. Затова аз за нищо не считам тия ваши изтезания. Те не ще преклонят волята ми!- Погледни тялото си. Земята около теб е обагрена с кръв.- Нека се лее моята кръв. Когато тялото страда за Христа, душата крепне и се оживява.След продължителни мъчения и Пров бил окован във вериги и отведен в тъмницата.Дошил ред на Андроник. Повикали и него.На въпросите на съдията той дал същите отговори. Нарекъл се християнин. Отказал да се поклони на боговете. Претърпял люти страдания. През цялото време на мъченията славел Господа.И него отвели окован в тъмницата.След няколко дни тримата смели изповедници пак били изправени на съд. Съдията се надявал, че мъченията и затворът са пречупили волята им. Но и тоя път те му дали да разбере, че са готови всичко да претърпят за вярата си.След мъчения с огън и желязо пак ги заключили в тъмницата.Няколко пъти ги довеждали за разпит и подновявали мъченията. Правели ги все по-ужасни.Съдията ги заплашил със смърт. А те отговорили:- Умират тия, които правят зло. А ние ще оживеем в небесата, понеже Господ е наше възкресение. Не се надявай да ни отвърнеш от Бога. Ние всички с едно сърце Му служим. И не се боим от твоите заплахи!Съдията заповядал да донесат вино и месо от идолското жертвоприношение. Слугите свързали мъчениците и насила им турили в устата храна, от която те се гнусели.- Е, какво? Защо досега се противехте? За какво ви послужи вашето упорство? Вие вече вкусихте от жертвоприношението!Тия думи съдията изказал с особено задоволство. Но отново се намръщил, когато чул отговора на мъчениците из устата на Пров:- Господ вижда нашата воля. Повярвай ни, мъчителю, ни огън, ни мъка, нито нещо друго в света може да ни откъсне от Бога!Мъчениците били подложени на нови страдания, които човешкото въображение трудно може да си представи. Рязали им ушите. Изболи им очите. Одирали им кожата.Тяхната мъжествена твърдост предизвикала изумление у езичниците.Най-после съдията заповядал да ги хвърлят на зверовете в цирка.В определения ден на смъртната присъда градският цирк се препълнил с народ. С Тарах, Пров и Андроник били доведени и няколко злосторници, осъдени също на смърт. В един миг зверовете разкъсали злосторниците. После се приближили до светите мъченици и кротки като агънца легнали до нозете им. Ближели раните им.Вместо да се вразуми от това чудо, управителят на града, езичник, помрачен от ненавист, заповядал с копия да убият мъчениците.Когато заповедта била изпълнена, той наредил на войниците да пазят телята им, за да не би християните от Тарс да ги вземат и погребат с подобаваща чест.Привечер се дигнала страшна буря. Ураганът бил толкова голям, че войниците, изплашени, се разбягали и изпокрили.Християните използвали това и, въпреки бурята, взели телата на светите мъченици. Погребали ги с молитви и песнопения в каменна пещера.След това, по обичая в онова време, с послание известили на вярващите в другите градове за смъртта на мъчениците.", "date": "2019.10.12", "title": "Св. мъченици Пров, Тарах и Андроник"}
