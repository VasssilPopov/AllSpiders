{"url": "http://www.cross.bg/tesla-model-rutze-1575108.html", "text": "/КРОСС/ В САЩ пуснаха в продажба приспособление, което заблуждава автопилота на електромобилите Tesla и позволява на водача да не държи с ръце волана. Autopilot Buddy се състои от две пластмасови скоби с магнит, оформени така, че да обхващат спиците на кормилото, предава CNET.При включен автопилот електрониката на Tesla контролира постоянно натиска и прилаганото усилие върху волана. Така системата разбира дали водачът го държи с ръце, което е задължително условие за работата ѝ. Autopilot Buddy обаче лъже сензорите.Макар да не представлява нищо повече от две парчета пластмаса, приспособлението струва цели $179 (€152). Съвместимо е с воланите на Model S и Model X, а версията за Model 3 се разработва в момента.", "date": "2018.05.19", "title": "Проста джаджа лъже автопилота на Tesla"}
{"url": "http://www.cross.bg/konopa-kolichestva-treva-1575109.html", "text": "/КРОСС/ Шествие под името \"Марш за свобода на конопа\" с искане да се легализира използването и отглеждането на малки количества марихуана в България, премина през центъра на София днес.Организаторите на кампанията \"Свобода за конопа\" заявяват три основни искания:- декриминализиране на притежанието на малки количества трева за лични цели;- възможност за отглеждане на до две растения в домашни условия - така ще изчезнат дилърите, защото потребителят сам ще си е \"доставчик\";- да се позволи употребата на канабиса за медицински цели у нас.\"Можем като общество и да не сме съгласни дали тревата лекува и дали трябва да се продава наравно с цигарите и алкохола (които със сигурност не лекуват), НО всички можем да се съгласим, че над един милион българи, пушещи трева, не заслужават от 1 до 3 години затвор за едната им цигара в джоба\", изтъкват на фейсбук страницата си.Те споделят, че \"от данните на МВР се вижда ясно как вместо големите трафиканти и дилъри, под ударите на закона попадат млади, работещи, семейни хора....и то за смешни количества като 0.2 грама\".Декриминализирането на домашното отглеждане ще остави дилърите без бизнес и ще направи училищата много по-безопасни, смятат инициаторите на \"Марша за свобода на конопа\".  ", "date": "2018.05.19", "title": "Марш \"Свобода за конопа\" премина през центъра на София"}
{"url": "http://www.cross.bg/atentat-afganistan-naii-malko-1575102.html", "text": "/КРОСС/ Трагедия и в Афганистан. Най-малко 8 души бяха убити, а 45 ранени при атентат по време на мач по крикет в град Джалалабад. Местните власти съобщиха, че три скрити бомби избухнали след тълпата от зрители.До момента никой не е поел отговорност за нападението.Според експерти зад атентата най-вероятно стои групировката \"Ислямска държава\".Това е първият атентат в Афганистан от началото на свещения за мюсюлманите месец Рамазан.", "date": "2018.05.19", "title": "Най-малко 8 убити и 45 ранени при атентат в Афганистан"}
{"url": "http://www.cross.bg/domashno-nasilie-zhertvite-1575103.html", "text": "/КРОСС/ Десетки мъже и жени обиколиха Националния дворец на културата на висок ток. Шествието \"Извърви километър в нейните обувки\" се провежда за шеста поредна година и цели да насочи вниманието към жертвите на домашно насилие, съобщава bTV.Участниците обуха обувките с висок ток, за да покажат солидарността си с пострдалите и поискаха повече мерки, насочени към тяхната защита.През миналата година са издадени близо 2500 заповеди за защита на лица от домашно насилие.На фона на това в страната има едва 5 кризисни центъра, където жертвите могат да получат помощ. \r\n„Всеки трябва да влезе в обувките на другия, за да разбере как е от неговата гледна точка”, казва Христо.", "date": "2018.05.19", "title": "Десетки мъже обуха високи токчета от солидарност към жертвите на домашно насилие "}
{"url": "http://www.cross.bg/gerb-istanbylskata-konventziya-1575105.html", "text": "/КРОСС/ На протест пред парламента граждани настояха България да оттегли подписа си от Конвенцията на Съвета на Европа срещу насилието над жени и домашното насилие. Документът придоби известност като Истанбулската конвенция. ", "date": "2018.05.19", "title": "Граждани протестираха срещу Истанбулската конвенция"}
{"url": "http://www.cross.bg/prevantivni-direktziya-vremeto-1575111.html", "text": "/КРОСС/Създадена е организация с оглед предприемане на превантивни действия при евентуално влошаване на метеорологичната обстановка в страната. Това съобщиха от пресслужбата на МВР.Следи се непрекъснато прогнозата за времето, поддържа се постоянна връзка с Националния институт по метеорология и хидрология към БАН и Изпълнителната дирекция борба с градушките. Осъществена е координация с областните дирекции на МВР и областните управители. В Главна дирекция „Пожарна безопасност и защита на населението“ се събира информация от цялата страна, с особено внимание се следят евентуални симптоми на поява на буря „супер клетка“ от която пострадаха жителите на Плевен и с. Гривица.Министерството на вътрешните работи има готовност при необходимост да реагира на подадени сигнали от граждани. На този етап няма застрашени райони и опасност за хората.", "date": "2018.05.19", "title": "МВР: Предприемаме превантивни мерки срещу резки промени във времето"}
{"url": "http://www.cross.bg/havaii-lava-tyitur-1575104.html", "text": "/КРОСС/ Хеликоптери се притекоха на помощ за спасяването на четирима хавайци, след като изтичащата от вулкана на остров Килауеа лава, постави в капан редица къщи, съобщиха местните власти.Кметът на Хавай Хари Ким написа в Туитър, че \"бързо движещата се лава минала близо до Малама Ки Плей\", край горския резерват Пуна. Лавата \"изолира около 40 жилища в района\", пише той, добавяйки, че четирима души са били \"безопасно евакуирани\" от хеликоптери на окръг Хавай и националната гвардия.\"Ако все още се намирате в района, стойте на безопасно място и очаквайте официални инструкции,\" предупреди Ким.Американската геологическа служба, която следи вулканите и земетресенията в целия свят, заяви чрез Туитър, че \"бързо течаща лава от вулкана се придвижва с 300-400 ярда на час\". Специалистите отчитат, че \"лошото качество на въздуха от повишените газови емисии и димът от изгарящата растителност допринасят за лошото качество на въздуха в долната част на Пуна\".Килауеа е най-активният вулкан в света и един от петте на Големия остров на Хавай.Той започна да изригва на 3 май, което накара около 2 000 души да напуснат домовете си в планината.Учени прогнозират, че вулканичната активност може би е предшественик на голямо изригване, подобно на това, което разтърси острова в средата на 20-те години на миналия век.", "date": "2018.05.19", "title": "Хеликоптери спасиха хавайци от изригващия вулкан"}
{"url": "http://www.cross.bg/kaliforniya-shtata-momenta-1575107.html", "text": "/КРОСС/ До две години покривите на всички новостроящи се къщи в Калифорния ще трябва задължително да бъдат снабдени с фотоволтаични панели. Така властите се надяват да бъдат намалени драстично вредните емисии и да се подобри екологичната картина в щата, предава FOX 11.Новото правило е прието от регионалната Комисия по енергетика и се отнася за всички нови сгради с височина до три етажа. По план десет години след въвеждането на мярката не по-малко от половината електричество в щата трябва да бъде произвеждано от възобновяеми източници. В момента този показател е 16%.Очаква се задължителните слънчеви панели да оскъпят всяка новострояща се къща с между $8 000 и $12 000 (€6 800-€10 200). В момента средната цена на семеен дом в Калифорния е $565 000 (€480 000).", "date": "2018.05.19", "title": "Соларните покриви стават задължителни в Калифорния"}
{"url": "http://www.cross.bg/karierata-belashtitza-zabolyavaniya-1575101.html", "text": "/КРОСС/ Днес 19-ти Май край село Белащица се състоя многолюден екологичен протест срещу „ХОЛСИМ КАРИЕРНИ МАТЕРИАЛИ ПЛОВДИВ“ АД- концесионер на кариерата за добив на трошен камък намираща се в района. Протеста бе подкрепен и от жителите и кметовете на селата Белащица, Гълъбово, Марково, Брестник и Брани поле, като и от обществениците- Запрян Козлуджов, Ректор на Пловдиски Университет Паисий Хилендарски, Емил Георгиев, председател на ПК Екогласност и Д-р Костадин Сотиров.Жителите на тези населени места страдат от лошата експлоатация на находището, вследствие на което са налице замърсяване на водосборните зони за питейната вода, стряскащ шум от взривяване на скалите, влошаване на пътната обстановка и силно амортизиране на самата пътна мрежа. Но най-големият екологичен проблем е силно запрашения въздух който води до остри респираторни заболявания, особено сред децата.По документи, концесията изтича през 2021 г, но това не е краят на проблема. Фирмата иска да удължи договора си за още 25 г, както и да разшири територията си с още 50 дка. Находището се намира в подножието на Родопите и разширяване означава, сеч на гората, още замърсяване, още камиони по пътя и още прах. Лекарят от селото, Костадин Сотиров, заяви че от 2001год. до сега, белодробните заболявания и проблеми в региона са се умножили. Потенциалното разрастване на кариерата автоматично означава увеличаване на риска от заболявания. Концесионерът, по закон, е длъжен да рекултивира използваните площи, но за сега не се предприети никакви мерки, от негова страна.По този повод, жители от селата в района са сформирали Инициативен Комитет, чрез който днес бе организиран мирен протест на пътя водещ до кариерата. Събраха се граждани от изброените места и заедно изразиха тревогата си и позицията, че не желаят да търпят повече рушенето на Родопите, селата, къщите и най-важното– здравето им. Председателят на партия Политически клуб „Екогласност“, Емил Георгиев, показа снимки, заснети с дрон ясно сочещи, че ХОЛСИМ КАРИЕРНИ МАТЕРИАЛИ ПЛОВДИВ“ АД е във нарушение на закона като самоволно е разширил границите на кариерата.", "date": "2018.05.19", "title": "Стоп на кариерите в Белащица"}
{"url": "http://www.cross.bg/krediti-zaemi-burzite-1575092.html", "text": "/КРОСС/ Бързите кредити нараснаха с 9,8%, или с 254,8 млн. лв. за година и в края на март са в размер на 2,848 млрд. лв. Това сочат данните на БНБ за дружествата, специализирани в кредитиране, които нямат лиценз за банки.Над 81% от бързите кредити са взети от граждани. В края на март отпуснатите бързи заеми на домакинствата са в размер на 2,294 млрд. лв., като за година нарастват с 12,3%, или 252 млн. лв. Явно тази форма на финансиране става все по-популярна, въпреки падащите лихви по банковите кредити. Увеличението на бързите заеми е доста по-бързо от годишния ръст на банковите кредити, който към края на март е 2,1%.Дружествата, специализирани в кредитиране, са отпуснали на предприятия 460,3 млн. лв. Общата сума на предоставените кредити на фирми намалява за година с 0,5%, или 2,1 млн. лв. Така делът на бързите заеми за фирми намалява до 16,4%. Явно бизнесът предпочита да не взима кредити или да потърси финансиране от банка.Близо 40% от бързите заеми са със срок над 5 години. Тези заеми нарастват със 17,4% до 1,124 млрд. лв.", "date": "2018.05.19", "title": "Бум на бързите кредити, само за година скочиха с 12%"}
{"url": "http://www.cross.bg/avtomobil-intzident-puten-1575093.html", "text": "/КРОСС/ Преди обяд днес тежък пътен инцидент е станал на главен път Е-79 край санданското село Ново Делчево вдигна огнеборци и спешни екипи на крак, съобщава struma.com.Лек автомобил, управляван от 40 г. жена е отнел предимството на товарен автомобил за разнос на петричка фирма. При инцидента сериозно е пострадало 21-годишно момиче возещо се в лекия автомобил, което веднага е вкарано в операционна зала в Югозападна болница, но без опасност за живота.Пострадал е и мъжът в същата кола, който е с леки травми. На място веднага са пристигнали и два екипа на Спешна помощ от Петрич и Сандански. Също така и екип на пожарна безопасност, който помогнали за изваждането на пострадалите, останали под ламарините на силно смазания автомобил.Като по чудо тежкия пътен инцидент се размина без човешки жертви и тежко пострадали с опасност за живота.", "date": "2018.05.19", "title": "Тежка катастрофа на E-79! Семейство остана затиснато под ламарините"}
{"url": "http://www.cross.bg/galiche-nedelya-beshe-1575091.html", "text": "/КРОСС/ Днес е ден за размисъл в Галиче. В неделя там предстоят частични местни избори след близо 20-годишното управление на Ценко Чоков в селото.Докато той управляваше Галиче, срещу него валяха обвинения от негови съселяни, че методите му включват физическо и психическо малтретиране, присвояване на земи и имоти, палежи на заведения.През цялото време близките и поддържниците му твърдяха, че е набеждаван.Чоков беше арестуван преди две години, а миналата седмица беше признат за виновен за отвличане, побой  и палеж на кола. Получи присъда от 4 години и половина затвор. В неделя Галиче избира нов кмет на неговото място. Кандидатите са трима. Днес агитацията е забранена.", "date": "2018.05.19", "title": "Ден за размисъл в Галиче! Утре избират нов кмет"}
{"url": "http://www.cross.bg/detzata-hrani-gradini-1575095.html", "text": "/КРОСС/ Нов сборник с рецепти за хранене в детските градини са подготовили експерти от Националния център по обществено здраве и анализи, предаде БНТ.От менюто на децата са изключени тортите, сиропираните десерти и пържените храни. За сметка на това ще има повече зърнени храни и пресни плодове и зеленчуци.Доброволци от Фондация \"За храната\" са прегледали менютата на различни детски градини. В момента на практика се оказва,че сутрин и следобед децата консумират тестени храни, които са със съдържание на бяло брашно. А всъщност пълнозърнест хляб им дават два пъти в седмицата в много от случаите, коментира Наталия Александрова от фондацията, чиито представители искат в менюто на децата да има повече пресни плодове, зеленчуци и зърнени храни, по-малко захар и тестени изделия. Използването на колбаси е ограничено, а месото трябва да бъде без кост и мазнини, смятат още експертите. Пилешкото например трябва да бъзе без кожа.Новите рецепти дават възможност и за приготвяне на сезонни менюта.До дни сборникът трябва да бъде внесен за одобрение в Министеството на здравеопазването. Очаква се да влезе в сила през есента.", "date": "2018.05.19", "title": "Ново меню за децата се очаква в детските градини"}
{"url": "http://www.cross.bg/varna-asansyora-ymishleni-1575096.html", "text": "/КРОСС/ 29-годишен мъж от Варна бе задържан от полицията за умишлени палежи в пет асансьора в града.За времето от 20 февруари до 14 май той подпалил пет асансьора, намиращи се в ж.к. „Иван Рилски“, на ул. „Свобода“ и на бул. „Осми Приморски полк“. Разследващите са установили данни за умишлени действия. След проведени оперативно-издирвателни дейности и процесуално-следствени действия виновникът е задържан.Той е от Варна и е известен на МВР. Работата по документиране и доказване на престъпленията му продължава. По случаите се водят досъдебни производства под надзора на прокурор от Районната прокуратура във Варна.", "date": "2018.05.19", "title": "Задържаха мъж, палил асансьори във Варна"}
{"url": "http://www.cross.bg/tzipras-skopie-razgovori-1575098.html", "text": "/КРОСС/ Гръцкият премиер Алексис Ципрас се срещна днес с президента Прокопис Павлопулос, за да го информира за най-новите развития около продължаващите разговори по спора за името на Македония, съобщава в. „Катимерини“.„Искаме трайно решение“, обяви Ципрас, като подчерта, че правителството настоява всяко едно име да бъде използвано „ерга омнес“, т.е. за всеобща употреба, както и Скопие да ревизира македонската конституция, променяйки положения, смятани за иредентистки.Ципрас е подчертал, че преговорите със Скопие са в „решаващ етап“.Президентът на Гърция е настоял за възможно най-широк консенсус между политическите партии.Премиерът е планирал днес разговори и с лидери на опозиционните сили.Според информации Атина и Скопие обсъждат варианта за име за разрешаването на десетилетния спор между двете страни.", "date": "2018.05.19", "title": "Ципрас обсъди с гръцкия президент новостите по спора за името на Македония"}
{"url": "http://www.cross.bg/iiotova-bratya-iliyana-1575100.html", "text": "/КРОСС/ „Преди 11 века Светите братя Кирил и Методий създават нова азбука, за да достигне познанието до хиляди славяни на родния им език. Делото на славянските просветители ражда третата християнска цивилизация“, с тези думи вицепрезидентът Илияна Йотова откри традиционното официално честване на празника на св. св. Кирил и Методий в селището Микулчице в Чешката република. На тържеството присъстваха официални лица от Република България и Чешката република, както и много българи от Централна Европа.„Преди ден на една маса в София седнаха европейските лидери заедно с лидерите на Западните Балкани в името на обединена, просперираща и сигурна Европа. В името на човешките отношения и връзки, които ни завеща Кирило-Методиевото дело – правото на суверенни държави, правото на език, култура, книжнина и нация. Завеща ни послание за просперитет чрез култура и духовност, а не чрез войни“, заяви вицепрезидентът.„Някъде тук, където стоим и стъпваме сега, върху тази земя са стъпвали първите ни учители Светите братя Кирил и Методий, дали най-мощното оръжие в ръцете ни – книжнината и познанието. Затова Микулчице отдавна е място за поклонение. То се превръща и в място за обединение на европейските народи, което ни е толкова необходимо днес, защото заедно трябва да посрещнем заплахите, пред които е изправен светът“, отбеляза Илияна Йотова.Вицепрезидентът благодари на чешките домакини за това, че правят възможен този празник всяка година за добрите ни двустранни отношения и политика на чешката държава към българите, които живеят на нейна територия.Илияна Йотова отбеляза решаващата роля на тогавашната българска държава за съхраняване делото на Светите братя чрез приемането на Кирило-Методиевите ученици. „Трудно ни е днес да си представим прозорливостта на един български владетел, колебаещ се между езичеството и християнството, когато не просто ги приема, но нарежда да се превеждат светите книги и да се създава литература и култура на новите свещени букви“, заяви вицепрезидентът. Илияна Йотова се обяви против всякакви опити за пренаписване на историята, свързани с делото на Светите братя и произхода на славянските букви.„Няма по-силен знак от образите на двамата братя за това място, което от година на година се превръща все повече в място за единение на един народ, на българите“, отбеляза вицепрезидентът пред паметника на Св. св. Кирил и Методий – дело на големия творец Емил Венков, издигнат с помощта на родолюбиви българи и българската държава.Илияна Йотова определи като съвременни будители учителите, които преподават български език извън пределите на Родината. „Вие поддържате българщината като възпитавате децата в любов към Родината. Будител е дума, която има само в нашия език и не всеки може да я притежава. Затова трябва да сте горди“, заяви вицепрезидентът.„Да помним, че българската държава е империя на духовност и култура, създала и отстояла собствен език и писменост, предала познанието на много народи. Днес кирилицата е третата азбука в Европейския съюз“, обърна се вицепрезидентът към българите, събрали се в Микулчице.„11 века завещанието на Светите братя е живо. За нас европейските народи най-важно е образованието, говорим и вярваме в Европа на знанието, на новите технологии, това ще завещаем и на децата ни. Но най-важното послание за нас е онова магическо изречение от „Проглас към евангелието“: „За това чуйте, всички славяни, голи са без книги всичките народи“, с това завърши приветственото си слово Илияна Йотова.По-късно вицепрезидентът посети базиликата „Св. св. Кирил и Методий и успение на св. Богородица“ във Велехрад. За културните връзки между Република България и Чешката република Илияна Йотова разговаря с областния управител на Злин Иржи Чунек и кмета на Велехрад Алеш Мергентал. Вицепрезидентът е съорганизатор на честванията на живота и делото на Светите братя в Република Чехия и Република Словакия. ", "date": "2018.05.19", "title": "Вицепрезидентът в Микулчице: Делото на Светите братя Кирил и Методий ни завеща единение"}
{"url": "http://www.cross.bg/kompleksi-raketi-mezhdykontinentalni-1575090.html", "text": "/КРОСС/ През 2020 г. се очаква армията да бъде снабдена с руски стратегически ракетни комплекси от пето поколение, изстрелващи междуконтинентални балистични ракети \"Сармат\". До няколко години руските въоръжени сили ще започнат да получават нови ядрени оръжия, съобщи в петък президентът Владимир Путин, цитиран от ТАСС.През 2020 г. се очаква армията да бъде снабдена с руски стратегически ракетни комплекси от пето поколение, изстрелващи междуконтинентални балистични ракети \"Сармат\".А още догодина ще започнат доставките на ракетни комплекси \"Авангард\" с хиперзвукови междуконтинентални ракети. Продължават изпитанията и на други перспективни комплекси за руските стратегически сили, посочи Путин на съвещание с ръководствата на министерството на отбраната и на предприятия от отбранително-промишления комплекс.\"Сармат\" използва тежки междуконтинентални ракети с течно гориво, изстрелвани от шахти. А комплексите \"Авангард\" се очаква да бъдат приети на въоръжение в Русия вместо остаряващите мобилни ракетни комплекси \"Топол-М\", напомня \"Комерсант\".Ракетите с твърдо гориво, изстрелвани от \"Авангард\", могат да доставят бойни глави на разстояние от 2000 до 6000 км. Това е един от поводите САЩ да обвиняват Русия, че нарушава договора за ликвидиране на ракетите със среден и по-малък обсег от 1987 г., предвиждащ всички ракети с обсег под 5000 км, способни да носят ядрен заряд, да бъдат унищожени. Кремъл обаче системно отрича да нарушава този договор, отбелязва изданието. ", "date": "2018.05.19", "title": "Путин: Руските войски - скоро с нови ядрени оръжия"}
{"url": "http://www.cross.bg/vashington-nyama-makron-1575084.html", "text": "/КРОСС/Поразителни новини идват от Европа. Оказва се, че ако се съберат на едно място много обидени и ядосани европейски политици, то може и да им стигне смелостта заедно да се изправят срещу Доналд Тръмп и неговата вашингтонска администрация. Дори не мога да си спомня кога се е случвало нещо подобно за последен път. Най-вероятно няма да си спомня, защото такова досега не е било.Съвършено неочаквано в Европа се появи съюз, който вече нарекоха „Алианса МММ“, защото бе оглавен от Меркел, Макрон и Мей – тоест от лидерите на Германия, Франция и Великобритания, които отказаха да излязат от ядреното споразумение с Иран по заповед на САЩ. Като говорител на общоевропейската антиамериканска съпротива напред излезе Еманюел Макрон, който сега се чувства като истински наследник на Шарл дьо Гол, последният френски лидер, имал смелост да възрази на Вашингтон. Разбира се, Макрон в сравнение с Де Гол е политическо джудже в целия смисъл на думата, но тук няма какво да се направи – каквито и времената, такива и джуджетата, такива и политиците.„По време на срещата на Европейския съюз на високо равнище се взе решение да се подкрепа сделката с Иран и да се защитават предприятията от действията на САЩ, заяви френският президент Еманюел Макрон. Според него, ЕС също настоява за отказ на Вашингтон без уговорки от митата по отношение на Европа. Ядреното споразумение с Иран трябва да се допълни и разшири, в това число и върху балистичните ракети и въпросите за ролята на Техеран в региона, заяви Макрон.От тази история засега се разбират няколко неща и всички те са позитивни за Русия, за която всеки спор между САЩ и Европа е голяма радост. Когато противниците се бият помежду си, трябва да им се помага, без да се забравят пуканките и задължително да се скандира да не спират.И така, ето какви изводи се набиват на очи:Първо. Европейските политици се осмелиха, а както казват американските журналисти – изнагляха, защото обикновено германският канцлер и френският президент, независимо от всичко, най-вече се страхуват от Държавния департамент на САЩ, а от своите собствени избиратели или дори не от бизнесмените си, които плащат данъците в бюджета, а също така и плащат избирателните им кампании. Но този път националните интереси, или хайде – общоевропейските бизнес-интереси взеха връх над страха пред гнева на Вашингтон, който е привикнал да сменя непослушните европейски политици с щракване на пръстите. Това е много добър знак, защото напомня на тези моменти, когато ръководителите на формално комунистическите Румъния, Югославия или Унгария започват да възразяват на ръководството на СССР.Това е явен признак, че американската империя се клати и руши и няма защо да се изпитва страх от гнева на Вашингтон. Важното е, че смелост проявяват тези, които се намират на много високо място на европейската пирамида на властта, защото това означава, че цялата система като цяло е готова както трябва да се скара с американците.Второ. Поразително е, че решението за неподчинението на Вашингтон е прието от Европейския съвет, в чийто състав влизат всички страни от ЕС, което означава, че някак си всички проамерикански лидери от страните в ЕС, тоест лидерите на Полша, Литва, Латвия, Естония, Румъния, Испания, Португалия, Белгия и така нататък са били накарани да млъкнат и не само да млъкнат, но и да подпишат заявление, че САЩ не са прави и ЕС няма да съблюдава санкциите, а напротив – ще се бори за своите интереси.Честно казано страшно е да си представим какво е трябвало да направят Меркел и Макрон например с лидерите на прибалтийските държави, за които самата мисъл, че може да не се подчинят на САЩ предизвиква когнитивен дисонанс, истерия, епилептични припадъци и панически атаки едновременно. За да постъпят така е било или да ги заплашат с нещо съвсем страшно или спрямо тях да се използва физическо или психическо насилие. Бих си платил да видя как конкретно са ги принудили да подпишат този документ на Европейския съвет. Надявам се, че някога ще има изтичане на видеозаписи или стенограми от това заседание, защото ми се струва, че светът трябва да види това издевателство над любителите да лижат американски ботуши.Ще успеят ли Меркел и Макрон да измислят начин да неутрализират американските санкции? Със сигурност не и бързо. Твърде сложен процес и твърде много трябва да се промени в схемите за финансиране на американските петролни компании и в купчина други търговски въпроси. Това не може да се направи бързо, но Вашингтон няма защо да се радва за това. Ако Евросъюза реши да изгради механизъм за заобикаляне на американските санкции, то няма да има особено значение колко време ще му отнеме.Да предположим, че ще са му нужни две години. Дълго, нали? А всъщност две години ще преминат като ден, а след това вече американските санкции изобщо ще престанат да действат като ефективен инструмент от външната политика на САЩ. Така че ако Тръмп не успее в близко време на пречупи европейската съпротива, то в недалечното бъдеще американците ще съжаляват много, че са загубили основното си геополитическо преимущество, а са получили в замяна единствено благодарностите на израелския премиер Нетаняху, които явно не струват толкова, че заради него да се разваля евроатлантическото единство.Сега ще видим как Вашингтон ще си връща контрола над Европа. Прости решения няма и колкото е по-силен натиска на Тръмп върху европейците, толкова по-активно те ще се сближават с Китай и Русия и това със сигурност ще доведе до колапса на американската технология.Източник: ", "date": "2018.05.19", "title": "На Евросъюза му поникнаха топки за борба с Америка?"}
{"url": "http://www.cross.bg/cheshkata-repyblika-iliyana-1575079.html", "text": "/КРОСС/ Кирилските букви, изписани от децата от сдружение „Духовно огледало“, подари вицепрезидентът Илияна Йотова на председателя на Сената на Чешката република Милан Щех.Двамата обсъдиха отличното двустранно сътрудничество и културните връзки между Република България и Чешката република. Акцент в разговорите и бяха предизвикателствата пред Европа и проведената в София среща ЕС-Западни Балкани.", "date": "2018.05.19", "title": "„Духовно огледало“, подари вицепрезидентът Илияна Йотова на председателя на Сената на Чешката република Милан Щех"}
{"url": "http://www.cross.bg/sgradata-mikova-pametnika-1575083.html", "text": "/КРОСС/ За първи път от 8 години насам паметника на връх Бузлуджа беше отворен за журналисти. Голяма част от монумента е разрушен като се очаква до края на годината специалисти от Европа и България да се произнесат за начините на реставрация на соцмонумента.Областният управител на Стара Загора Гергана Микова отвори паметника на връх Бузлуджа за журналисти, съобщи ТВ \"Европа\". Представителите на медиите имаха на разположение половин час да документират вида, в който се намира социалистическият символ.За последно той е отварян преди 8 години. Част от мозайките са с откраднати елементи и с графити по тях. Покривът е разрушен и опасен. Влизането в обекта е забранено, но въпреки това, преди да бъде поставена кабинка с денонощна полицейска охрана, достъпът до паметника се беше превърнал в сериозен бизнес. По неофициални данни за влизане в него се плаща по 100 евро на човек. Често са засичани и организирани групи от чужденци.Гергана Микова, областен управител на Стара Загора:\"Влизаше се по нерегламентиран начин, влизаше се през въздуховодите, което водеше до огромен риск за посетителите във вътрешността на сградата, защото и сега в момента не можем да кажем, че и сега е безопасно.\"И сега продължават да идват хора, дори и през нощта, но проникването в чинията е невъзможно заради полицейското присъствие.\"Аз съм убедена, че тук няма да престане потокът от туристи, защото знаете, че това е една призната като уникална от архитектурна гледна точка сграда, даденост е и ние трябва да се научим да се възползваме от нея. Аз не само съм оптимист, но и съм убедена, че могат да се намерят средства. Да не говорим, че обектът би могъл да си ги изкара тези средства, при положение, че се стигне до вариант, в който да бъде отворен за посещения.\", заяви Гергана Микова.В скоро време ще се извърши обследване на сградата, за да се установи какво е нейното състояние и какво трябва да се предприеме, за да се осигури контролиран достъп на туристи, който да носи приходи от такси. Ако паметникът получи статут на културен или архитектурен обект, ще има възможност да се кандидатства за европейско финансиране за ремонт на сградата.", "date": "2018.05.19", "title": "Символът на връх Бузлуджа се руши"}
{"url": "http://www.cross.bg/leva-smyanata-evro-1575086.html", "text": "/КРОСС/ 75.3% от читателите на КРОСС, не одобравят замяната на лева с евро.Това показват резултатите от анкетата ни, в която се включиха близо 300 души.13.6% от читателите одобряват смяната на лева с евро9.5% не са съгласни със смяната защото ще скочат цените1.6% са отгворили с друго в анкетата                        Включете се в новата ни анкета: Кое е събитието на изминалата седмицата ?", "date": "2018.05.19", "title": "75.3% от читателите на КРОСС не одобряват смяната на лева с евро"}
{"url": "http://www.cross.bg/bulgariya-detzata-klas-1575085.html", "text": "/КРОСС/ Грубото политизиране в изучаването на история в училище продължава с пълна сила. Оказва се, че \"изличаването\" на фашизма и охулването на социализма вече са слезли и при 10-годишните. Станало е чрез преработен вариант на учебника на издателство \"Просвета\" за IV клас по предмета \"Човекът и обществото\". Сагата с програмата по история за Х клас от края на м.г. се повтаря също тъй обществено скандално и при същото пълно безмълвие от страна на тези, които обучават децата ни - учителите, подвасални на въпросните програми на МОН. Когато завчера в образователната комисия на НС лявата депутатка Ирена Анастасова постави въпроса за изкривяването на историята в учебника за IV клас, министър Красимир Вълчев успокои топката с думите, че споменатият учебник следва досегашната учебна програма и скоро ще бъде сменен, защото от есента на 2019 г. в сила ще влезе нова учебна програма, утвърдена на 22 ноември 2017 г. Т.е. малко му остава да живее на този учебник, каквото и да пише в него!Абсурдна логика, като се има предвид, че забърканият псевдопознавателен извлек от историята се преподава на децата вече три години.Не знам дали някой си дава сметка, че основният проблем в училищното образование не са нито измислените реформи в структурата му, нито \"интерактивните\" нововъведения в преподаването, нито купищата административни тежести за педагозите и прочее прелести на новия училищен закон, натрапен силово от властващото в НС мнозинство. Основният проблем е КАКВО се преподава в училището, защото това определя познанията, манталитета, умението да се мисли и оттам - поведението на поколения млади българи занапред. Но в училището вече се преподава избирателно само това, което е изгодно на властимащите в момента, останалото е направо изритано от програмите и от учебниците. Така историята ена учениците, за лишаване от знания и като следствие от това - в начин те да бъдат отучени да мислят. И така, на 10-годишните четвъртокласници, които до момента не са имали в училище никакъв реален контакт с историята на страната си, се поднася достатъчно извратена и манипулативна базова представа за миналото. Действащата учебна програма по предмета \"Човекът и обществото\" в IV клас включва лаконично следните теми от ХХ в.: Българското княжество (царство); демократични институции, управление, свободи и отговорности; организации и личности; съединението; демокрация и отстъпление от нея; комунистическият режим. Нали виждате, че по така формулираните теми всеки автор на учебник може да напише каквото иска. Учебникът обаче неизменно се одобрява от МОН. Защото по цитираните теми може да се поднесат напълно противоположни извадки от факти и тълкувания, но те всичките отговарят на темите от учебната програма... И ето как са прочели учебната програма авторите на преработения учебник за IV клас. В началото на ХХ век - демократична уредба и модерни закони, ускорили напредъка на България, по-големите градове придобиват европейски облик, цар Фердинанд обявява България за независимо царство през 1908 г. и Великите сили признават страната за равноправна европейска държава.През второто десетилетие на ХХ в. България участва в три войни, двете Балкански не донесли обединение на всички наши земи, в Първата световна България отново била сред победените, имало хиляди убити, съсипано земеделие, глад и безработица, Фердинанд си отишъл и турил на престола сина си Борис III. Следва дословно: \"В тежкото следвоенно време политиците в България и други европейски страни нарушавали демокрацията. Два пъти правителства взели властта в нарушение на Търновската конституция, ограничавали правата на гражданите и преследвали хора за убежденията им. Въпреки трудностите производството се съвзело. Българските учени и творци постигнали успехи в Европа.Издавали се стотици вестници и списания. Театърът, киното, концертите, изложбите станали част от живота на градските жители.\" Ако сте дете на 10 години, какво ще запомните от този текст за времето, в което реалността е Септемврийско въстание, преврати, Стамболийски е нарязан на парчета, десетки хиляди интелектуалци, комунисти и земеделци са избити, приет е Законът за защита на държавата и пр.? Детето обаче ще знае, че творците ни превземат Европа, а хората танцуват, пеят и ходят по театри и концерти. Може би и на цирк?Нататък има 4 изречения за Втората световна война: Тя започнала, причинила на човечеството чудовищни разрушения и човешки жертви, германският управник Хитлер подложил на унищожение 6 милиона евреи, но България спасила своите, макар да е участвала на страната на Хитлер. Толкоз.но според въпросите след урока, децата трябва да помислят какво са донесли войните до 1918 г. на България и какви успехи постигнала българската култура между двете световни войни(!). Е, що се чудите и рипате, че две 10-годишни хлапета се явиха на мач, целите наплескани с фашистки символи? Те просто не знаят какво е това. И родителите им не знаят, защото съзнателният им живот е минал в годините на прехода, в които десните оневиниха фашизма у нас, отрекоха Съпротивата, \"забравиха\" разстрелите, не гъкваха за нацисткото антиеврейско законодателство и пр. Това е мисленето на обществото, моделирано от училищния чин по тертипа на излюпените след 1989 г. \"демократи\". Впрочем, фашизмът в България - от 1923 г. и клането на Стамболийски до антиеврейското законодателство, няма да го видите никъде в новите програми за целия курс на обучение до ХII клас! Сега заради двете хлапета на мача щели да променят Закона за обществения ред при спортни мероприятия, който няма нищо общо с проблема. Другаде е заровено кучето.   Нататък в учебника следва любимата дъвка на новите антикомунисти: \"Комунистическото управление\". Единственото добро е, че все пак са посочени два периода - от 1944 г. до средата на ХХ в. и втората половина на века. Урокът започва с невероятното изречение, дословно: \"След Втората световна война Европа е разделена, западните държави развиват демокрацията и спазват човешките права, в страните от Източна Европа е установено комунистическо управление (режим), което унищожава демокрацията.\" Комунистите взели властта на 9 септември 1944 г., пише в учебника - което не е вярно, понеже на 9 септември властта я взимат няколкото партии от ОФ, включително фашистки ориентирани дотогава. И още: \"В нарушение на Търновската конституция през 1946 г. България е обявена за \"Народна република\".Търновската конституция е суспендирана още от 1925 г., ако не знаете, та няма как да бъдe нарушена през 1946-а.Следват пет реда, че са построени огромни заводи, жилищни квартали, училища, детски градини, болници, университети, дават се много пари за наука, култура, спорт. Но веднага следва обилен текст, че хората са лишени от основни граждански права и свободи, властта забранява откритото изповядване на религия(!) и изразяване на мнение, хората не могат свободно да избират управляващите, потиснати са свободата на творчеството, ограничават се западната музика, филми и книги, медиите са принудени да възхваляват управляващите. И разбира се - властта потъпква правата на българските турци със смяната на имената. Това е то \"комунизмът\". А допълнително от децата се иска да научат повече за \"огромните заводи, които дават работа на хиляди хора, но силно замърсяват българската природа\".А за \"мислене\" им се дава въпрос кои основни човешки права са нарушавани след 1950 г. Освен това, те трябва да разпитат близките си \"какви новости са навлезли в живота им, какви са били облеклото и забавленията им\". На фона на тази смехория сами си отговорете защо от децата не се иска да питат близките си примерно дали са плащали за образование и здравеопазване в тези години, дали са купували китайски чесън, турски моркови и уругвайски ябълки или как са прекарвали почивките си и по колко дни на море и планина... Или пък да питат как при така описаните тотални забрани по онова време гледахме най-добрите западни филми, които отдавна са сменени с тъпи екшъни по екраните на липсващите вече кина, и си купувахме за стотинки книгите на най-стойностните западни автори... А най-вече да питат учителите сионова, което говорят помежду си за новите програми. Голям въпрос - причината за страха! Ех, пък и аз, направо глупости приказвам, трябва да се пита само това, което поражда минимална възможност за мислене и за сравнение с днешния живот! Една вметка. Много по-зловещо изглежда \"комунизмът\" в новите учебни програми за VII и Х клас, където е представен обилно като престъпен, СССР - също, докато зверствата до 1944 г. са скрити зад лаконичната тема за \"вътрешнополитическите конфликти\" в тези години. Нарочно цитирах подробно учебника на малките, за да добият представа какво пише в него и онези млади родители, които не се интересуват изобщо какво преподават на децата им. А в одобрената вече нова учебна програма на министър Вълчев, която ще влезе в училище от есента на 2019 г., историята е... почти изчезнала.Там след Балканските войни, представени единствено като \"героизъм и патриотизъм\", темите за Първата и Втората световна война изобщо липсват. И са заменени с \"Ролята на инициативните и отговорни личности за успешното развитие на обществото\" - каквото и да означава това за кървавите години до 1944 г. Сетне пада неизвестно откъде темата за спасяването на българските евреи, последвана от \"промени във всекидневието (технологични новости, битова техника, развлечения). Хлъц! Какво ще напишат авторите на учебниците по така обозначените теми - един Господ може да каже.     Не протестират по улиците учители, не протестират родители, нито синдикати за подмяната на историята и литературата в училище с манипулации. Какво им пука за някой си Стамболийски или за тюрлюгювеча, в който Ботев се учи в една тема с Андерсен, Вазов - с Джерълд Даръл, а Черноризец Храбър - с Бокачо. Властта превръща децата на България в примитивни безродници и в лесно манипулируеми аналфабети, но по-важна се оказва тежестта на раницата.Какъв напредък, едно време носехме ученически чанти!Източник: ", "date": "2018.05.19", "title": "Децата трябва да знаят от малки, че комунистите ядат хора"}
{"url": "http://www.cross.bg/detza-ychilishteto-ychilishte-1575082.html", "text": "/КРОСС/ Мъжът, който беше арестуван по сигнал за блудство с деца в столично училище, е признал вината си. Той е задържан в полицията за 24 часа. Вече са му повдигнати обвинения, съобщи bTV.При първоначалните разпити в полицията 33-годишният Валентин Асенов е признал, че се е опитал да блудства с двете деца. Те са успели бързо да избягат от тоалетната. ", "date": "2018.05.19", "title": "Повдигнаха обвинения на мъжа, дърпал ученици в тоалетната "}
{"url": "http://www.cross.bg/koreya-manevri-ychastva-1575087.html", "text": "/КРОСС/ Южна Корея се отказа да участва във военни маневри с включване на стратегическа авиация от САЩ поради опасения да не последва рязка реакция от страна на Севера. Това съобщи днес телевизия Кей Би Ес, цитирана от ТАСС.По данни на телевизията за текущата седмица са били насрочени маневри с кодово име „Блу лайтнинг“, предвиждащи използването на стратегически бомбардировачи Б-52. Южна Корея обаче е заявила пред САЩ, че не желае да участва в тях с оглед подобна стъпка да не се отрази негативно върху междукорейските отношения в навечерието на срещата на върха САЩ-Северна Корея.На 16 май южнокорейският министър на отбраната Сон Йон-моо е разговарял с генерал Винсънт Брукс, командващ американските сили на Корейския полуостров. Договорено е било Б-52 да не влизат в южнокорейската опознавателна зона за противовъздушна отбрана, а да летят само в японското въздушно пространство, посочва Кей Би Ес.", "date": "2018.05.19", "title": "Сеул се отказа да участва във военновъздушни маневри с авиация от САЩ"}
{"url": "http://www.cross.bg/markul-megan-hari-1575089.html", "text": "/КРОСС/ Британският принц Хари и американската актриса Меган Маркъл сЦеремонията, на която бяха обявени за съпруг и съпруга, се състоя във внушителния дворцов параклис „Сейнт Джордж”.Двамата си размениха брачни клетви и пръстени.Роклята на Меган Маркъл е на британската дизайнерка Клеър Уейт Келър – първата жена артистичен директор на френската къща за висша мода „Живанши”.Булката носеше 5-метров воал и диамантена тиара, взета назаем от кралица Елизабет II.Маркъл беше отведена до олтара от бащата на младоженеца – принц Чарлз.След венчавката следват обиколка с каляска и два приема – за официални гости и за близки и приятели на семейството.Принц Хари ще наруши традицията и ще носи брачна халка, на безименния си пръст на лявата ръка, съобщиха по-рано Ройтерс и ДПА. Обикновено представителите на кралското семейство от мъжки пол не слагат този венчален символ.Халката на Меган Маркъл е от уелско злато.Със сватбата Маркъл, която е родена и израснала в Лос Анджелис, влиза в едно от най-големите кралски семейства.Церемонията следваше традициите на монархията, чиято история започва от 1066 г., но Меган Маркъл внесе в нея модерни нотки. ", "date": "2018.05.19", "title": "Вече са съпрузи: Принц Хари и Меган Маркъл се врекоха във вярност"}
{"url": "http://www.cross.bg/rysiya-grad-myrmansk-1575088.html", "text": "/КРОСС/ Русия обяви в събота официално съществуването на първата плаваща атомна електроцентрала в света на церемония в пристанището на северния град Мурманск, където ще бъде заредена с ядрено гориво, преди да се отправи към източен Сибир.Построен в Санкт Петербург „Академик Ломоносов“ пристигна в Мурманск в четвъртък, където беше закотвен в пристанището и бе представен на медиите в събота, предаде БГНЕС.Построен от държавната компания по атомна енергетика \"Росатом\", корабът с дължина от 144 метра и ширина 30 метра притежава два реактора по 35 мегавата, които са подобни на тези, използвани за захранване на ледоразбивачите.Шлепът с водоизместимост 21 000 тона ще бъде теглена през лятото на 2019 г. до пристанище Певек в автономния район Чукотка в крайната североизточна част на Русия, на 350 километра северно от арктическия кръг.Плаващата АЕЦ може да произвежда достатъчно електричество, за да захрани град с 200 000 жители, далеч повече от 5-те хиляди, които живеят в Певек, най-северния град на Русия.Електроенергията от „Академик Ломоносов“ ще бъде използвана предимно за захранване на петролните платформи, тъй като Русия навлиза все по-навътре в Арктика да прави сонди и да добива нефт и газ, за което се нуждае от електроенергия по тези отдалечени места.Виталий Трутнев, който отговаря за изграждането и експлоатацията на плаващи атомни електроцентрали в \"Росатом\", каза, че тези блокове ще \"доставят електроенергия и топлинна енергия за най-отдалечените райони, като подкрепят растежа и устойчивото развитие\".Той каза, че използването на такива плаващи реактори може да спести 50 000 тона емисии от въглероден диоксид годишно.Шлепът първоначално е трябвало да бъде зареден в Санкт Петербург, но тази работа е била преместена в Мурманск поради загриженост в страните по Балтийско море.", "date": "2018.05.19", "title": "Русия официално откри първата в света плаваща АЕЦ"}
{"url": "http://www.cross.bg/rysiya-smyata-organizatziyata-1575072.html", "text": "/КРОСС/ Русия се опасява от „антируска  истерия“ на насрочената за края на юни конференция на Организацията за забрана на химическите оръжия (ОЗХО), предава РИА Новости, цитирана от Фокус.Постоянният представител на Русия в организацията Александър Шулгин  смята, че САЩ, Великобритания, Франция и Германия планират да използват конференцията за „нагнетяване на антируска и антисирийска истерия“.Шулгин смята, че това се прави, за да се „компенсира неизбежно загубените позиции на западните страни в процеса на урегулиране на ситуацията в Сирия“ и паралелно се цели „дискредитация и отстраняване от власт на правителството на Башар Асад“Русия също така се обявява против намерението на Запада да даде „несвойствени за него пълномощия“ на генералния директор на Организацията  за установяване на виновните за използване на химически оръжия. Според Русия генералният директор има право само да предоставя информацията в Съвета за сигурност на ООН или пред Генералната асмблея на ООН.Русия смята, че западните страни искат да доведат до окончателен разкол в Организацията и да я преоформят за свои цели, като по този начин ще „прекратят нормалното й функциониране като една от най-успешните доскоро международни разоръжаващи структури“.Затова Русия призовава страните-членки на ОЗХО категорично да се противопоставят на тези стъпки. ", "date": "2018.05.19", "title": "Русия се опасява от „антируска  истерия“ на насрочената за края на юни конференция на ОЗХО"}
{"url": "http://www.cross.bg/mesta-obyad-stranata-1575073.html", "text": "/КРОСС/ Жълт код е в сила днес за голяма част от страната, но с по-голяма вероятност за интензивни и значителни валежи са източните и южните части от страната. Очакванията са за между 20 и 45 л/кв.м дъжд. Възможна е и градушка. До момента най-много е валежът в Габрово 31, Сливен 24, Варна 22, Хасково 20 л/кв.м.Днес в много райони ще се развива мощна купесто-дъждовна облачност, ще има гръмотевични бури и на места валежите ще са интензивни и значителни по количество. Има условия за градушки. След обяд от запад валежите ще спират и облачността ще се разкъсва и намалява. Вятърът ще е до умерен от север-северозапад и с него ще проникне по-хладен въздух. Максималните температури в повечето места ще са между 20° и 25°.Над планините облачността ще е предимно значителна, с валежи от дъжд и гръмотевична дейност. Около и след обяд от запад валежите ще започнат да спират. Вятърът ще е слаб до умерен от югозапад, през деня ще се ориентира от северозапад, а по време на гръмотевична дейност ще се усилва и променя посоката си. Максимална температура на височина 1200 метра – около 15°, на 2000 метра – около 8°.През нощта все още на места в Източна България ще превалява дъжд с гръмотевици. Над останалата част от страната облачността ще се разкъса. Утре преди обяд над по-голямата част от страната ще бъде предимно слънчево. След обяд отново ще се развие купеста облачност, но само на отделни места ще превали и прегърми. Ще духа слаб до умерен вятър от север-североизток. Максимални температури между 21° и 26°.През първите дни от следващата седмица вятърът ще се ориентира от изток-югоизток. Ще има и слънчеви часове, но и развитие на купесто-дъждовна облачност в часовете след обяд и до полунощ. В понеделник краткотрайни превалявания ще има на места из цялата страна, а във вторник - на малко места в Западна България. В сряда и четвъртък нараства вероятността за по-интензивни гръмотевични бури и локални валежи, има вероятност и за градушки. Явленията ще са главно в западната половина от страната. Максималните температури в сряда ще са между 23° и 28°, в четвъртък, с обръщането на вятъра от изток-североизток, слабо ще се понижат.", "date": "2018.05.19", "title": "Код жълто за значителни валежи"}
{"url": "http://www.cross.bg/platnoto-dvizhenieto-sofiya-1575071.html", "text": "/КРОСС/ Днес – 19 май, в 13 ч. се възстановява движението в платното за София на автомагистрала „Струма“ от пътен възел „Дупница-Север“ при 51-ви км до п. в. „Долна Диканя“ при 36-ти км. Ремонтът на дилатационната фуга при 46-ти километър завърши 10 дни предсрочно и движението в двете посока ще бъде без ограничение.Преди почивните дни за Гергьовден беше ремонтирна и фугата в платното за Дупница.Агенция \"Пътна инфраструктура\" изиска от изпълнителя да работи максимално мобилизирано, за да завършат предвидените дейности колкото се може по-бързо и трафикът да не се затруднява. ", "date": "2018.05.19", "title": "Възстановяват движението в платното за София на АМ „Струма“ от п. в. „Дупница-Север“ до п. в „Долна Диканя“"}
{"url": "http://www.cross.bg/kratko-vreme-lkv-1575074.html", "text": "/КРОСС/ Ледени преспи през май – то това доведе силната градушка в Габрово.За много кратко време са паднали 31 л/кв. м, като повечето от тях са били именно под формата на лед.Доста порои имаше и в Сливен (24 л/кв. м) и Варна (22 л/кв.) Дъждът е паднал за много кратко време.Още порои и градушки до края на деня очакваме с по-голяма вероятност в Източна и Южна България.", "date": "2018.05.19", "title": "Ледени преспи през май в Габрово"}
{"url": "http://www.cross.bg/kipur-regiona-eastmed-1575076.html", "text": "/КРОСС/ Източното Средиземноморие е регион, в който Европейският съюз вижда бъдещ алтернативен коридор за доставки на природен газ и оценява стратегическото му значение за европейската енергийна сигурност и независимост.Засилва се геостратегическото сътрудничество между Кипър, Израел и Гърция. Трите страни възнамеряват до края на тази година да сключат междуправителствено споразумение, което ще улесни изграждането на газопровода от Източното Средиземноморие до Европа, известен като EastMed Pipeline. За това се договориха президентът на Кипър Никос Анастасиадис и премиерите на Гърция Алексис Ципрас и на Израел Бенямин Нетаняху по време на четвъртата си тристранна среща на върхав в кипърската столица Никозия.Само ден по-рано бе потвърдено бъдещето на още един важен проект в региона. След преговори в Кайро кипърският министър на енергетиката Георгиос Лакотрипис обяви в началото на седмицата, че Кипър и Египет са много близо до сключването на междудържавно споразумение за изграждането на газопровода, който ще свърже кипърското офшорно газово находище „Афродита” с терминалите за втечнен газ в Египет и оттам с международните пазари.Постигнатата договореност между Анастасиадис, Ципрас и Нетаняху означава много силна политическа подкрепа и тласък за изпълнението на мащабния проект за газопровода EastMed. По него ще се транспортира природен газ от новооткритите източносредиземноморски находища на Израел и Кипър през Гърция - остров Крит и континенталната част, и отклонение към Италия, до европейския пазар.България може да се включи в него чрез интерконектора с Гърция. Стойността на трасето от близо 2000 км, 1300 км. под вода, се изчислява на близо 7 млрд. евро, а изграждането му ще отнеме 6-7 години.Въпреки демонстрираната в Никозия воля на лидерите на трите страни, EastMed е изправен пред сериозни търговски и политически препятствия. Като енергиен проект той е политически важен за региона, но сложен, труден и скъп за реализация, е общата позиция на експертите. Технически и финансово изграждането му все още е „голямо предизвикателство”.", "date": "2018.05.19", "title": "EastMed - алтернативният газов коридор за Европа?"}
{"url": "http://www.cross.bg/iran-imat-nyama-1575075.html", "text": "/КРОСС/ Новият държавен секретар на САЩ Майк Помпео се готви да представи в началото на следващата седмица дипломатическа инициатива за създаването на глобална коалиция срещу режима в Техеран и дестабилизиращите му действия в Близкия Изток.След излизането на САЩ от споразумението за ядрената програма на Техеран, европейските съюзници на Вашингтон предпочетоха в създалата се криза да останат на еднакви позиции с Москва Пекин.Мерките на Европейския съюз за оставане в иранското споразумение като отговор на американското оттегляне няма да имат дългосрочен резултат, прогнозира в предаването \"Събота 150\" журналистът . Според него определен брой компании ще имат полза от възможността да не се съобразяват с американските ограничения за търговия с Техеран.„Европейците ще могат да спасят средни и малки предприятия, които нямат и значение, отколкото глобалните фирми, които работят и имат голям бизнес в САЩ, като „Тотал“. Те няма да жертват този бизнес заради сделката с Иран. Самите руски и китайски компании, и други световни компании – тези, които имат бизнес в САЩ – и те няма да смеят да отидат да работят в Иран“.Иран иска да предизвика криза и хаос в региона и да покаже на САЩ, че на опитите за налагане на икономически санкции и изолиране, ще  отговори, смята Халаф.„Ние можем да ви създадем нежелани неща вас и за вашето присъствие в региона. Не забравяйте, има около 4500 американски войници в Ирак, има около 2000 в Сирия, така че те могат да бъдат лесна мишена иранските милиции – и в Сирия, и в Ирак, и на Хизбула в Сирия и в Ливан, и т.н.“Според Халаф американският президент Доналд Тръмп не цели сваляне на режима в Иран.„Тук става въпрос не за смяна на режима, а смяна на политиката, защото, според Тръмп, той може чрез тези икономически санкции и с изолацията, в която той опитва да хвърли Иран, може да ги накара да дойдат на масата за преговори и да постигнат споразумение, което да съдържа и тези елементи, които Обама беше забравил и пренебрегнал“.", "date": "2018.05.19", "title": "М. Халаф: Мерките на ЕС за оставане в споразумението с Иран няма да имат дългосрочен резултат"}
{"url": "http://www.cross.bg/rungether-kayza-yvrezhdaniya-1575077.html", "text": "/КРОСС/ В благотворителния маратон по двойки всеки участник с голямо сърце застана до човек с различни възможности и двамата изминаха между 2,2 и 6,6км. към една обща цел - да надскочат себе си и да пресекат заедно финала, където си разделиха по половинка от един медал, символ и награда за тяхното приятелство.Run2Getherда даде гласност на нуждата от равно включване, равен достъп и промяна на нагласите към хората с увреждания. Сдарените от Отговорния бизнес, ще помогнат В благотворителното бягане, редом с хората с различни възможности, участие взеха и много звезди от спорта и шоубизнеса, уважавани обществени фигури, големи компании и граждани с големи сърца, сред които посланиците на инициативата Мария Гроздева, Михаил Христов, Краси Георгиев, Лазар Радков, Биляна Йотовска, Ивайло Захариев, Николай Ваклинов, д-р Калин Василев, Кирил Славов, Надя Младенова, Таня Иванова и др. Специално за събитието от Тайланд пристигна и основателят на Run2Gether участник с различни възможности, който е бил част от Run2Gether Банкок. В маратона с кауза се включи и консулът на Тайланд в България Виктор Меламед. Run2Gether е един от най-успешните мини-маратони с кауза в света, като от събота и София вече е част от международната инициатива в подкрепа на хората с увреждания, провеждаща се също в Ню Йорк, Амстердам и Банкок. Организатор на Run2gether България е JAMBA. Благотворителният маратон се състоя под патронажа на Президента на Република България Румен Радев и Столична община в лицето на кмета Йорданка Фандъкова и зам.-кмета Албена Атанасова. Грандиозното събитие се осъществяви с подкрепата на „София 2018 – Европейска столица на спорта“ и Sofia Ring Mall.Един от участниците в мини-маратона спечели два двупосочни билета до Тайланд, Банкок, за участие в Run2Gether Тайланд, осигурени от генералния спонсор на събитието. Краят на Празника на заедността и приятелството бе отзнаменуван с голям концерт с участието на Невена Пейкова, Християна Лоизу, Вензи и други поп звезди, приятелски мач на националния баскетболен отбор и на националния баскетболен отбор в колички, зумба, както и игри на достъпно и адаптирано голф игрище.", "date": "2018.05.19", "title": "Над 1000 души участваха в маратона с кауза Run2Gether"}
{"url": "http://www.cross.bg/izrazyava-radev-kraii-1575078.html", "text": "/КРОСС/ Държавният глава Румен Радев изразява съболезнования на своя кубински колега президента Мигел Диас-Канел по повод катастрофата на пътнически самолет край Хавана, при която загинаха над 100 души.Президентът Радев изразява съпричастност и съчувствие от името на българския народ и от свое име към семействата и близките на загиналите, както и надежда за възстановяването на оцелелите при тежката катастрофа.", "date": "2018.05.19", "title": "Румен Радев изразява съболезнования на своя кубински колега Мигел Диас-Канел по повод самолетната катастрофата край Хавана"}
{"url": "http://www.cross.bg/printz-yilyam-megan-1575080.html", "text": "Британският принц Хари сключва брак с американската актриса Меган Маркъл. Сватбената церемония ще е в Уиндзорския замък, във внушителния дворцов параклис „Сейнт Джордж”.Кум ще бъде принц Уилям, а сред шаферите са принц Джордж и принцеса Шарлот – по-големите деца на Уилям и Кейт.Бащата на младоженеца – принц Чарлз, ще отведе булката до олтара. След венчавката следват обиколка с каляска и два приема – за официални гости и за близки и приятели на семейството.Церемонията гледайте на живо тук :\n\t\t\t\t\t", "date": "2018.05.19", "title": "Сватбата на принц Хари и Меган Маркъл (НА ЖИВО)"}
{"url": "http://www.cross.bg/dzhebel-dost-ploshtada-1575081.html", "text": "/КРОСС/ Отново противопоставяне ДПС -ДОСТ. В Джебел двете партии се срещнаха на площада на празника на града, между тях има плътен полицейски кордон.Лидерът на ДПС Мустафа Карадайъ и неговите заместници и депутати са в града, лидерът на ДОСТ Лютви Местан също. На площада са и посланикът на Турция в България Хасан Улусой, генералният консул в Пловдив Хюсеин Ергани и други турски дипломати.Хиляди на площад \"19 май\" в Джебел се обърнаха с гръб към трибуната, когато думата за приветствие бе дадена на кмета Бахри Юмер. Словото му бе прекъсвано от мощни възгласи \"ДПС\", \"ДПС\", съобщи \"rodopi24.blogspot.bg.\" Припомняме, че Юмер бе избран за кмет на Джебел като кандидат от Движението, но малко по -късно той премина в новоучредената партия ДОСТ. Тази сутрин кметът посрещна в кабинета си лидера на ДОСТ Лютви Местан и други лица от националното ръководство на партията.Организаторите на Деня на Джебел позволиха на трибуната да се качи Зюрфетин Хаджъоглу и да произнесе реч. Той е председател на изселническа организация, но и член на националното ръководство на ДОСТ. Това партизиране на празника бе посрещнато с мощно освиркване от страна на присъстващите на площада.", "date": "2018.05.19", "title": "Противопоставяне в Джебел, присъствие на турски дипломати"}
{"url": "http://www.cross.bg/otpadutzi-energiya-otpadutzite-1575062.html", "text": "/КРОСС/Данни за 2017г.480 563 тона събрани и обработени отпадъци402 384 тона разделно събрани и оползотворени отпадъци-85% депонирани отпадъци2109MWh произведена енергия8 876т произведен компост1 035 649лв. общи приходи от завода за отпадъциОт 2010г. до 2015г. София изгради и пусна в експлоатация първите две фази от завода за отпадъците. Той е интегрираната система от инсталации и съоръжения за рециклиране, третиране и оползотворяване на отпадъците.               Количество депонирани отпадъци в София                           Количества рециклирани и оползотворени отпадъци в София            \n\t\t\t\t\tОт 2011 до 2015 г. София изгради и пусна в експлоатация първите две фази от завода за отпадъците. Той е интегрираната система от инсталации и съоръжения за рециклиране, третиране и оползотворяване на отпадъците.През януари 2014 г. започнаха работа инсталациите за биологично третиране на зелени и биоотпадъци, от които се произвежда компост и електроенергия. В тях се събират и преработват всички зелени отпадъци – клони, дървета, трева, които се събират от паркове, градини, междублокови пространства и дворове и хранителните отпадъци от училища, детски градини, търговски обекти, ресторанти, заведения за обществено хранене (598 обекта за 2017 г.). Инсталациите през 2014 г. бяха първите в България и осигуряват оползотворяване на биоотпадъците от града по модерен и екологосъобразен начин.Продуктите от дейността на инсталациите за биологично третиране – компост и ферментационен продукт – са сертифицирани и притежават етикет за качество на „Arge Compost & Biogas“.От началото на 2015 г. предоставяме безвъзмездно до 10 кг. компост от инсталациите на всички столичани, които са заплатили такса битови отпадъци. Част от произведения компост се използва обратно в градините и парковете на София.През 2017 г. включихме и общинските пазари в системата за разделно събиране на биоотпадъците като от тях събрахме разделно 2 608 тона отпадъци (65% повече спрямо 2016 г.). Обособените места за събиране на зелените отпадъци – окосени треви, клони, листа и др. – са 73Инсталацията за зелените отпадъци преработва разделно събраните зелени отпадъци от паркове и градини. Постъпващият материал се подлага на предварителна механична обработка за отстраняване на примесите и постигане на подходяща структура. След това се зарежда в компостни клетки, където протича фазата на интензивно компостиране. Следва изкарване в зона за зреене, където материалът се оформя в компостни редове, които периодично се смесват и оросяват. Целта на размесването е материалът да се аерира, за да протече нормално процеса компостиране. След приключване на фазата на зреене материалът постъпва към барабанно сито, където се пресява, при което се отделят три фракции компост:• Груб компост от 10-40мм 4,136 т/г (35%);• Фин компост от 0-10мм от 5,318 т/г (45%);• Третата фракция е съставена от материал >40 мм.Фината фракция представляван готовият компост, а грубата се връща обратно като структурен материал за новия цикъл. Третата фракция се използва като структурен материал в отдела за биоотпадъци.В инсталацията за преработка на хранителните отпадъци, събрани разделно, органичният материал се обработва до получаване на суспензия, която се отвежда за третиране в зоната за анаеробно разграждане. Суспензията при механичната обработка постъпва в буферен резервоар, чиято роля е да смеси и хомогенизира материала. Буферният резервоар е оборудван с две бъркалки за изравняване на пиковете в концентрацията и предотвратяване на утаяването. Процесът на ферментация се осъществява в биореактор при мезофилен режим. В резултат на това се получават биогаз и частично стабилизиран ферментационен продукт. Системата за биогаз събира и анализира биогаза и след неговото пречистване и изсушаване го преобразува в електрическа и топлинна енергия в когенератори. Произведената електроенергия се подава към електроразпределителната мрежа, а топлинната се използва за нуждите на процеса и от различните консуматори на площадката.Частично стабилизираният ферментационен продукт се хигиенизира чрез пастьоризация, след което се обезводнява, за да се подготви за последващия процес на аеробно компостиране. Обезводненият продукт се смесва със структурен материал и след хомогенизиране в декомпактор се зарежда в компостни клетки. Там се извършва допълнително подгряване поради ниската биологична активност на входящия материал. Времетраенето на процеса на интензивно компостиране е три седмици. След приключване на процеса компостът се подлага на фина обработка. Поради специфичния състав на биоотпадъците фината обработка включва пресяване през барабанно сито и отделен сепарационен модул за отделяне на фината от грубата фракция и примесите. Отработеният въздух от помещенията предварително се подгрява и се използва за аерация в компостните клетки, след което се пречиства от амоняк в киселинен скрубер. В резултат на това се получава амониев сулфат, който се използва за наторяване в земеделието.Заводът за механично-биологично третиране на битовите отпадъци произвежда РДФ-гориво, като преди това се отделят всички материали, годни за рециклиране.С дейността на цялата система от инсталации за преработка на битовите, зелените и био отпадъците през 2017 г. постигнахме 84% на рециклиране и оползотворяване на отпадъцитеи 16% депониране. Целта ни да постигнем 90% оползотворяване и рециклиране и само 10% депониране на отпадъците. Затова разработихме и проекта за Фаза 3, която оползотворява произведения РДФ като произвежда енергия, позволява вторично рециклиране и намалява с 90% количествата отпадъци, които стигат до депо.410000т/г капацитет на завода106204кв.м. обща площ на завода• Приемане и предварително сортиране, отделяне на опасни и едрогабаритни материали;• Механично третиране с цел отделяне на рециклируеми материали и производството на RDF-гориво;• Биологично третиране чрез патентован процес на биологично сушене, стабилизиране и производство на висококачествено RDF гориво и последващо отделяне на рециклируеми материали.Целият процес на преработка е напълно автоматизиран и контролиран в реално време чрез интегриран мониторинг на процеса и система за събиране на данни (SCADA). Потоците на отпадъци се пренасят чрез лентови транспортьори от една сграда в друга. Въздушните емисии от завода са контролирани от интегрираните обезпрашителни и обезмирисителни системи. Отпадъчните води се третират в отделна пречиствателна станция.Заводът за отпадъците е оборудван с модерно технологично оборудване от водещи европейски производители. То позволява обработка на отпадъците в съответствие с най-добрите налични техники за третиране на отпадъците и в съответствие с най-високи екологични стандарти.                            Завод за битови отпадъци           1. Сграда за механично сепариране;2. Сграда за биологично сушене;3. Сграда за получаване на компост;4. Сграда за производство на RDF;5. Сграда за съхранение на RDF;6. Сграда за пречистване на компост (CLO);7. Сграда за зреене и съхранение на компост (CLO);8. Понижаваща и разпределителна подстанция за 110/20KV;9. Инсталация за пречистване на отпадни води;10. Мостова везна с командна зала за напускащи територията на обекта автомобили;11. Биофилтри;12. Филтри за обезпрашаване;13. Пътна мрежа и зелени площи; Изградихме и въведохме в експлоатация и депото за неопасни отпадъци със система за подпочвените води и пречиствателната станция в м. “Садината”. Стойността на системата за третиране на отпадъците на София (Фаза 1 и Фаза 2) е 345 997 368,34 лева, от които 84,2% са европейско безвъзмездно финансиране, което защитихме по оперативна програма “Околна среда”.                          Инсталация за енергия от РДФ-гориво – Фаза 3          С инсталацията за производство на топлинна енергия от РДФ-горивото, произведено от преработени битови отпадъци, гарантираме екологично, сигурно и дълготрайно решение за управлението на отпадъците на София.Инсталацията ще завърши изградената и работеща в момента система от компостиращи инсталации за зелените и био-отпадъци и инсталациите на завода за механично-биологично третиране на битовите отпадъци с производство на РДФ. Строителството на инсталацията е предвидено още през 2012 г., с решението, с което Европейската комисия одобрява финансирането на Фаза 2 – завода за преработка на битовите отпадъците.Инсталацията е проектирана от датската компания Ramboll A/S и с подкрепата на Европейската инвестиционна банка и Европейската банка за възстановяване и развитие. С разработения проект София ще кандидатства за безвъзмездно финансиране пред Европейската комисия, като избраната технология е съобразена с най-добрите налични технологии, които единствено се финансират по оперативните програми.С инсталацията за производство на топлинна енергия от РДФ постигаме следните резултати:Инсталацията на София за производство на топлинна и електрическа енергия от РДФ-гориво е проектирана от датската компания Ramboll A/S. Компанията е одобрена след публичен конкурс, в който участват 22 кандидата, в процедура по правилата на Европейската инвестиционна банка. Проектантът Ramboll A/S, Дания е участвал в проектирането на над 70 такива проекта в Европа, САЩ и Азия.Разработените технологични варианти, включени в идейния проект, са разглеждани на технико-икономически съвети и Управляващ комитет, в който влизат представители на „Топлофикация“, Столична община (СО), СОС, МИЕТ, Технически университет – София, БЕХ, Балкански научно-образователен център по екология и опазване на околната среда и др. Технологията за оползотворяване на отпадъци, както и техническите решения заложени в идейния проект, са окончателно приети от Управляващия комитет през 2014 г.Капацитетът на инсталацията на София е за оползотворяване на 180 000 тона РДФ. От него ще се произвеждат 58 MWt топлинна енергия и 20 Mwe електрическа енергия. Количеството произведена топлинна енергия е достатъчна да осигури нуждите на 40 000 домакинства, а електроенергията – за 30 000 домакинства.В летните месеци топлата вода в центъра на София ще бъде осигурена изцяло от инсталацията за производство на енергия от РДФ.С нея “Топлофикация София” ЕАД ще намали с 10-11% потребявания природен газ, който ще бъде заменен с безплатното гориво. Така цената на топлоенергията в голяма степен се стабилизира, тъй като при определяне цената на парното, цената на природния газ е основен ценообразуващ фактор.С инсталацията осигуряваме и диверсификация на горивната база на “Топлофикация София” ЕАД, която сега е 100% зависима от доставките на природен газ.Между 15 и 18 млн. евро на година ще са спестяванията от намалените доставки на природен газ.Оперативните разходи на инсталацията са 6-7 млн. евро.Реализираните приходи от изграждането на инсталацията са 10 млн. евро на годишна база.                  За инвестиционно предложение „Изграждане на инсталация за комбинирано производство на енергия в София с оползотворяване на RDF отпадък“ е извършена Оценка на въздействието върху околната среда (ОВОС) съгласно Глава шеста, Раздел III от Закона за опазване на околната среда.В изготвения доклад за ОВОС подробно са разгледани и проучени алтернативи за местоположението на инсталацията и алтернативи за технологията, съгласно най-добрите налични техники. Изборът на най-добра налична техника се извършва след сравнение на съществуващи и прилагани в промишлен мащаб техники за дейността. Следвайки правилата на най-добрите налични техники са разгледани и сравнени двете най-утвърдени и предпочитани технологии- технология за изгаряне на скара и изгаряне в кипящ слой.При отчитане на доказаните предимства – широк диапазон на изменение на количеството, състава и едрината на RDF, както и по-малкото летяща пепел в димните газове, е избрана технологията със скарно изгаряне. През годините технологията на скарно изгаряне непрекъснато се усъвършенства с нови технически и иновативни решения. В резултат на това тя е широко разпространена като доказана технология.Само в Европа са изградени и функционират над 450 подобни инсталации предимно в големите градове.В доклада за оценка на въздействието на инсталацията върху околната среда се показва, че не се очаква въздействие върху повърхностните и подземните водни обекти. Съоръжението не е свързано с генериране на производствени отпадъчни води, които да бъдат зауствани в повърхностни водни обекти или в градската канализация. Генерираните отпадъчни води от системите за очистване на димните газове ще се използват в рециркулация.В доклада за оценка на въздействието на инсталацията върху околната среда са представени данни за вида и количествата на отпадъците, които ще се генерират при строителството и експлоатацията. При работата на инсталацията ще се генерират около 20% неопасни инертни отпадъци (в т.ч. дънна пепел) от входящия отпадък и от 4 до 6% опасни отпадъци. Предвижда се шлаката да се транспортира и депонира на депо за строителни отпадъци или да се предава за последващо третиране. Опасните отпадъци ще се транспортират до специално депо за опасни отпадъци.Заключението на доклада за оценка на въздействието на инсталацията е, че спазвайки всички заложени изисквания за управлението й, тя няма да създаде риск за здравето на работещите, както и за населението в района. Процедурата по ОВОС е консултирана и съгласувана от Столична регионална здравна инспекция.                Пречиствателните съоръжения са водещите технологични компоненти на инсталацията за производство на енергия от отпадъци на София.Инсталацията е проектирана с комплексна 4-степенна система за очистване на отработените газове. Тя включва третиране с активен въглен, натриева основа и амонячна вода; ръкавни филтри за отстраняване на фините прахови частици; мокър скрубер и утилизационна инсталация с кондензация за допречистване.С новата инсталация емисиите на площадката на ТЕЦ „София“ намаляват, както следва:РДФ-горивото представлява предварително сепариран и третиран отпадък, от който са извлечени тежките метали, хлора и т.н.Работната температура на инсталацията разгражда диоксините и фураните, чийто стойности са в пъти по-малки от тези, емитирани от дейности по горене в бита.В инсталацията не се допуска приемането и изгарянето на опасни отпадъци, като цялото количество РДФ се контролира още на входа на инсталацията.Изграждането на инсталацията включва строителство на основната производствено административна сграда, склад за дънна пепел, резервоари за гориво и за амонячна вода, топлинен акумулатор, електронни везни и транспортна зона. В производствената зона се изграждат: производствено хале, котелна зала, турбинна зала, зала за третиране на димните газове, силози за консумативи и отпадъчни продукти.В част от производствената сграда се разполагат хале за разтоварване и бункер за съхранение на РДФ. От бункера за суровината, посредством мостов кран с накрайник тип „товарач“, горивото се подава към приемен бункер. От там той постъпва в пещта за изгаряне.В производственото хале се разполагат помещения за разтоварване на шлака, пещ, котел, съоръжения за очистване на димните газове.Инсталацията е оборудвана и с комбинирана сухо-мокра система за очистване на димните газове с ръкавни филтри и реактор за впръскване на активен въглен и хидратна вар. Чрез впръскването на сухата гасена вар по посока на филтъра се абсорбират киселинните съставки на димния газ (НСl, SО2 и НF), които се отделят като соли на калция, излишен варовик и летяща пепел. Впръскването на активен въглен води до абсорбция на живака, тежките метали и диоксините.Ръкавните филтри отстраняват фините прахообразни частици хидратна вар и активен въглен.За допълнително очистване на димните газове се монтира и мокър скрубер, който допречиства киселинните газове и фините прахови частици, абсорбирали тежки метали. На входа на скрубера ще се впръсква вода за охлаждане на димните газове, а отделената изтичаща вода от него се използва в полу-сухото стъпало за овлажняване на хидратната вар или охлаждане на димните газове.В края на веригата от пречиствателни съоръжения се инсталира кондензаторно стъпало, чрез което се възстановява топлоенергията чрез прехвърляне на топлина от кондензацията на водните пари в димните газове към топлофикационната система. Изходящите газове се изпускат от 80 м комин.Допълнително се предвижда монтиране и на спомагателни горелки, които се задействат автоматично, когато температурата на получените в резултат от процеса на изгаряне газове след последното подаване на въздух за поддържане на горенето, се понижи. По този начин се осигурява поддържането на минималната температурата по време на операциите по пускане и спиране на инсталацията.Освен това са предвидени и системи за автоматично преустановяване на подаването на отпадъци, в случаи на понижение на температурата под 850°С, при превишение на една или повече от установените норми за допустими емисии, при смущение в работата или повреда на пречиствателните съоръжения, регистрирано от задължителните непрекъснати измервания по време на работа.За инсталацията е предвидено изграждането на мониторингова система, която следи изпълнението на всички задължителни технически параметри, условия за експлоатация, норми за допустими емисии. Освен това се предвижда изграждане на мониторингова система и на подземните води.Предвидено е поставяне на електронно информационно табло, което в реално време ще показва измерените емисии от системата за непрекъснато измерване.Складовите помещения за временно съхранение на отпадъците са съобразени с най-високите нормативни изисквания, като всички зони за съхранение са закрити.При строителството бетоновите съоръжения се проектират и изпълнят с водоплътен бетон, който не допуска течове и пази почвите и подземните води.Площадката на ТЕЦ “София” е избрана, за да може да се използва цялата налична техническата инфраструктура – топлопреносна мрежа, електроснабдителна мрежа, водопроводи и газопроводи и канализационна мрежа, транспортен достъп и градоустройствени ограничения.Модифицираното твърдо гориво от отпадъци в завода край село Яна се доставя с 2 товарни автомобилa до инсталацията.Инвестиционна стойност на проекта е 157 538 011 евро без ДДС. От тях безвъзмездната финансова помощ от Оперативна програма “Околна среда” е 58,2% или 91,8 млн. евро. Собственият принос на София, в това число и заем от ЕИБ е 41,8% или 65,7 млн. евро.Параметрите на заема от ЕИБ е до 67 млн. евро, за 19 години. От тях 4 години са гратисен период, 15 години е срокът за изплащане, лихвата е фиксиран лихвен процент около 1,5%.Произведеното количество РДФ от завода за механично-биологично третиране на отпадъците се оползотворява временно с циментовите заводи на страната, което струва 5 млн. лв.С решение на Европейската комисия от 20.12.2012 г., с което се одобрява изпълнението на завода за механично-биологично третиране на битовете отпадъци на София (т.нар. Фаза 2) е одобрено и производство на Refuse Derived Fuel (RDF). В решението е записано, че РДФ-горивото “може да се използва като алтернативно гориво в съоръжение за когенерация на енергия в инсталациите на „Топлофикация София“ ЕАД и/или само като временно решение в циментови заводи в България”.В изпълнение на това решение от 2012г. до настоящия момент Столична община и „Топлофикация София“ ЕАД подготвят проектно предложение „Изграждане на инсталация за комбинирано производство на енергия в София с оползотворяване на RDF отпадък“, която да бъде финансирана по ОП “Околна среда 2014-2020” на ЕК.С решение №482 от 28.07.2011 г. СОС дава съгласие и възлага на „Топлофикация София“ ЕАД да започне изпълнение на проект „Проектиране и изграждане на инсталация за оползотворяване на гориво, получено от битови отпадъци с производство на енергия (топлинна и електрическа), с цел повишаване на енергийната ефективност и диверсификация на горивната база на „Топлофикация София” ЕАД“ – етап проектиране.На 01.06.2012 г. “Топлофикация София” ЕАД подписа споразумение с Европейската банка за възстановяване и развитие (ЕБВР), в качеството й на администратор на средствата от Международен фонд „Козлодуй“ предоставяне на гранд за изпълнение на проект за техническа помощ за проектирането на когенериращата инсталация с оползотворяване на RDF“.На 08.03.2013 г. съгласно правилата на ЕБВР „Топлофикация София“ ЕАД подписа договор с Ramboll A/S, Дания за предоставяне на консултантски услуги. Договорът е 100% финансиран от Международен фонд „Козлодуй”. Ramboll A/S, Дания е избрана сред 22 кандидати.В периода 2012 -2014 г. в резултат на изпълнението на проекта са изготвени следните необходими документи за подготовката на изграждането на инсталацията: Встъпителен доклад; Предложение за проектно решение с избор на технология за оползотворяване на RDF; Предложение за избор на площадка за разполагане на инсталацията; Техническо задание за възлагане на Оценка на въздействието върху околната среда (ОВОС); Идеен проект за инсталация за оползотворяване на RDF.През 2014 г. стартира процедурата по Оценка на въздействието върху околната среда с изготвяне на доклад.                 Всички домакинства произвеждат отпадъци, които не могат да бъдат предотвратени или рециклирани. Производството на енергия чрез изгаряне на отпадъците е най-чистият начин за третирането им, при който обемът им се намалява с около 90%.В Европа работят над 300 големи инсталации, като най-много са те в Норвегия, Финландия, Дания, Франция, Англия и Германия. Те отговарят на най-строгите норми за допустими емисии, определени от европейската директивата за промишлените емисии. 80% от инсталациите в Европа се намират в най-развитите държави и са до жилищните райони в градовете, доставяйки им топлинна енергия.Инсталациите произвеждат енергия – пара, топла вода и електричество, която се използва от семействата и бизнеса. Произведените ток и топла вода се подават към преносната мрежа и така се разпределят към крайните потребители – домакинства, училища, болници, офиси и т.н. Парата може да бъде използвана от индустрия, която се намира в близост.Съвременните инсталации за оползотворяване на отпадъците са екологично чисти и безопасни.На първо място тези инсталации намаляват в пъти депонирането на отпадъци, което най-важната цел за по-чиста околна среда и грижа за природата.На второ място, те са част от цялостни интегрирани решения за управлението на отпадъците. Материалите, които могат да бъдат рециклирани и оползотворени, се отделят предварително, изгарят се замърсените отпадъци и тези, които не могат повече да бъдат използвани.На трето място, енергията, произведена от отпадъци, допринася за опазването на околната среда и повишава сигурността на енергийните доставки. Важно е да се знае, че когато използваме отпадъците като ресурс, ние заменяме изкопаемите горива, които са невъзобновями ресурси. Част от тези горива като въглищата и нефта, при горене изпускат сериозни количества вредни емисии.Системите за управление на отпадъците съчетават превенцията, повторната употреба, рециклирането, оползотворяването и обезвреждането на отпадъци. Инсталациите за изгаряне на преработените отпадъци оползотворяват нерегулируемите и нерециклируеми отпадъци и ги превръщат в енергия. По този начин ние намаляваме в пъти количествата отпадъци, които отиват в депа, а депонирането има най-силен негативен ефект върху природата и вредните последиците от него остават за стотици години напред.Важно е да се знае, че много от ежедневните отпадъци, които ние произвеждаме, са направени от смесени или замърсени материали, които не могат или е много трудно да бъдат рециклирани директно. Затова рециклирането е важен етап от системите за управление на отпадъците, но не може да бъде единствен.Инсталациите за оползотворяване на отпадъци чрез производството на енергия не са конкурент на рециклирането. Напротив, това са последователни етапи. Повечето страни с много високи нива на рециклиране – като Австрия, Белгия, Германия и Холандия – също имат високи нива на отпадъци, които изгарят и по този начин депонирането е почти нулево. Процесът на изгаряне почиства и отделя металите от смесените отпадъци, които в противен случай не могат да бъдат рециклирани. Това прави възможно по-нататъшното им рециклиране: останалите метали се извличат от дънната пепел и се използват отново за нови продукти, основно в автомобилната промишленост. Минералната част на дънната пепел може да се използва като вторична суровина в строителството.Ефикасните инсталации за оползотворяване на отпадъци с производство на енергия третират термично отпадъци, които остават след рециклирането. По този начин те намаляват в пъти емисиите на метан, който се получава при депонирането. Метанът е мощен парников газ, който има 25 пъти по-вредно въздействие върху климата от въглеродния двуокис, който от своя страна се емитира при производството на енергия от конвенционалните електроцентрали. Най-важно е, че термичното оползотворяване на отпадъците избягва генерирането на парникови газове, които се отделят при депонирането и имат силно влияние за изменението на климата.В последните 20-ина години, в които тези инсталации се използват в Европа, те са дотолкова високо технологично развити и притежават най-съвременни филтри, че почти не произвеждат емисии. Между 1990 и 2000 г. емисиите на диоксини от инсталации за отпадъци в енергетиката в Германия са намалени от 400 g годишно на по-малко от 0,5 g годишно, като в същото това време количеството термично обработени отпадъци се е увеличило повече от два пъти.Инсталациите за оползотворяване на отпадъци в Европа могат да предоставят електричество за 18 милиона души и топлинна енергия за 15,2 млн. души. В градовете в Европа през 2015 г. са били термично обработени 90 милиона тона отпадъци. По този начин заменяме между 10 и 49 млн. тона горива като газ, нефт, въглища и спестяваме между 24-49 млн. тона CO2, който би бил изпуснат при производството на това количество енергия в конвенционалните електроцентрали.Технологиите за оползотворяване на отпадъци чрез термична обработка са най-стабилните и ефективни алтернативни енергийни възможности за намаляване на емисиите на CO2. В същото време така спестяваме и ограничените ресурси от изкопаеми горива, които използват традиционните електроцентрали и намаляваме зависимостта от техните доставки.Инсталациите за термично оползотворяване на отпадъците намаляват обема им над 90%. Остатъчната дънна пепел се състои от незапалими материали и се събира в края на решетката на пещта. Голяма част от отпадъците не могат да се рециклират по конвенционалния начин, защото са смесени. При термична обработка обаче от тях се извличат металите, които така вече могат да бъдат рециклирани. След изваждането на металите, останалата част от пепелта, която се състои от минерали, се пресява за чакъл или пясък, и се използват в пътно строителство. Около 1% остава и се депонира в сметища.Рециклиране на дънната пепел:Минералите от дънната пепел се използват като вторични агрегати в пътното строителство или в строителните продукти.Контролираното изгаряне на отпадъци в инсталации за термично оползотворяване осигурява улавяне на вредни за околната среда вещества (олово, кадмий, живак и др.) и улеснява по-доброто им управление и безопасно изхвърляне. Остатъците от системата за почистване на димните газове възлизат на 3-4% от масата на отпадъците, влизащи в инсталациите.  Тези остатъци се събират след процеса на филтриране и се съхраняват внимателнов херметически затворени съдове. След това материалът се транспортира до специализирани места за съхранението им. Тези места са изцяло затворени, така че материалът по никакъв начин не може да излезе в околната среда.Опаковки, хартия, пластмаса, метал, стъкло, батерии, текстилни отпадъци, излезли от употреба електрически уреди, опасни отпадъци – батерии, лекарства и др. обемисти едрогабаритни отпадъци, гуми, моторни масла, биоразградими зелени отпадъци и други разрешени видове отпадъци се събират разделно.Столична община създаде специален пътеводител за , на който можете да получите информация за начина на събиране.Всички излезли от употреба  можете да предадете за оползотворяване напълно безплатно, по ваша заявка.национален безплатен телефонна цената на един градски разговорОпасните отпадъци от домакинствата, които се събират безплатно за гражданите, са  с изтекъл срок за годност. Опасните отпадъци се приемат от домовете на гражданите по заявка и в Мобилен събирателен пункт, който се разполага по график, публикуван на https://waste.sofia.bgна цената на един градски разговор от понеделник до петък. (ЕГО) са тези, които домакинствата изхвърлят основно при ремонт и подмяна на стари мебели и вещи. Нашата цел е тези отпадъци да се събират разделно и оползотворяват. Те не се събират заедно с битовия отпадък и не се третират на завода за преработка на отпадъците. Затова осигуряваме възможност гражданите да предават без заплащане разделно събрани строителни отпадъци от малки ремонтни дейности по предварително уточнен график от домовете. Освен по график можете да събирате строителни и едрогабаритни отпадъци в наети специализирани контейнери, които се предават на упълномощени фирми по Закона за управление на отпадъците. ЕГО се третират на площадката на депото за строителни отпадъци “Враждебна“. Изградихме инсталация за предварително третиране на едрогабаритни битови отпадъци. Основните и модули са: сепарираща станция, барабанно сито и машина за раздробяване. Капацитетът на инсталацията е 80 т/час. В момента годишно произвеждаме около 60 хил. т. фракция, която се използва в строителството. Планираме изграждането на втора инсталация, която да третира останалите отпадъци, които имат калорийна стойност за производство на РДФ. По този начин ще намалим наполовина строителните отпадъци и земните маси, които се депонират.Столична община реализира и пилотен проект за инсталиране на подземни контейнери за разделно събрани и смесени битови отпадъци в района на Женския пазар. Още 176 хидравлични подземни контейнера и 299 улични кошчета ще бъдат разположени в централната градска част по проекта за разширяване на системата от подземни контейнери, който спечелихме по ОП “Региони в растеж”. Подземните съдове за отпадъци ще бъдат разположени в Зона 2 от градския център, която обхваща ул. „Граф Игнатиев“ с прилежащите й пл. “Гарибалди“, пл. „Славейков“; ул. „Солунска“, ул. „6-ти септември“, ул. „Ген. Паренсов“, ул. „Цар Иван Шишман“ и градината пред храма „Свети Седмочисленици“ и в Зона 4, която е територията между ул. “Г. С. Раковски“, ул. „Московска“, бул. „Васил Левски“, бул. „Цар Освободител“, пл. „Народно събрание“, ул. „6-ти септември“, градината „Кристал“ и пространството между ул. „Оборище“ и Военния Клуб. Стойността на проекта е 46 078 473,32Въведохме и разделно събиране на отпадъци от пепел и сгурия в райони, в които се използват дърва и въглища за отопление през зимния период. Събирането им е в специализирани контейнери, като се извозват до площадката за третиране на строителни отпадъци „Враждебна“.Затворихме и започнахме рекултивация на депата в Суходол и Долни Богров. На тях десетилетия са изхвърляни всички отпадъци на София. Общата площ на двете депа, които затворихме е 700 дка. В момента те се рекултивират, което завършва със залесяване на подходящи дървета и засаждане на трева.Решение №447 от 23.06.2016 г. на СОС за одобрен проект за ПУП – изменение на план за регулация и план за застрояване, с който е отреден теренът, собственост на „Топлофикация София“ ЕАД.Решение по оценка на въздействието върху околната среда и документация:Уведомления за провеждане на обществените обсъждания на доклада за ОВОСПартньорско споразумение между Столична община и „Топлофикация София“ ЕАД.Тристранен договор за предоставяне на техническа помощ между Европейската инвестиционна банка, Столична община и „Топлофикация София“ ЕАД, който към настоящия момент, е подписан. Договорът е на основание „Меморандум за разбирателство относно подкрепа за проекти на ЕС между правителството на Република България и Европейската инвестиционна банка“, ратифициран и обнародван в ДВ. бр.16. от 26.02.2016 г.Решение № 474 от 20.07.2017 г. на Столичен общински съвет, с което дава съгласие Столична община, като допустим кандидат, и „Топлофикация София“ ЕАД, като допустим партньор, да кандидатстват пред Оперативна програма „Околна среда 2014 – 2020 г.“ за финансиране на проектно предложение „Изграждане на инсталация за комбинирано производство на енергия в София с оползотворяване на RDF отпадък“. СОС дава съгласие и възлага на кмета на Столична община и изпълнителния директор на „Топлофикация София“ ЕАД да подпишат всички необходими документи за кандидатстване пред ОПОС за финансиране на проектното предложение . СОС одобрява предложения проект на споразумение за партньорство във връзка с проекта и възлага на кмета на Столична община и изпълнителния директор на „Топлофикация София“ ЕАД, да подпишат споразумението. С това решение СОС дава съгласие и възлага на кмета на Столична община и изпълнителния директор на „Топлофикация София“ ЕАД да водят преговори с Европейската инвестиционна банка за осигуряване на съфинансиране на проекта, с цел сключване на договор за отпускане на кредит.Отговори на въпроси, зададени от граждани и организации:Проектното предложение за изграждане на инсталация за комбинирано производство на енергия с оползотворяване на RDF отпадък е залегнало и е в съответствие със следните стратегически документи и политики на Европейския съюз (ЕС):Програма за управление на отпадъците на Столична община 2015 – 2020 г., приета с Решение №423/ 09.07.2015 г. на Столичен общински съвет, „Подпрограма за разделно събиране и за достигане на целите и изискванията за битови биоразградими и биоотпадъци“ към Стратегическа цел 2: „Увеличаване на количествата на рециклирани и оползотворени отпадъци и намаляване и предотвратяване на риска от депонираните отпадъци“;Национален план за управление на отпадъците 2014 – 2020 г. – за постигане на Стратегическа цел 2: „Увеличаване на количествата на рециклирани и оползотворени отпадъци, чрез създаване на условия за изграждане на мрежа от съоръжения за третиране на цялото количество генерирани отпадъци, което ще намали риска за населението и околната среда;                                                                                                    ", "date": "2018.05.19", "title": "Първата в България системата за рециклиране е в София "}
{"url": "http://www.cross.bg/gostite-festival-karnaval-1575061.html", "text": "/КРОСС/ Днес габровци се маскират и излизат на карнавал. 84 са веселите сюжети в цветното шествие, които ще разсмиват местните жители и гостите на града. Шествието под мотото \"Габрово – мой малък Брюксел\" ще е най-дългото от последните няколко издания на карнавала и ще отбележи 20 години от възстановяването на веселия празник.  Преди 6 часа, когато колоните от маскирани ще тръгнат след символа на града – котката с отрязана опашка, циркови артисти и илюзионисти ще забавляват габровци и гостите им.  Празничният ден ще започне с детски фестивал и ще продължи с биенале на детската рисунка в Дома на хумора. Програмата включва още традиционният карнавал на котки и международен карвинг фестивал на смеха. Вечерта ще завърши с концерт на открито, 3D-мапинг шоу на сградата на Общината и празнични илюминации.", "date": "2018.05.19", "title": "Габровци излизат на карнавално шествие"}
{"url": "http://www.cross.bg/myzeya-myzeii-postoyannata-1575063.html", "text": "/КРОСС/ В деня на събитието ще бъде открита  „Моите предци на война“, която е създадена от ученици от столични училища и екип на НВИМ, и от Втората световна война. Друг интересен акцент в събитието ще е , която е разработена в сътрудничество с Център АЛОС. Тя ще „оживи“ един от експонатите в постоянната експозиция на музея – масичката, на която са подписани Основите на мира и Одринското примирие, слагащо край на Руско-турската война (1877–1878).Всички, избрали да „нощуват“ в музея, ще могат да участват в забавна , а за доброто настроение ще допринесат  на Представителния духов оркестър на Сухопътни войски и на учениците от НМУ „Любомир Пипков“, специалност „Поп и джаз пеене“ в класа на Роберта Ганова. Вечерната атмосфера в музея ще бъде допълнена и от . В Нощта на музеите със специална програма и вход свободен се включват и филиалите на Националния военноисторически музей – Военноморският музей и Парк-музеят на бойната дружба 1444 г. „Владислав Варненчик“ във Варна и Музеят на авиацията в Пловдив.18.00 – 24.00 ч. Вход свободен за постоянната хронологична и външната експозиция на музея18.00 – 24.00 ч. Мултимедийна инсталация 18.00 – 24.00 ч. Виртуална интерактивна изложба „Моите предци на война“ – създадена от ученици и екип на НВИМ18.00 – 24.00 ч. Изложба „Враг/Приятел“ – изложбата е частично финансирана по проект на Министерство на културата18.00 – 24.00 ч. Фотоигра с награди19.00 – 19.30 ч. Концерт на ученици от НМУ „Любомир Пипков“, специалност „Поп и джаз пеене“ в класа на Роберта Ганова.19.30 – 20.30 ч. Концерт на Представителния духов оркестър на Сухопътни войски21.30 – 23.30 ч. Лятно кино- Помни войната 1915 – 1918. България влиза в Първата световна война, 1 част – филм с продуценти ВТК и НВИМ- Достойно за удивление – режисьор Людмил Колев                                 ", "date": "2018.05.19", "title": "Националният военноисторически музей се включва в Нощта на музеите"}
{"url": "http://www.cross.bg/stoiinev-pravitelstvoto-dragomir-1575110.html", "text": "/КРОСС/ „Силно се надявам, рестартът на проекта за АЕЦ „Белене” да не е пиар на правителството. Дано то построи тази централа, тя е важна за българската енергийна система. България има нужда от нови ядрени мощности”. Това каза в интервю за предаването „Офанзива” по Канал 3 бившият министър на енергетиката Драгомир Стойнев, от БСП. \"Жалко е, че чакахме толкова много. Държавата трябва да участва в сделката за АЕЦ \"Белене\", с апортна вноска в бъдещата централа, с оглед на площадката и оборудването, което имаме”, на мнение е Стойнев „Китайската компания, която има интерес към строителството на АЕЦ „Белене” е сериозна компания, която явно има готовност за високотехнологични инвестиции извън Китай”, отбеляза той и допълни, че този проект ще получи силна подкрепа от опозицията. „БСП е била категорично „за” развитието на ядрената енергетика”, посочи Стойнев. \"Преговори за покупката на ЧЕЗ от страна на държавата не са стартирани от правителството на г-н Орешарски, но аз като министър на икономиката съм  заявил интерес към евентуална продажба на дяловете на дружеството в ЧЕЗ в България. Искането нямаше официален отговор.   Нашето желание бе, когато ЧЕЗ се продава, държавата да го закупи.  Българската държава трябваше да се състезава на пазарен принцип\", оповести Драгомир Стойнев. ", "date": "2018.05.19", "title": " Драгомир Стойнев: Силно се надявам, рестартът на проекта за АЕЦ „Белене” да не е пиар на правителството"}
{"url": "http://www.cross.bg/kyzmanov-mestre-dimitur-1575106.html", "text": "/КРОСС/Националът на България за Купа \"Дейвис\" Димитър Кузманов се класира за втория кръг на квалификациите на турнира по тенис от веригата \"Чалънджър\" в Местре (Италия) с награден фонд от 43 хиляди долара и гостоприемство. Кузманов, който е водач в схемата на прясявките, победи представителя на домакините и участващ с \"уайлд кард\" Пиетро Личиар със 7:5, 6:2 за 1:41 часа", "date": "2018.05.19", "title": "Димитър Кузманов стигна втория квалификационен кръг на турнира в Местре (Италия)"}
{"url": "http://www.cross.bg/sreshtata-sdelkata-pasi-1575065.html", "text": "/КРОСС/ На срещата за Западните Балкани стана ясно, че има остра нужда от засилване на диалога между ЕС и САЩ. Имаме нужда от такава среща на върха. Това коментира бившият ни външен министър Соломон Паси в студиото на \"Тази събота.\"По повод срещата с турския президент Ердоган във Варна, Паси коментира, че и тя е била нещо сериозно, но не е било положително, че на срещата в София сега Турция не е била спомената. \"Тя е наш важен съсед. Нормално е да се говори и за целите Балкани. Като че ли позабравихме този стратегически приоритет\", каза той.По повод сделката с Иран той посочи, че тя има един сериозен проблем - ограничена е във времето - до 2025 г. \"Другото е, че сделката се занимава само с обогатяване на уран и ядрени бомби и не с далекобойните ракети на Иран. Обама държеше сделката да бъде сключена, за да защити своята нобелова награда.Той я получи за нищо и направи редица действия, за да я защити - споразумението с Куба, което беше успех, но и провал като споразумението с Иран.\" ", "date": "2018.05.19", "title": "Соломон Паси: Има нужда от среща на върха ЕС-САЩ"}
{"url": "http://www.cross.bg/horata-yvrezhdaniya-hora-1575066.html", "text": "/КРОСС/ По този начин София се присъединява към световната инициатива, подкрепяща хората с увреждания. В маратона заедно с хората с увреждания ще се включат множество известни хора от различни сфери -музика, театър, кино, спорт, бизнес и др.С всеки различен човек, ще тича приятел с обща цел – да пресека финала заедно.Маратонът цели да накара хората с увреждания да променят виждането си за света, да накара останалите хора да приемат различните като равни. Приходите от дарените билети ще се използват за създаване на кариерен център за хората с различни възможности.Един от всички регистрирани маратонци ще спечели награда – два двупосочни билета до Тайланд, Банкок, за участие в Run2Gether Тайланд.Събитието се провежда под егидата на Президента на Република България Румен Радев и Столична община в лицето на кмета Йорданка Фандъкова и зам.-кмета Албена Атанасова.", "date": "2018.05.19", "title": " В София се провежда маратонът за хора с увреждания и приятели Run2gether"}
{"url": "http://www.cross.bg/pavlova-sofiya-makedoniya-1575064.html", "text": "/КРОСС/ Вярвам, че лидерите на Западните Балкани си тръгнаха от София окуражени и с надежда. Те дойдоха с много ясна и точна перспектива какво трябва да очакват и какво не могат да очакват. Това каза в предаването „Тази събота” по bTV министърът за българското европредседателство Лиляна Павлова след срещата ЕС – Западни Балкани.„Ние бяхме изключително честни и не им дадохме нито за момент фалшиво очакване или фалшиво обещание. Това не беше Среща на върха на тема „Разширяване”, а на тема „Европейска перспектива” и те я получиха ясно, категорично и безапелационно”, подчерта Павлова. Според нея срещата е завършила много позитивно, с ясни и конкретни ангажименти. „Европа и европейските лидери си тръгнаха от България по-обединени и с добра перспектива”, убедена е Павлова.Разходката на Ангела Меркел, Тереза Мей и Еманюел Макрон по Моста на влюбените в София беше знак за Европа и за света, че независимо от брекзит, Европа остава единна. „Тогава, когато трябва да сме единни, независимо от брекзит и трудностите, пред които минаваме, можем да сме диалогични и да сме заедно”, изтъкна Павлова.А буквално до малките часове на нощта премиерът Бойко Борисов преговаряше с Ангела Меркел и Еманюел Макрон в защита на българските превозвачи. „Това също за мен е знак в подкрепа на това, че България умее да защитава интересите на българските граждани”, посочи Павлова.По думите ѝ атмосферата е била искрена и конструктивна. „Да, може би си казахме някои неща „право куме в очи”, но имаше нужда да си кажем нещата искрено и директно, а не да се лъжем. Срещата беше колкото искрена, толкова и прагматична, толкова и ясно полагаща накъде вървим. Аз съм по-голям оптимист съм, отколкото бях, преди да започне срещата”, обобщи Лиляна Павлова.„Ако Република Македония и Гърция довършат този огромен пробив, който направиха в София за името, и Република Македония влезе в НАТО, защо не две, а три държави през 2025 г. да не са следващите членки на ЕС”, посочи министърът за българското европредседателство.Тя потвърди, че едно от обсъжданите имена е Илинденска Македония, но не е единственото.„И Ципрас, и Заев казаха, че има поредица от имена на масата, но не пожелаха да ги споделят. Дори на самото заседание, попитани директно, помолиха да им дадем време да ги съгласуват”, отбеляза Павлова.", "date": "2018.05.19", "title": "Павлова: Лидерите на Западните Балкани си тръгнаха от София окуражени и с надежда"}
{"url": "http://www.cross.bg/boyan-kudeto-vsichko-1575067.html", "text": "/КРОСС/ „”. Това каза в ефира на „Събуди се” жената до Боян Петров Радослава Ненова.Тя сподели още, че иска да получи дневника на алпиниста, където той записвал абсолютно всичко, което преживява по време на експедиция.„”, каза Ненова.Тя е категорична, че след изчезването на Боян, не се сърди на планината, а напротив – обича я.„”, казва още Радослава.", "date": "2018.05.19", "title": "Жената до Боян Петров: Искам той да остане една красива легенда"}
{"url": "http://www.cross.bg/gara-verinsko-mashinistite-1575070.html", "text": "/КРОСС/ Бързият влак София-Бургас аварира в събота сутрин. Инцидентът е станал на гара Веринско, съобщава Нова Телевизия.Локомотивът започнал да дими. Той бил ремонтиран наскоро, разказали машинистите пред наши зрители.Само бързата реакция на машинистите предотвратила избухването на пожар.Друга машина дошла от София, за да продължи композицията пътя си към морския град.", "date": "2018.05.19", "title": "Бързият влак София-Бургас аварира на гара Веринско"}
{"url": "http://www.cross.bg/teksas-trump-shtata-1575068.html", "text": "/КРОСС//КРОСС/ Все още не са ясни мотивите на 17-годишния ученик, който вчера откри стрелба в гимназията си в американския град Санта Фе, щата Тексас, уби десет души и рани още толкова.Приятели на нападателя го описват като затворен, спортист, който е казвал, че иска да притежава оръжие, но нищо не е подсказвало, че е склонен към насилие.   Губернаторът на Тексас Грег Абът заяви, че в компютъра и телефона му има информация, показваща, че той е искал да извърши атаката.Той посочи още:\"Този път ще предприемем действия, за да сме сигурни, че тази трагедия никога повече няма да се повтори в историята на щата Тексас\".След нападението в Тексас, ученици, оцелели от стрелбата през февруари в гимназия в щата Флорида, където бяха убити 17 души, изразиха в социалните мрежи възмущение и тъга.Ученичката Джаклин Корин написа в Туитър, че искрено съжалява, че тази \"епидемия\" е засегнала и град Санта Фе. Тя насочи гнева си и към президента Доналд Тръмп. \"Нашите деца ги УБИВАТ, а вие гледате на това като на игра. Това е 22-рата стрелба в училище само тази година. НАПРАВЕТЕ НЕЩО\", написа тя.Няколко часа след стрелбата в Тексас вицепрезидентът Майк Пенс каза, че Тръмп ще предприеме действия, за да може училищата да станат \"по-безопасни\". Една от спорните идеи на американския президент е за въоръжаване на учителите с цел превенция на подобни инциденти. ", "date": "2018.05.19", "title": "Майк Пенс обеща Тръмп да предприеме действия, за да станат училищата в САЩ \"по-безопасни\""}
{"url": "http://www.cross.bg/leps-grigoriii-hitove-1575069.html", "text": "/КРОСС/ Руският певец и текстописец от грузински произход Григорий Лепс е бил откаран спешно в болница след като е потрошил ребрата си след падане, съобщава ''Пети канал''.Към момента се установяват причините и обстоятелствата на инцидента. Според предварителните данни лекарите са го хоспитализирали в една от столичните клиники с множество фрактури на ребрата.Григорий Лепс готви грандиозен концерт, с който ще зарадва многобройните си фенове на 3 ноември в Арена Армеец по покана на Моко. България е част от световното турне на изпълнителя, което е посветено на 55-годишниния юбилей на Лепс. Легендарният музикант, композитор и продуцент ще представи пред родната публика най-големите си хитове – \"Я Счастливый\", \"Зеркала\", \"Лондон\", \"Лабиринт\", \"Водопадом\", \"Ну и что\", \"Плен\", а също и най-актуалните парчета от новия му албум.В музикалното си творчество легендарният руски певец от грузински произход комбинира поп и рок, а уникалното му присъствие на сцената и разпознаваемият тембър му печелят световна слава. Медиите дори сравняват вокалните умения на Григорий Лепс с тези на един от най-известните бардове на Съветския Съюз - Владимир Висоцки, на когото той посвещава албума \"Второй\".Придобил слава след навършване на 30 години, лошото момче на Русия записва едни от най-големите си хитове съвместно с плеяда от звезди, сред които изкусителната Ани Лорак, като съвместната им песен \"Зеркала\" има било 100 мил. гледания в сайтовете за видео споделяне. На подобен огромен интерес се радват и парчетата, създадени в колаборация с Тимати, Максим Фадеев, Валерий Меладзе, Стас Пьеха, Ирина Аллегрова и други.С безброй концерти и стотици престижни отличия и признания зад гърба си, Григорий Лепс е истинска знаменитост в Русия, като кариерата му включва още и участие като жури в музикалния риалити формат \"The Voice\". Една от най-близките му приятелки е самата Алла Пугачова, като двамата често са канени за водещи на най-престижните конкурси и културни събития в страната. ", "date": "2018.05.19", "title": "Григорий Лепс със счупени ребра и в болница"}
{"url": "http://www.cross.bg/tzena-niskata-karlovo-1575060.html", "text": "/КРОСС/ Десетки производители на рози в Карловско застанаха срещу ниската изкупна цена на суровината и блокираха пътя Пловдив – Карлово на разклона за Войнягово. Като част от протеста те изсипаха на земята розов цвят. Според производителите ниската цена ги обрича на фалит, съобщава bTV.Организаторите на протеста разказаха, че тази година цената тръгва от рекордните ниските 2,50 лв. с тенденции днес да се изкупува за 1,60 – 1,80 лв.Производителите са категорични, че при тези изкупни цени не могат да оцелеят. Те подозират, че розоварните са направили картел и казват на прекупвачите на каква цена да купуват.По-късно днес протестиращите ще отидат на среща със земеделския министър Румен Порожанов, който пристига в Карлово. ", "date": "2018.05.19", "title": "Пътна блокада: Производители на рози в Карловско протестират срещу ниската изкупна цена"}
{"url": "http://www.cross.bg/tzeni-rozovo-rozov-1575094.html", "text": "/КРОСС/ Регистрираните ще бъдат компенсирани заради ниските изкупни цени тази година със субсидия \"де минимис\", каза в Карлово министърът на земеделието, храните и горите Румен Порожанов. В подбалканския град той се срещна с недоволните земеделски производители, като бяха обсъдени наболели проблеми в сектора.Министърът поясни, че тази година реколтата е много добра - и като качество, и като количество, а това доведе до ниските изкупни цени. Друг съществен въпрос е нарастването на розопроизводството - през последните две години то се увеличава с по 10 процента на година, като в момента се обработват над 400 000 дка розови насаждения. В предишните години изкупните цени за килограм розов цвят са били много добри: през 2017 г. килограм розов цвят е изкупуван над 4 лева, а през 2016-та - до 5 лева, и затова сега производителите са недоволни от цени около 2 лева за кг, които не им покриват разходите.Също така през последните години са засети розови площи, които не са от сорта Роза Дамасцена, и те не могат да се използват за производство на българско розово масло. По думите на министър Порожанов България произвежда розов цвят за малко над 3000 кг розово масло, а реално страната продава два пъти повече на базата на вносни продукти от Иран, Тунис и Турция, с химически добавки, които компрометират качеството на българското розово масло.Министър Порожанов каза още, че ще бъдат предприети законови мерки срещу дестилерии, които компрометират качеството на българското розово масло, като го произвеждат без вложен български розов цвят.Необходим е закон за розата, който да регулира отношенията в отрасъла, да се работи само със сертифициран посадъчен материал, само от регистрирани розопроизводители, а производители и преработватели да работят в симбиоза, заключи земеделският министър.Преди срещата в Карлово розопроизводители излязоха по главните пътни артерии в Розовата долина и блокираха движението. Големи колони от чакащи автомобили се образуваха на пътя Пловдив-Карлово, при разклона за с. Войнягово, където над сто земеделски производители протестираха заради ниските изкупни цени. Движението е спирано още на подбалканския път София-Бургас близо до Калофер, до с. Каравелово и Калояново.", "date": "2018.05.19", "title": "Компенсират розопроизводителите заради ниските изкупни цени"}
{"url": "http://www.cross.bg/bulgariya-veska-rozata-1575099.html", "text": "/КРОСС/ \"Подкрепям гнева на протестиращите розопроизводители от моя роден край срещу ниските изкупни цени. И утре розовите масиви ще са пълни с необран розов цвят, докато в Министерство на земеделието, горите и храните вървят поредните разговори за българската маслодайна роза\". Това написа във Фейсбук народният представител от ПГ на \"БСП за България\" Веска Ненчева. Тя добавя, че ПГ на „БСП за България” се ангажира с актуализиране на текстовете на Закон за розата. \"Задължително е неговото спешно приемане в НС. В противен случай, много семейства ще изгубят поминъка си и още млади хора ще берат ягоди в Англия, а не рози в България\", коментира народният представител.", "date": "2018.05.19", "title": "Веска Ненчева: Задължително е спешното приемане на Закон за розата"}
{"url": "http://www.cross.bg/vodi-kazal-hristos-1575049.html", "text": "/КРОСС/ Страдание на свети свещеномъченик Патрикий и на тримата презвитери, които го придружавали: Акакий, Менандър и ПолиенЕпископският престол на свети Патрикий се намирал в град Пруса във Витиня. Веднъж той започнал открито да изобличава заблудите на езичниците и да проповядва Христовата вяра. Неговата проповед обърнала към Христа много езичници. Заради това той, заедно с трима презвитери - Акакий, Менандър и Полиен, бил хванат от езичниците и заведен на разпит при управителя на Витиния - Юлий, страстен идолопоклонник. Юлий, като се отправил към топлите минерални извори, наредил да водят зад него и християнския епископ с неговите презвитери, оковани в железни вериги. Като стигнал до изворите и като се изкъпал в тях, Юлий принесъл жертви на своя нечист бог Асклепий и, на гнусната богиня Сотириа. След това, като седнал на съдийския стол и като повикал светителя Патрикий и презвитерите, Юлий му казал:- Безумецо, който призоваваш Христос и вярваш на празни басни! Виж колко голямо е всемогъществото на нашите богове! Виж каква лечебна сила са дали те на тези извори за наша полза! И преди всичко проумей колко голямо е могъществото и колко голяма е милостта на нашия бог Асклепий! Ако искаш да избегнеш оковите и мъченията и да живееш спокойно в родината си, падни и му се поклони със смирена молба и му принеси жертва.Свети Патрикий отговорил:- Колко много зло изрече в кратката си реч, управителю! Управителят с гняв му казал:- Какво престъпно съм казал? В какво можеш да ме изобличиш, окаянико? Самият ти трябва да признаеш това, което е очевидно от само себе си, без никаква лъжа и измама: нима не виждаш с очите си изцеленията, дарявани от топлите извори със силата на всемогъщите ни богове?Свети Патрикий отговорил:- Пресветли управителю! Ако искаш да узнаеш истината за произхода, изтичането и лечебната сила на топлите води на този извор, аз ще ти разкажа за всичко това, ако благоволиш кротко да ме изслушаш.Управителят казал:- Макар че не очаквам да чуя от теб нищо друго, освен басня, пълна с измислици, все пак говори, нека чуя какво искаш да кажеш.Светецът отговорил:- Искам да ти кажа истината, а не измислици.Управителят казал:- Какъв друг източник на силата на топлите води ще посочиш ти, освен силите на нашите богове?Светецът отвърнал:- Аз съм християнин и всеки, който изповядва християнската вяра и се покланя на единия истинен Бог, с разума си може да познава Божиите тайни. Затова и аз, макар и грешен, но бидейки Христов раб, зная и мога да ти кажа истината за тези води.Управителят казал:- Нима ти си толкова дързък и безразсъден, че се считаш за по-умен от нашите философи?Светецът отговорил:- Мъдростта на тоя свят е безумството пред Бога, както е писано: \"Той улавя мъдрите в тяхното хитруване\". Христос, нашият Господ, прославяйки Своя Отец, е казал: \"Прославям Те, Отче, Господи на небето и на земята, задето си утаил това от мъдри и разумни, а си го открил на младенци\". И апостолът казва: не познаха истината: \"защото, ако бяха я познали, не биха разпнали Господа на славата\".Управителят казал на светеца:- Ти говориш неразбрано. По-добре кажи, по чия сила и промисъл текат тези топли лечебни води? Що се касае до мен, аз отдавам това на промисъла на нашите богове, които по този начин искат да помогнат на хората.Христовият светител Патрикий казал на управителя:- Управителю, преди да започна да говоря, заповядай да свалят оградата, за да могат всички да чуят думите ми.По заповед на управителя оградата била свалена и цялото място наоколо се напълнило с народ. След това светецът започнал гръмогласно да говори:- Същият всемогъщ и вечен Бог, Който е Творец на човешкия род, чрез Своя Единороден Син е създал от нищо огъня и водата. От огъня чрез Словото Си Той сътворил светлината, слънцето и другите небесни светила и им определил да светят през деня и през нощта. Неговата всемогъща сила се простирала до такава степен, до каквато Му е било угодно. От водата той образувал небесната твърд и върху водата основал земята. Със Своя всепредвиждащ Промисъл Той устроил всичко, необходимо за живота на човека, когото също Той е създал.Като предвидил, че създадените от Него хора ще Го разгневят, и като се откажат от почитането на истинния Бог, ще си направят бездушни идоли и ще им се покланят, Бог приготвил две места, където хората да се преселват след земния си живот. Първото място Той осветил с вечна светлина и преизпълнил с изобилни и неописуеми блага, а другото напълнил с безпросветна тъмнина, неугасим огън и вечни мъки. В светлото място ще се преселят тези, които благоугаждат на Бога чрез изпълнение на Неговите заповеди; а в тъмното място ще бъдат хвърлени тези, които с нечестивия си живот разгневяват своя Бог и с това си докарват наказание.И така, тези, които бъдат настанени в светлото място, ще живеят вечен живот в непрестанна и безкрайна радост, а намиращите се в тъмното място ще се мъчат непрестанно цяла вечност. Творецът, като отделил огъня от водата и светлината от тъмнината, определил за всяко от тях отделно място. Огънят и водата се намират както над небесната твърд, така и под земята.Тази вода, която се вижда на земята, е събрана в своите басейни, и се нарича море, а тази, която се намира под земята, се нарича бездна. От тази бездна за полза на живеещите по земята хора, и изобщо за полза на всичко живо, се изпращат води нагоре през земните недра, като по водопроводни тръби. Като излязат на земната повърхност, те образуват или извори, или кладенци, или реки.Тези от водите, които при течението си под земята минават близо до огъня, изтичат на земната повърхност топли, а тези, които протичат далече от него, излизат на земната повърхност студени. Затова и тези води тук са топли, защото при течението си минават близо до подземния огън. А на други места има много студени, ледени води, тъй като се намират на голямо разстояние от огъня.И така, подземният огън е предназначен за мъчение на нечестивите души. А водата на преизподнята, превърнала се в лед, се нарича тартар. В него вашите богове и тези, които им се покланят, ще получат вечна мъка, както е казал и един от вашите поети: \"Пределите на земята и морето не са нищо друго, освен крайните предели, където Япет и Сатурн (такива са имената на тези ваши богове) не се услаждат нито от блясъка на светлото слънце, нито от прохладните ветрове\".С други думи, слънчевата светлина не осветява и не затопля вашите богове, обитаващи тъмнината и тартара, а прохладният вятър не ги охлажда. Тартарът е разположен под земята толкова по-дълбоко от всички други бездни, колкото небето е по-високо от всички земни върхове. А това, че под земята е приготвен огън за нечестивите, се потвърждава и от горещите извори, които в Сицилия излизат изпод земята.Като изслушал светеца, управителят го попитал:- Значи вашият Христос е Създател на всички тези неща, за които ти говори.Свети Патрикий отговорил:- Наистина Христос, а не някой друг, е Създател на цялото творение; защото е написано: \"Всичко чрез Него стана, и без Него не стана нито едно от онова, което е станало\". И още: \"Всички богове на народите са идоли, а Господ небесата сътвори\".Управителят отново попитал светеца:- Христос ли наричаш Създател на небесата?Светецът отвърнал:- Наричам Христос Създател на цялото творение, защото е написано: \"Кога гледам Твоите небеса - дело на Твоите пръсти, месечината и звездите, които си поставил\".Управителят казал:- А ако те хвърля в тези горещи води, за чиито Създател ти считаш Христос, а не нашите богове, ще те запази ли Христос невредим от горещината им?Светецът отговорил:- Познавам силата на моя Христос. Знам, че ако пожелае, Той може да ме запази цял и невредим от тези води. А самият аз бих желал чрез тези води да се освободя от този временен живот, за да живея вечно с Христос. Но нека над мен да се изпълни не моята, а Неговата свята воля, без която не пада дори и един косъм от главата на човек и без която нито една птица не пада в мрежа. Но нека всички, които сега слушат думите ми, да знаят, че тези, които заедно с теб се покланят на неодушевения камък като на бог, ги очаква вечно мъчение в неугасимия подземен огън и в преизподния тартар.Като чул това, управителят се изпълнил с ярост и веднага заповядал да съблекат светеца гол и да го хвърлят в това място на извора, откъдето бликала вряща вода. Светецът, когато го хвърляли, викал към Бога:- Господи Иисусе Христе, помогни на мен, Твоя раб! Когато светецът бил хвърлен във водата, капките вода, които се разпръснали наоколо, били по-горещи от огнени искри и като попаднали върху стоящите наоколо, им причинили дълбоки изгаряния. А свети Патрикий пребивавал невредим в тези води, като в прохладно място, и като ликувал, възхвалял Бога. Като видели това, мъчителите се възпламенили от още по-голяма ярост. Управителят наредил на войниците да извадят светеца от водата и да му отсекат главата с брадва, а заедно с него да обезглавят и тримата презвитери.Като се подготвял за посичането, Христовият мъченик и изповедник издигнал ръцете си към небето и казал:- Боже, Царю на всичко и Владико, държащ във властта си цялото видимо и невидимо творение, приклоняващ ухото Си към всички, които истински Те призовават, създал и тези води за спасение на праведните и за наказание на нечестивите! Застани сега пред мен, умиращия, заради изповядването на Твоята вяра!Като завършил молитвата си, светецът подложил святата си глава за посичане и умрял мъченически. Заедно с него били обезглавени и тримата му свети иереи: Акакий, Менандър и Полиен и всички заедно се преставили пред Христа Бога в славата на светиите. Свети Патрикий и презвитерите му били убити на деветнадесетия ден от месец май и приели венци на победители от Иисус Христос, нашия Господ, на Когото, заедно с Отца и Светия Дух, подобава чест и слава сега, и винаги, и във вечни векове. Амин.", "date": "2018.05.19", "title": "Св. свщмчк Патрикий, еп. Брусенски   "}
{"url": "http://www.cross.bg/toplinna-energiya-nyzhdi-1575056.html", "text": "/КРОСС/Съботните вестници информират за подписката на БСП за спиране на сделката между чешката ЧЕЗ и българското дружество \"Инерком\".\"Комисията за ЧЕЗ има добър резултат и не е ялова. Правителството е знаело, че има такава сделка. Нашата позиция е, че държавата трябва да се намеси. \"Инерком\" не отговаря за изискванията в това да имаш определен дял и определен капитал\", аргументира се Нинова. Тя смята, че в резултат на работата на комисията е променен законът за енергетиката и държавата вече има по-голям контрол върху бъдещи сделки. (бел. ред. законът, който позволи на КЕВР да се произнася по такива сделки, е с вносител \"Обединените патриоти\")... Лидерът на левицата поиска и оставката на управителя на Българската банка за развитие Стоян Мавродиев, тъй като оттам са обещали подкрепа на \"Инерком\" в изпратено писмо до собственика Гинка Върбакова, но са отказали да го покажат на депутатите...\" - в. \"Дневник\".\"Случаят с продажбата на ЧЕЗ е нагледен пример за начина, по който работят институциите. Работата на службите също е пример за това. Тогава какъв е смисълът да финансираме тези служби, при положение че не сме получили информация за това кой стои зад тази сделка и откъде идва финансирането. Това заяви председателят на временната комисия за ЧЕЗ Жельо Бойчев (БСП) от парламентарната трибуна.След два часа дебат вчера Народното събрание (НС) прие почти единодушно доклада на временната комисия за ЧЕЗ, макар повечето от депутатите да не одобриха нейната работа. \"За\" гласуваха 148 души, а други 26 се въздържаха. Нито един от народните представители не гласува против. Временната комисия и службите изчистиха името на собственичката на \"Инерком\" Гинка Върбакова. \"Остава да поискаме становище на Светия синод и можем да я канонизираме\", коментира Пламен Христов от \"Воля\" и добави, че накрая \"всички ще плеснем с ръце и ще се прегърнем\". От БСП обаче заявиха, че \"Инерком\" няма капацитет да управлява дружество като ЧЕЗ, а не се знае и с какви пари ще купят електроразпределителното предприятие. Като хабене на време и излишен разход на средства определи работата на комисията Рамадан Аталай от ДПС.Според него докладът за работата на комисията е манипулативен, а изводите и препоръките от него - твърде спорни. Председателят на енергийната комисия в НС Делян Добрев (ГЕРБ) заяви, че ще подкрепи документа, но с особено мнение. \"Нямаше смисъл от тази комисия, но ние ви подкрепихме в създаването й и в избора на председател. Тя излезе ялова\", заяви той...\" - в. \"Сега\".\"Председателят на БСП Корнелия Нинова си позволи да излъже българските граждани. Това каза на брифинг в парламента Галя Василева от ГЕРБ по повод интервю на Нинова в национална медия тази сутрин. Днес БСП внесе в КЕВР национална гражданска подписка с искане държавата да спре сделката за ЧЕЗ. По думите на Василева в ефир Нинова е заявила, че подписите са събирани само в райони, в които оперира ЧЕЗ. В доказателство на противното от ГЕРБ показаха снимки, на които се вижда, че представители на БСП събират подписи в градовете Велико Търново, Русе, Габрово, Хасково, Стара Загора, Пловдив, Брацигово, Пещера, в които работят дружествата Енерго-Про и EVN.Председателят на Подкомисията за наблюдение на дейността на КЕВР Валентин Николов от ГЕРБ посочи, че следващата седмица комисията ще обсъжда какви да са критериите, по които да бъде осъществена промяната в Закона за енергетиката във връзка с възможността КЕВР да се произнася по казуси като сделката с ЧЕЗ. Николов уточни, че към момента такива критерии не са разписани. Ще търсим смислени решения, които да удовлетворяват обществото и енергетиката, защото всяко едно действие може да породи абсолютно негативно противодействие от гледна точка на арбитражите и да ощетим потребителите, вместо да им помогнем, коментира Николов. За съжаление пак се стига до пиар акции и неща, които не създават продукт и добавена стойност, каза още той по отношение на действията на БСП...\" - в. \"24 часа\".Отзвукът от европейската среща в София перспективата на Балканите също е сред водещите теми.\"Българският премиер настоява, че стабилността и мирът на Балканите \"са много крехки\" и че Европейският съюз не бива да оставя геополитически вакуум. \"Ако нещо се случи на Балканите, Русия и Турция, както и САЩ, няма да се поколебаят да се намесят\", казва той и добавя специално че, \"Русия без колебание ще изпрати изтребителите\". Това разказва изданието Euobserver от София, където в петък сутринта министър-председателят Бойко Борисов е разговарял с група журналисти в Национални дворец на културата. Описвайки геополитическата ситуация той твърди, че газови проекти, \"ще имат въздържаща сила\" спрямо дестабилизация от външни фактори и че \"Русия, Европа и САЩ ще имат дялове тук\". Той подкрепя разширяването на Европейския съюз на Балканите, но и признава, че ЕС си има \"много строги правила\" по въпроса, поради което страните от района не могат да очакват бърз напредък. \"Не съм най-добрият дипломат\", казва още импозантният български премиер, допълва изданието, но понякога му се налага да използва уменията си да ръководи българското европредседателство. Той определя като успех току що приключилата среща на върха, която нарича \"емоционална и важна за Западните Балкани. Борисов описва, че \"до вчера лидерите дори не се познаваха много добре\" и че по време на дискусиите имало \"много емоционална\" размяна на думи между френския президент Еманюел Макрон и холандския премиер Марк Рюте, от една страна, и албанския премиер Еди Рама, от друга. В разговора били отправени критики за това как Албания се бори с организираната престъпност и корупцията, поради което е притеснително сега да се започват преговори със страната за членство...\" - в. \"Дневник\".\"Опасения заради върховенството на закона и корупцията плюс умора от разширяването доведоха до това, че шестте страни не получиха много от срещата на върха в София. Продължавайте да чакате на опашката, но не очаквайте вратата да се отвори скоро. Това беше посланието, отправено вчера към шест балкански държави, надяващи се да се присъединят към ЕС. Шестте бяха поканени на срещата на държавните и правителствените ръководители от ЕС в София като жест, с който да бъде потвърден техният път към членство в ЕС. Вместо това на срещата на върха изпъкнаха разделенията за това дали блокът може да се справи с по-нататъшно разширяване в обозримо бъдеще или не. ЕС има голямо желание да предложи стимули на шестте държави предвид тревогата от възможна нестабилност и нарастващата роля на Русия в региона. Комисарят по разширяването Йоханес Хан неколкократно е казвал, че ЕС би трябвало да \"изнася стабилност\" в региона, за да избегне \"внасянето на нестабилност\".\" - в. \"Дневник\".\"Като \"важна\" и \"историческа\" - така определи срещата ЕС - Западни Балкани, която се проведе в София преди ден, министърът за Българското председателство на Съвета на ЕС Лиляна Павлова в \"Панорама\" пред БНТ. Всеки дойде със своите очаквания, със своите приоритети, всеки вижда резултатите от своята гледна точка, обясни Павлова и допълни, че може да обобщи резултатите в няколко категории с по една дума. \"За българските граждани е първото ми обобщение - самочувствие. За българите, за България това е самочувствие, че сме достоен пълноправен член на ЕС, че нашия глас има значение и ни чуват. За правителството - безспорно признание за правителството и лично за премиера Борисов. За Западните Балкани това е надежда и оптимизъм за техния път напред. За лидерите - обединение. Лидерите си тръгнаха от София по-обединени.\" Министър Павлова обясни, че срещата ЕС - Западни Балкани е имала една много важна цел - да се препотвърди европейската перспектива и по думите ѝ тя е \"категорично препотвърдена от 28-те\". \"Първият пробив, първият успех е това, че всички заедно бяхме на една маса, говорихме обсъждахме - за едни имаше възстановяване на диалога, за други - отворихме диалога и започнаха да си говорят.\" Тя припомни, че само преди година темата за интеграцията на Западните Балкани не е присъствала в дневния ред на Европа...\" - в. \"Труд\".\"Безспорен успех на срещата на върха ЕС - Западни Балкани е, че се състоя в София, 15 години след Солунския процес. Не беше добре, че заключителният документ беше подписан само от лидерите на държавите членки и някак между другото беше подкрепен от останалите лидери на страните от Западните Балкани. Така вицепрезидентът Илияна Йотова коментира пред журналисти в Прага, където е на посещение по повод Деня на българската просвета и култура и на славянската писменост, форума в българската столица на 17 май. Подкрепям изцяло решението на българското правителство основният политически приоритет да бъдат Западните Балкани и тяхната интеграция, подчерта тя. Това, по думите й, е в интерес на България, защото е по-добре да имаме за съседи страни - членки на ЕС. Приоритетът е рисков, но срещата на върха в София стана, подчерта вицепрезидентът.Йотова оцени като положително, че се е заговорило за партньорство в Европа, но в същото време според нея има крачка назад от стратегията на ЕС, приета преди няколко месеца и предвиждаща политическо разширяване по посока Западните Балкани. Вчера във всички изявления, обясни вицепрезидентът, както и в официалния документ разширяването беше заменено с думата \"партньорство\", нямаше достатъчно конкретика. Аз очаквах по-амбициозен документ, а в програмата, която го придружава, бяха записани конкретно два инфраструктурни проекта - т.нар Синя магистрала и магистралата на мира, свързваща Ниш с Прищина, уточни тя. Минус било, че конкретно не се споменават Коридор 8 и други проекти. Освен това нямало обвързаност на проектите със следващата финансова рамка на Съюза, т.е. няма да бъде записано в нея колко пари ще са необходими за Западните Балкани...\" - в. \"Стандарт\".\"Министър-председателят Бойко Борисов проведе двустранни срещи с лидери на държавите от Западните Балкани след откриването на Виенския икономически форум в София, съобщиха от правителствената информационна служба. Премиерите на Сърбия, Република Македония, Черна гора, Албания и Косово - Ана Бърнабич, Зоран Заев, Душко Маркович, Еди Рама и Рамуш Харадинай, бяха единодушни, че вчерашната среща с лидерите на ЕС е дала силна подкрепа от страните членки за европейската перспектива на Западните Балкани. Лидерите благодариха за усилията на България и за личната ангажираност на министър-председателя Бойко Борисов за поставянето на дълго отлаганата тема \"Западни Балкани\". По време на разговорите беше дадена положителна оценка на резултатите от Срещата, а Софийската декларация бе определена като добра основа и предпоставка за необратимостта на европейския път за страните. На срещата между премиерите Борисов и Бърнабич фокусът на разговора беше поставен върху значението и ефектите от осъществяването на проектите за свързаност на Балканите.Посочено бе, че новата инфраструктура, транспортните коридори и добрата дигиталната свързаност са от ключово значение не само за шестте страни от региона, но и за развитието на целия континент. Възможностите за реализирането на проектите беше обсъдено и с премиера на Косово Рамуш Харадинай. Министър-председателят Борисов акцентира върху това, че свързаността, добрата икономика и повишаването на стандарта на живот за хората в региона ще донесе и мир. \"Спокойствието на Балканите е изключително важно за Европа и всички ние трябва да работим за разбирателството между отделните народи\", каза Борисов. Той посочи и че на Балканите няма малки и големи държави и най-важно е да се повиши БВП на целия регион. \"По това се определя колко сме добри\", допълни българският премиер. \"България е пример за нас и ние следваме това, което правите\", каза Рамуш Харадинай. По време на среща между Бойко Борисов и министър-председателя на Република Македония Зоран Заев беше посочено, че подписаният между страните ни договор за добросъседство през миналата година е стимулирал интереса и процеса на изграждане на доверие към региона.\" - в. \"Стандарт\".Отношенията между потребителите и топлофикациите също са сред темите на всекидневниците.\"Не е възможно да има индивидуални договори между потребителите и \"Топлофикация София\". Това заяви енергийният министър Теменужка Петкова, предаде Инвестор.бг. Според нея всички анализи сочели категорично, че не може да се сключват индивидуални договори между клиентите и \"Топлофикация София\", тъй като това не решавало проблема с отменената от съда формула за сградна инсталация. Работна група, в която участват експерти от Министерството на енергетиката, потребителски организации, \"Топлофикация София\" , Столичната община и Техническия университет тепърва ще обмисля как да бъдат елиминирани недостатъците на методиката, по която сега се изчислява сградната инсталация. За такава комисия се заговори преди седмици, но тя още не се е събрала на първото си заседание. Върховният административен съд (ВАС) отмени формулата за сградна инсталация в средата на април, а в началото на май Министерството на енергетиката обжалва това решение. От ведомството обясниха този ход с желание да не бъде създаван хаос в периода, в който се изготвят изравнителните сметки за парно и топла вода. Преди месец след заседание на парламентарната комисия по енергетика Теменужка Петкова обясни, че ще се търси балансирано решение по казуса със сградната инсталация, а не \"действия на пожар\" и увери, че правата на потребителите щели бъдат защитени.\" - в. \"Сега\".\"Собствениците, респективно бившите съпрузи като съсобственици, или титулярите на ограниченото вещно право на ползване върху топлоснабдения имот, дължат цената на доставената топлинна енергия за битови нужди съгласно разпоредбите на Закона за енергетиката (ЗЕ) в хипотезата, при която топлоснабденият имот е предоставен за ползване по силата на договорно правоотношение, освен ако между ползвателя на договорно основание и топлопреносното предприятие е сключен договор за продажба на топлинна енергия за битови нужди за същия имот, през времетраенето на който ползвателят като клиент на топлинна енергия за битови нужди дължи цената й.Това се казва в Тълкувателно решение на Гражданската колегия на Върховния касационен съд във връзка с текстове от Закона за енергетиката и Наредбата за топлоснабдяването. В противоречивата съдебна практика, поради която е образувано тълкувателното дело, се застъпват три становища по отношение на първия поставен въпрос по делото - кой правен субект дължи цената на доставената топлинна енергия за битови нужди съгласно разпоредбите на ЗЕ в хипотезата, при която топлоснабденият имот е предоставен за ползване по силата на договорно правоотношение - собственикът, респ. носителят на ограниченото вещно право, или титулярът на облигационното право на ползване? Според първото становище винаги собственикът или титулярът на ограниченото вещно право на ползване върху топлоснабдения имот по силата на закона дължи цената на доставената топлинна енергия за битови нужди. Според второто, освен собствениците и титулярите на ограниченото вещно право на ползване върху топлоснабдения имот, и трети лица, ползващи имота по силата на договорно правоотношение, са носители на задължението за заплащане на доставената топлинна енергия за битови нужди, но само когато между тези трети лица и топлопреносното предприятие е сключен договор за продажба на топлинна енергия.Според третото реалният ползвател на топлинна енергия за битови нужди на вещно или на облигационно правно основание е клиент на топлинна енергия и дължи заплащането на цената й на топлопреносното предприятие. Върховните съдии приемат за правилно второто становище.В мотивите си пишат, че присъединяването на жилищни сгради към топлопреносната мрежа, както на заварените от ЗЕ, така и на новоизградените сгради, се извършва въз основа на писмен договор със собствениците или титулярите на вещното право на ползване върху топлоснабдените имоти в сградите, които поради това са посочените от законодателя в чл. 153, ал. 1 от ЗЕ клиенти на топлинна енергия за битови нужди, дължащи цената на доставената топлинна енергия по сключения с топлопреносното предприятие договор. В това си качество на клиенти те са страна по продажбеното правоотношение с топлопреносното предприятие и дължат цената на доставената топлинна енергия.В тълкувателното решение се посочва, че клиенти на топлинна енергия за битови нужди могат да бъдат и правни субекти, различни от посочените в чл. 153, ал. 1 от ЗЕ, ако ползват топлоснабдения имот със съгласието на собственика, респективно носителя на вещното право на ползване, и същевременно са сключили договор за продажба на топлинна енергия за битови нужди за този имот директно с топлопреносното предприятие. В тази хипотеза третото лице придобива качеството \"клиент\" на топлинна енергия за битови нужди и като страна по договора за доставка на топлинна енергия дължи цената й на топлопреносното предприятие. Когато топлоснабденият имот е жилище, притежавано в режим на съпружеска имуществена общност, при предоставянето му след развода със съдебно решение за ползване на единия от бившите съпрузи между двамата възниква наемно правоотношение.Когато ползващият бивш съпруг сключи писмен договор с топлопреносното предприятие, например с откриването на индивидуална партида за целия имот, тогава той става клиент на топлинна енергия за битови нужди за целия имот, поради което дължи на топлопреносното предприятие цената на доставената топлинна енергия за битови нужди за цялото жилище. Ако такъв договор не бъде сключен, двамата бивши съпрузи дължат цената на доставената топлинна енергия за битови нужди съобразно с дяловете си в съсобствеността.\" - в. \"24 часа\". ", "date": "2018.05.19", "title": "Преглед на печата"}
{"url": "http://www.cross.bg/chasa-provede-sofiya-1575050.html", "text": "/КРОСС/СофияОт 13.00 часа в 121 СУ „Георги Измирлиев“, ул. „Георги Измирлиев“ 24, ще се проведе първи детски шахматен турнир „Столичен дебют“, организиран от столичните шахматни клубове. На турнира ще присъства и министърът на образованието и науката Красимир Вълчев.***София.От 9.30 часа на Околовръстен път No 214 до Sofia Ring Mall ще стартира благотворителният маратон по двойки Run2Gether.***София.От 10.00 часа в новата зала „Джеймс Баучер“ (бул. „Джеймс Баучер“ 23) ще се проведе международна конференция за архитектурно наследство, организирано от Института за социални изследвания и развитие на културни структури.***София.От 11.00 часа в зала „ЕФЕ“ на хотел „Маринела“, град София ще се проведе III Редовен Конгрес на ПП АБВ.***София.От 12.30 часа в Масонския храм, намиращ се на ул. „Княз Борис I“ № 111, Обединената Велика Ложа на България организира пресконференция по повод своята 25-годишнина.***София.От 14.00 часа пред главните входове на НДК ще се проведешестото издание на инициативата „Извърви километър в нейните обувки“.***София.От 14.30 часа пред Народното събрание ще се проведе протест против Истанбулската конвенция.***София.От 16.00 часа в сградата на Факултета по журналистика и масова комуникация ще се състои откриването на Музейната експозиция за историята на радиото в България към Софийския университет „Св. Климент Охридски”.***София.От 17.00 часа Музеят на авиацията ще се включи за поредна година в Европейската инициатива „Нощ на музеите“ с вход свободен.***София.От 18.00 часа Националният исторически музей ще се включи в 14-ото издание на Европейската „Нощ на музеите“ с вход свободен.***София.От 18.00 часа Националният военноисторически музей се включва за поредна година в Европейската инициатива „Нощ на музеите“.***София.От 18.00 часа в двора на къща музей „Пейо К. Яворов“ в столицата ще се проведе литературно-музикалната вечер „Пространство за съвремие и класика“.***София.От 20.00 часа в зала 1 на НДК ще се състои Концертът Камен Донев представя: македонски песни.***Асеновград.В 10.30 часа пред ОУ „Ангел Кънчев“ ще се състои откриване на екопътека „Кутра” и поход по маршрута. Проявата е част от програмата на Майските културни празници в Асеновград. ***Асеновград.В 11.00 часа в читалище „Родолюбие“ ще се открие официално киномаратон „София филм фест“. Проявата е част от програмата на Майските културни празници в Асеновград. ***Благоевград. В 18,00 часа в РИМ-Благоевград ще бъде открита изложба с археологически находки, открити на лот 3 от АМ „Струма“.***Бургас.От 09.00 часа в квартал „Ветрен“ ще се проведе \"Втори Турнир по Стрелба с Лък за Купата на кмета на град Бургас\".***Бургас.От 18.00 часа в зала „Трезор“ на Археологическия музей (ул. \"Богориди\" 21), ще бъде представена икона от слонова кост, открита при разкопките на крепостта Русокастро през 2017 г.***БургасОт 18.00 часа – Четирите музея в града  - Откриване на Нощта на музеите – Янислава (предварително). Четирите експозиции на РИМ-Бургас - Археологическа, Етнографска, Природонаучна и Историческа, ще работят със свободен достъп от 18:00 до 00:00 часа. ***Враца.От 11.30 часа с възпоменателно честване в местността „Милин камък“ ще се почете паметта на загиналите Ботеви четници.***Враца.От 18.00 часа в РИМ-Враца ще започне „Европейска нощ н амузеите“.***  Велико Търново.  От 10.00 до 14.30 часа, в квартал „Асенова махала“ /Шишманова баня и църквата „Св. св. Петър и Павел“/ ще се проведе Форум-фестивал „Европа и Царевград Търнов“. ***  Велико Търново.  От 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка, премиера.***  Велико Търново.  От  11.00 часа в салона на НЧ „Искра“ Театър ВЕСЕЛ представя: „Котаракът в чизми“ – детски куклен спектакъл.***  Велико Търново.  От 12.30 часа пред паметника на „Асеневци“, бар The Gallery и сцена „Арт Лято“ ще се проведе „Пинята парти“ – деца и родители създават традиционни мексикански пиняти.***Габрово.От 10.00 часа в Музей \"Дом на хумора и сатирата\" – Габрово ще се състои откриването на Биеналето на хумористично–сатиричната детска рисунка.***Горна Оряховица/с. Върбица.От 10.00 часа в село Върбица ще се проведе празник на дрипавата баница.***Добрич.От 10.00 часа на площад „Свобода“ ще се проведе Хляб фест. ***Карлово.От 10.00 часа в зала „Васил Караиванов“ на община Карлово министърът на земеделието, храните и горите Румен Порожанов ще се срещне с местни розопроизводители  и кметове на населени места, във връзка с ниските изкупни цени на розовия цвят и проблемите с изкупуването на тазгодишната реколта.***Лом.От 11.00 часа опустялата от десетилетия чакалня на старата гара, ще посрещне съгражданите на поета Георги Атанасов за представянето на новата му единадесета книга „Събличането на росата“.***Перник.От 11.00 часа в „Пернишка крепост“ ще се проведат занимания на открита по повод Европейска нощ на музеите. От 18.00 часа в Галерия “ Любен Гайдаров ” ще се състои мултимедийно  представяне на фонда на галерията, посветено на 60- годишнината на  Художествена галерия – Перник. От 19.00 часа в Регионален исторически музей ще бъдат представени „Един експонат – една изложба: История разказана върху метал“ и „КРИСТАЛ“(на) изложба“. От 20.00 часа Регионалният исторически музей  ес вход свободен. ***Петрич.От 17.00 часа Исторически музей – Петрич ще се включи в Европейската инициатива „Нощ на музеите“.***Пловдив.От 16.30 часа в киноклуб Фарго, ул. Гладстон №4 ще се проведе работилница по киносценарий с режисьора на филма „Безбог“.***Русе.От 11.00 часа в двора на УМБАЛ „Канев“ ще се проведе социалната инициатива „Хапка здраве“ по случай Европейския ден за борба със затлъстяването – 19-ти май.***Русе.От 19.00 часа на Римска крепост „Сексагинта Приста“ ще се проведе осмото издание на Danube Sunset Sessions.***Смолян/с. Фатово.От 10.00 часа в местността „Петровица”–Горно Фатово Инициативният комитет към параклис „Свето Възнесение Господне – Свети Спас” – с. Фатово организира св. литургия и благословен курбан.***Стара Загора.От 19.00 часа пред Регионалния исторически музей с изпълнения на фолклорен ансамбъл „Загоре“ ще се състои официалното откриване на Европейската нощ на музеите.***Хасково.От 10.00 часа в Хасково ще се проведе 53- ти Национален събор на народното творчество „Китна Тракия пее и танцува”.***Ямбол.От 14.00 часа от Безистена ще стартира Занимателна игра „Влез в историята“, свързана с посещението на ямболските музеи и галерии, посветени на Европейската нощ на музеите – 19 май.", "date": "2018.05.19", "title": "Предстоящи събития в страната за 19 май"}
{"url": "http://www.cross.bg/todor-dimitrova-bivsh-1575055.html", "text": "/КРОСС/ Мая Бежанска, актрисаПроф. Антони Славински, ексминистър на транспорта и съобщениятаМихаил Билалов, актьорНаталия Гуркова, манекенкаИван Генов, депутат в 44-то НС, бивш изпълнителен директор на АЕЦ \"Козлодуй\"Кристин Димитрова, поетесаМарио Николов, оперетен певец, директор на НМТ \"Стефан Македонски\"Мая Бабурска, актрисаТодор Великов, бивш депутатТодор Янчев, футболистЗлатка Димитрова, плеймейтка ", "date": "2018.05.19", "title": "Родени на 19 май"}
{"url": "http://www.cross.bg/vselenata-kislorod-macs-jd-1575052.html", "text": "/КРОСС/ След като откриха следи от кислород, астрономи определиха, че звездите в далечна галактика са се образували 250 милиона години след Големия взрив - доста кратък интервал от космическа гледна точка, съобщи Ройтерс.Този кислород е най-ранният известен във Вселената.Откритието дава информация за ранната Вселена. Галактиката MACS1149-JD1 вероятно e най-далечната, наблюдавана досега. Тя е съществувала 550 милиона години след Големия взрив, дал началото на Вселената преди около 13,8 милиарда години.Светлината, излъчена от MACS1149-JD1, е пътувала 13,28 милиарда светлинни години, преди да достигне Земята. Една светлинна година е разстоянието, което изминава светлината за година - 9,5 трилиона км.Особено интересно е откриването на кислород в галактиката MACS1149-JD1. Във Вселената първоначално не е имало елементи като кислород, въглерод и азот. Те са създадени от реакциите на синтез в най-ранните звезди и са изхвърлени в междузвездното пространство при експлодирането им.Наличието на кислород показва, че дори по- ранно поколение звезди се е образувало и умряло в MACS1149-JD1. Звездообразуването в галактиката е започнало около 250 милиона години след Големия взрив, когато възрастта на Вселената е била само 2 процента от сегашната.\"\", каза астрономът Такуя Хашимото от университета Осака Санджо.Учените са потвърдили разстоянието до галактиката с наблюдения от наземни телескопи в Чили и са реконструирали ранната история на галактиката MACS1149-JD1 с данни от инфрачервени орбитиращи телескопи.", "date": "2018.05.19", "title": "Астрономи откриха най-ранния кислород във Вселената "}
{"url": "http://www.cross.bg/music-youtube-google-1575051.html", "text": "/КРОСС/ Google прави нов опит да създаде реален конкурент на Spotify и Apple Music, но този път ще използва един от най-познатите брандове - YouTube, предава MobileBulgaria.Компанията обяви, че на 22 май ще заработи новата услуга YouTube Music, която в даден момент ще замени Google Play Music като основно предложение за достъп до стрийминг музика.Отново ще има безплатна версия, която ще се издържа с реклами, а потребителите, които плащат по 9.99 долара на месец ще получат достъп до YouTube Music Premium, осигуряваща опция за слушане във фонов режим, изтегляне на съдържание и липса на реклами при слушане на музика. Потребителите на Google Play Music ще получат достъп до новото предложение, но това е разбираемо.YouTube Music ще има ново мобилно и компютърно приложение. Заедно с това Google пусна нов платен абонамент на име YouTube Premium, който струва 11.99 долара на месец и премахва рекламите навсякъде в YouTube, а освен това осигурява възможност за възпроизвеждане на видео във фонов режим, изтегляния на съдържание и достъп до оригиналната продукция на YouTube като Cobra Kai, Step Up: High Water и Youth & Consequences.YouTube Music ще е налична първо в Щатите, Австралия, Нова Зеландия, Мексико и Южна Корея. След това наред са Австрия, Канада, Дания, Финландия, Франция, Германия, Ирландия, Италия, Норвегия, Русия, Испания, Швеция, Швейцария и Обединеното кралство.", "date": "2018.05.19", "title": "Google ще конкурира Spotify и Apple Music с нова услуга"}
{"url": "http://www.cross.bg/dyshi-teksas-vsichki-1575053.html", "text": "/КРОСС/ 10 души са жертвите на стрелба в гимназия в американския щат Тексас, предават световните агенции. Повечето от тях са ученици. Един ученик е задържан във връзка с инцидента. Мотивите за нападението засега не са известни. Полицията в американския щат Тексас е открила експлозиви в гимназията и в околните на нея райони. Шестима души са в болница, съобщиха властите. Училището е евакуирано. Ето какво сподели ученичка от гимназията: \"Чух алармите и всички избягаха навън. Всичко, което чувахме в началото беше \"Бягайте, бягайте\", а после и стрелбата. Всички започнаха да бягат, за да стигнат до безопасно място по най-бързия начин.\"А президентът Доналд Тръмп заяви, че \"днес е един много тъжен ден за Америка:\"Трябва да измъкнем оръжията от ръцете на тези, които представляват заплаха за себе си и за другите. Всички трябва да работят заедно, на всички нива на управление, за да осигурим безопасност на децата ни.\"", "date": "2018.05.19", "title": "10 души са загинали след стрелба в училище в Тексас"}
{"url": "http://www.cross.bg/liri-printz-megan-1575058.html", "text": "/КРОСС/ Британският принц Хари днес сключва брак с американската актриса Меган Маркъл.Сватбената церемония ще е в Уиндзорския замък, във внушителния дворцов параклис \"Сейнт Джордж\", построен през 15-и век. На нея са поканени 600 души.Кум ще бъде принц Уилям, а сред шаферите са принц Джордж и принцеса Шарлот – по-големите деца на Уилям и Кейт. Най-малкият – Луи, няма да присъства на церемонията. Ще липсва и бащата на Меган – Томас Маркъл, заради сърдечна операция.Бащата на младоженеца – принц Чарлз, ще отведе булката до олтара. След венчавката следват обиколка с каляска и два приема – за официални гости и за близки и приятели на семейството.  Поканените ще опитат нетрадиционна сватбена торта – лимонов биосладкиш с аромат на бъз и украса от свежи цветя, а музиката от сватбата ще бъде издадена в албум. Кой е получил кралската покана? До последно имената на щастливците се пазеха в тайна. Сигурно е обаче кои няма да присъстват – британският премиер Тереза Мей и американският президент Доналд Тръмп не са в списъка. Освен 600-те гости в параклиса, още над 2640 души са поканени на територията на замъка. Сред тях ученици и местни жители.За сватбата е планирана една от най-мащабните операции по сигурността – със снайперисти, полицаи под прикритие, военни технологии и дронове.Според британски медии булчинската рокля ще е на дуото Ралф и Русо, които се погрижиха и за годежния тоалет на Меган.Сватбата ще е споделена с целия свят, но изборът на дестинация за меден месец е строго пазена тайна. Сред предположенията са Ботсвана, където двойката беше в началото на връзката си, и Сейшелските острови, където Уилям и Кейт прекараха първите си дни като семейство.Големият ден на Хари и Меган ще струва 1000 пъти повече от средната цена на сватба във Великобритания, изчислиха агенти от Лондон. Очаква се кралската венчавка да излезе 32 милиона лири. Най-големите разходи са за сигурността – дворецът Кенсингтън ще плати 30 милиона лири за охрана, за храна и напитки – 479 000 лири. Само за шампанско са заделени 136 000 лири, а за  торта – 50 000. Цената на сватбената рокля се очаква да достигне 300 000 лири.", "date": "2018.05.19", "title": "Британският принц Хари и Меган Маркъл си казват „Да” в Уиндзорския замък"}
{"url": "http://www.cross.bg/asenov-hlyab-chetvurtuk-1575059.html", "text": "/КРОСС/ 33-годишният Валентин Асенов е мъжът, нападнал две деца в столичното 17-то училище.Случаят е от четвъртък. Мъжът работил към фирмата, която зарежда с хляб училището.В четвъртък отивайки да зарежда хляб, Валентин влиза през задния вход и попада на две момичета в първи клас. Затваря ги в тоалетната и следват доста неприятни за децата моменти.Още в петък е арестуван. Асенов е регистриран в полицията за кражба преди година.Разпитите продължават. Разпитани са както родители, така и задържаният.Все още не е ясно дали Асенов е признал вина.", "date": "2018.05.19", "title": "Кой е мъжът, нападнал деца в столично училище?"}
{"url": "http://www.cross.bg/kyba-katastrofata-dyshi-1575057.html", "text": "/КРОСС/ Три жени оцеляха след катастрофата на пътнически самолет край кубинската столица Хавана. Те бяха откарани в болница в критично състояние, където една от тях е починала. По последни данни на борда Боинга е имало 110 души - 104-ма пътници и 6-ма души екипаж. Самолетът, който е извършвал вътрешен полет, се разби малко след излитането от летище \"Хосе Марти\".Пътническият самолет - Боинг 737 е паднал в земеделската зона между летището и населеното място Сантяго де-Лас-Вегас, намиращо се на 20 км южно от Хавана. Пожарът вече е потушен и започна идентифициране на жертвите, каза кубинският президент Мигел Диас-Канел, който пристигна на мястото на катастрофата. \"Вече е създадена комисия към Министерството на транспорта, която ще изяснява причините за инцидента. Изразяваме огромно съжаление за човешките жертви и солидарност със семействата на загиналите. Ще информираме своевременно за резултатите от разследването\", посочи той.", "date": "2018.05.19", "title": "Над 100 души загинаха при самолетна катастрофа в Куба"}
{"url": "http://www.cross.bg/slyshat-namerenieto-hora-1575048.html", "text": "/КРОСС/ „Повечето хора не слушат с намерението да се разберат. Те слушат с намерението да отвърнат на удара.“ Стивън Кови ", "date": "2018.05.19", "title": "Повечето хора не слушат с..."}
{"url": "http://www.cross.bg/voiina-kralitza-premestva-1575047.html", "text": "/КРОСС/ На днешната дата през 1536 г. втората жена на крал Хенри VIII, кралица Ан Болейн, е обезглавена в Лондон за прелюбодеяние, кръвосмешение и държавна измяна.През 1568 г. по нареждане на английската кралица Елизабет I Тюдор кралицата на Шотландия Мария Стюарт е заточена в замъка Фотеринг.През 1571 г. е основан град Манила във Филипините.През 1649 г. Англия е обявена за република (до 1660 г.).През 1712 г. Петър I премества столицата на Русия от Москва в новопостроения Санкт Петербург.През 1802 г. Наполеон Бонапарт учредява най-високото отличие на Франция - „Орден на почетния легион\".През 1876 г. след 9-дневно сражение башибозук и османска войска превземат Дряновския манастир, отбраняван героично от четата на Бачо Киро и Поп Харитон.През 1913 г. по време на Балканска война представители на Сърбия и Гърция подписват в Солун договор, насочен срещу България, с който се подготвят условията на избухване на Междусъюзническа война.През 1919 г. Мустафа Кемал Ататюрк се премества от Истанбул в Самсун с група последователи, за да се противопостави на турското правителство, което става причина за избухване на гражданска война в Турция.През 1934 г. е извършен преврат в България.През 1941 г. по време на Втората световна война Първа българска армия получава заповед да окупира Беломорска Тракия.През 1951 г. в Париж Ален Бернарден създава кабаре \"Крейзи Хорс\".През 1967 г. военната авиация на САЩ за първи път бомбардира столицата на Северен Виетнам, Ханой.През 1974 г. Валери Жискар д'Естен е избран за президент на Франция, като побеждава на втория тур Франсоа Митеран.През 1990 г. на първата си национална конференция СДС избира за свой лидер Жельо Желев.През 1991 г. от Унгария се изтеглят последните съветски войски.През 2005 г. партията на европейските социалисти (ПЕС) приема БСП за пълноправен член.", "date": "2018.05.19", "title": "19 май в историята"}
{"url": "http://www.cross.bg/tema-sofiya-vurha-1575054.html", "text": "/КРОСС/ Нова телевизия, „Събуди се\"Тема: След историческата среща на върха в София: Колко близко са вече Западните Балкани до Европа? Гост: Екатерина Захариева, вицепремиер и министър на външните работиТема: Жената до Боян Петров - Радослава Ненова, говори за върховете в живота и силата на човешкия дух.Тема: Тони Стораро и малкият му син, пред Ива Софиянска - Божкова.Тема: Най-актуалното от приготовления на кралската сватба на принц Хари и Меган Маркъл. Специално за \"Събуди се\", пратеникът на NOVA в Уиндзор - Василена Гръбчева.БТВ, „Тази събота и неделя\"Тема: БНТ, „Денята започва с Георги Любенов\"Тема: Денят на кралската сватба, всичко от Уиндзор.Тема: Валерия Велева и Даниел Смилов: Резулататите от Срещата на върха в София.Тема: Нощ на музеите: Предложение от Военно-историческия музей-София.Тема: София - лидер на Балканите. Говори Росен Плевнелиев, президент на Р България /2012-2017г./.Тема: Милен Миланов: Артистите за \"Аскеер\" 2018.Тема: Спомен за композитора Найден Андреев. Говорят Зоя Андреева, Маргарита Хранова и Етиен Леви.Тема: \"Радиограмофон\", на голям екран. ", "date": "2018.05.19", "title": "Теми и гости в ефира днес"}
