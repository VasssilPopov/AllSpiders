{"url": "http://www.cross.bg/hrani-prodykti-danni-1596437.html", "text": "/КРОСС/ IBM оповести своя годишен списък 5 за 5, в който компанията посочва пет ключови технологии, които ще променят света радикално, през следващите пет години. Тази година, фокусът е върху снабдяването с храни, което вече е затруднено от нарастващото население и промяната на климата, и със сигурност положението ще става по-лошо. Петте технологии, включени в списъка за 2019, са създадени да решат проблемите в процеса за снабдяване с храни, от семената до масатаСписъкът 5 за 5 на IBM представя нови технологии, които биха могли да се справят с всички тези проблеми. През годините, тези списъци предизвикват интерес, но не са много точни, като по-скоро IBM така популяризира своите разработки.Едно от нещата, с които IBM е известен, са данните, а в този случай компанията ги използва, за да помогне на земеделските производители от целия свят да получат по-добра представа за своя бранш. Платформата IBM PAIRS Geoscope, обединява данни от карти, сателити, метеорологични дронове и други устройства, също и от други инициативи на компанията, като Watson Decision Platform for Agriculture, която предупреждава земеделските производители, кога се очаква засушаване и какви метеорологични явления да очакват, за да знаят кога да поливат и кога да събират реколтата.Идеята е, всички тези данни да бъдат събрани, за създаването на виртуални модели на ферми по целия свят. Земеделските производители и другите, участващи във веригата за снабдяване с храни, могат да споделят придобитите знания, за да бъдат фермите по-ефективни.За да бъдат пълни супермаркетите и да са изпълняват менютата в ресторантите, се доставят повече продукти, отколкото се консумират, по точно, над 45% от плодовете и зеленчуците се изхвърлят., IBM казва, че проблемът идва от производителите на храни, спедиторите, пакетиращите компании и продавачите, които определят търсенето на различните продукти, бъз основа на непълна информация.IBM прогнозира, че блокчейн технологията може да намали количествата изхвърляни  храни, като в близко бъдеще подпомогне веригата за снабдяване с храни. През октомври, миналата година, компанията стартира IBM Food Trust, предоставящ на хората безпрецедентен достъп до потребителски данни, което би довело до бъдещи решения. Изкуствен интелект (AI), също може да позволи цялата система да реагира много по-бързо при промени в търсенето.Настоящите изследвания за безопасност на храните са твърде бавни и най-вече противодействащи. За да станат превантивни, според IBM базите данни за микробите скоро може да бъдат от голямо значение за определянето кога храните стават опасни за консумация.Миналата година IBM стартира проекта Consortium for Sequencing the Food Supply Chain, който обединява 500 TB данни за бактериалните геноми. Така може да се определят безопасните и опасните нива на някои бактерии и храните може да се проверяват за по-голямо разнообразие от потенциални патогени, много по-бързо отколкото сега.От семената до масата, съществуват много възможности патогени да попаднат в храната. IBM прогнозира, че за следващите пет години лошите бактерии може бързо да бъдат улавяни, посредством малки сензори с изкуствен интелект, които ги откриват за секунди.IBM разработва оптични сензори, които могат да доловят дължините на вълните на веществата и да разберат микроскопични подробности за тях, включително наличието на патогенни бактерии. Тези сензори може да бъдат вградени в оборудването участващо с процеса, като повърхности и поточни ленти в хранителната промишленост, касетките и рафтовете с продукти в супермаркетите, в дъските за рязане и кухненските плотове, дори в приборите за хранене, за последна проверка преди консумация.Един от най-големите замърсители на планетата са пластмасовите отпадъци. Програмите за рециклиране показват, че хората полагат усилия, но проблемът е, че много от пластмасите не могат да се рециклират и дори да могат, процесът е енергийно неефективен.IBM отново се опитва да помогне с нова техника за рециклиране, която нарича Volatile Catalyst (VolCat). Посредством химичен процес полиестерните материали се разграждат в прахообразна форма, която след това може да добави обратно в процеса за производство на пластмаса. Идеята е, петролните продукти да бъдат премахнати изцяло от производството на пластмаса, позволявайки старите пластмаси да бъдат рециклирани в нови продукти почти до безкрайност.И петте технологии предвиждат доста светло бъдеще за световната верига за снабдяване с храни през 2024 г., но ще трябва да се изчака, за да се разбере дали ще бъде точно така. ", "date": "2019.02.13", "title": "Блокчейн и изкуствен интелект намаляват разхищението на храни"}
{"url": "http://www.cross.bg/mertzedes-bolida-otbora-1596438.html", "text": "/КРОСС/ Отборът на Мерцедес, който обра титлите при пилотите и конструкторите в последните пет години, представи болида си за сезон 2019.Шефовете на отбора изразиха надежда, че новият W10 ще им осигури шеста поредна титла, изравнявайки рекорда на Ферари от периода 1999-2004.Ако грабне трофея и на двата фронта, то Мерцедес ще е първият тим с шест последнователни титли при пилотите и контрукторите.Работата по W10 в започнала още през 2017 г., като инжинерите са наблегнали главно на стабилността и скоростта в завиоите - компонент, по който Мерцедес отстъпваше на конкурентите си.Немският тим е единственият заедно с Хаас, който запази двойката си пилоти. Шампионът Люис Хамилтън и Валтери Ботас ще пилотират за \"сребърните стрели\". Финландецът дори подкара болида на пистата \"Силвърстоун\".\"Сезон 2018 беше чудесен, но усещам, че 2019 ще донесе още повече радост за отбора. Искам още, искам да продължавам с победите, мотивиран съм, готов съм за атака\", сподели световният шампион Люис Хамилтън. ", "date": "2019.02.13", "title": "Мерцедес показа болида, с който ще атакува шестата поредна титла"}
{"url": "http://www.cross.bg/momenta-venetzyela-pari-1596448.html", "text": "/КРОСС/До момента няма обявени за издирване лица по случая с паричните преводи от Венецуела, тъй като проверката продължава. Това каза министърът на вътрешните работи Младен Маринов по време на изслушване на заседание на парламентарната комисия по вътрешна сигурност и обществен ред.\"Намерената голяма сума пари от Венецуела от една страна представлява банкова тайна, а от друга ДАНС и прокуратурата работят по изясняване на движението на тези пари. Затова можем да кажем само, че е създаден екип, който да провери информацията и да прецени дали има извършване на престъпление\", заяви Маринов.Той посочи, че не може да разкрие коя е банката или какви суми са преминали през сметката.\"Всичко, което касае проверката, ще бъде оповестено в момента, в който има достатъчно информация. До момента няма обявени лица за издирване, тъй като тече проверка по отношение на парите\", посочи вътрешният министър. ", "date": "2019.02.13", "title": "Вътрешният министър: Няма издирвани за парите от Венецуела"}
{"url": "http://www.cross.bg/bepeshit-bude-rasel-1596422.html", "text": "/КРОСС/ Πъpвият в иcтopиятa чacтeн лyнeн aпapaт \"Бepeшит\" (Битиe), cъздaдeн oт изpaeлcĸия ĸocмичecĸи cтapтъп ЅрасеІL пpeминa вcичĸи пpoвepĸи и тecтoвe и ceгa пpeдcтoи дa бъдe извeдeн в ĸocмoca c пoмoщтa нa paĸeтaтa Fаlсоn 9, предава Kaldata.Изcтpeлвaнeтo e oбявeнo зa 21-ви фeвpyapи тaзи гoдинa, aĸo нe ce влoши вpeмeтo. \"Уcпeшнoтo изcтpeлвaнe нa \"Бepeшит\" щe бъдe peзyлтaтът oт oceм и пoлoвинa гoдини yпopитa paбoтa. Koгaтo зaпoчнaxмe дa paбoтим въpxy тoзи пpoeĸт, изoбщo нe пpeдпoлaгaxмe, чe щe ycпeeм дa гo peaлизиpaмe\", ĸaзa Йoнaтaн Уaйтpayб, eдин oт cпeциaлиcтитe нa ЅрасеІL.Cлeд ĸaтo бъдe извeдeн в ĸocмoca, Бepeшит щe ocтaнe в opбитa oĸoлo Зeмятa зa 2,5 мeceцa, ĸaтo пpeз тoвa вpeмe нeпpeĸъcнaтo щe пoвишaвa виcoчинaтa нa пoлeтa. Koгaтo ĸocмичecĸият дocтигнe нeoбxoдимaтa тoчĸa и ce oĸaжe пpиxвaнaт oт гpaвитaциятa нa Лyнaтa, щe ce вĸлючaт глaвнитe двигaтeли и пo тoзи нaчин тoй щe влeзe в тpaeĸтopия нa пoлeт дo ecтecтвeния cпътниĸ нa Зeмятa.Cпopeд плaнoвeтe нa ЅрасеІL, Бepeшит тpябвa дa влeзe в лyннa opбитa пpeз втopaтa пoлoвинa нa мeceц aпpил. Cлeд тoвa щe ĸaцнe в Mopeтo нa яcнoтaтa, нeдaлeч oт мяcтoтo нa ĸaцaнe нa Aпoлo 17. Бepeшит щe мoжe дa paбoти caмo двa дни, пoнeжe нямa тoплиннa зaщитa и cиcтeмa зa oxлaждaнe.Πpeз тoвa вpeмe изpaeлcĸият ĸocмичecĸи aпapaт тpябвa дa изпpaти cнимĸи и видea oт пoвъpxнocттa нa Лyнaтa. Щe бъдe измepeнo и мaгнитнoтo пoлe нa cпътниĸa. ", "date": "2019.02.13", "title": "Израел изпраща сонда на Луната след седмица"}
{"url": "http://www.cross.bg/lazarov-gebrev-dopulni-1596451.html", "text": "/КРОСС/В момента, в сметката на български адвокат има 60 млн. евро, преведени от Венецуела. Това заяви в ефира на „Лице в лице\" председателят на Комисията за контрол над службите за сигурност Димитър Лазаров. Той коментира последната информация по случая, минути след края на закритото заседание на управляваната от него комисия, на която са били изслушани ръководителите на ДАНС, МВР, прокуратурата, разузнаването и военна информация.„В момента, в наличност са около 60 млн. евро, постъпили са в доверителна сметка на адвокат. Името не е споменато, не е необходимо. Не сме се интересували за името, защото разследването е в начален етап\", каза Лазаров и допълни, че лицето, което е получило парите има освен българско и чуждо гражданство.По думите на Лазаров, банката е българска, оказано е съдействие от БНБ. „От Нова година насам няма движение. Доверителните сметки на адвокати и адвокатски дружества, обикновено са пари на клиенти, които стоят там и при необходимост се превеждат. Тепърва ДАНС ще установява какво е било движението на тези пари\", посочи председателят на Комисията за контрол над службите за сигурност. Смущаващо е, че сумата е голяма. Като казваме постъпили са тук, това не означава, че са били предназначени да бъдат похарчени тук. Вероятно е било предназначено по някакъв начин да бъдат връщани обратно във Венецуела. Сигналът е дошъл по дипломатически път от партньорските служби\", заяви  Лазаров. Той посочи, че основанието за превод е било закупуване на храна за хуманитарни нужди. „Вероятно тази сметка е една пощенска кутия, откъдето тези пари са били превеждани извън България\", допълни председателят на комисията.Димитър Лазаров коментира фактите и връзката между случаите „Гебрев\" и „Скрипал\". „Април месец беше изяснено, че при вечеря на г-н Гебрев с негови чуждестранни партньори - поляци, беларуси, се почувствал недобре, започнал е да повръща и е закаран във ВМА. Първите съмнения са били за сърдечен проблем, след което е установено, че се касае за отравяне. Веднага е образувано дело, разпитан е г-н Гебрев, още докато е бил на легло. Разследващите са направили претърсване на мястото на вечерята, домът и офисът му. От експертизата стана ясно, че това вещество се разгражда много бързо - няколко часа, то не е с бавно действие, но ако не се установи до няколко дни, би имало летален край с признаци на сърдечен проблем\", каза Лазаров.Председателят на Комисията за контрол над службите за сигурност каза още, че в кафето, намерено в жилището на Емилян Гебрев, са намерени проби от същото вещество, с което е бил отровен бизнесменът. Той допълни обаче, че количеството, което е било открито не би трябвало да предизвика тази реакция. „Публично известно е, че синът му след няколко дни има същите признаци с повръщане, управителят на фирмата също постъпва във ВМА. Когато изписват сина му и г-н Гебрев отива да го вземе дрехите от ВМА, той отново се е почувствал зле\", допълни Лазаров.Експертизата, назначена във Финландия и платена от Емилиян Гебрев, потвърждава химичния състав на едното вещество, другото е неидентифицирано. Това е и причината да има европейска заповед за разследване.„Новичок е изолиран в Англия заради случая „Скрипал\". Заключението на финландската лаборатория е, че откритото от тях вещество не попада в забранителния списък на силно отровни вещества\", допълни Лазаров. ", "date": "2019.02.13", "title": "Димитър Лазаров: 60 млн. евро има в сметката на български адвокат, преведени от Венецуела"}
{"url": "http://www.cross.bg/godina-zavedeniya-himioterapiya-1596427.html", "text": "/КРОСС/ Пациентите намаляват, а разходите за химиотерапия се увеличават. В същото време доставянето на комплексна грижа за хората с онкологични заболявания остава мит. Това показват анализът за 2018 г. на „Индекс на болниците\"*. Той е направен на база данните на НЗОК за дейността на лечебните заведения в тази област през изминалата година. Общо 42 болници и онкологични центрове са участвали в лечението на пациентите с онкологични заболявания. Химиотерапия се е извършвала  в 38 от тях срещу 41 през 2018 г. Пациентите, които с а преминали през химиотерапия са били 31022 срещу 31878 за предходната година. Броят на пациентите в тях варира от под 20 до над 1000. Една от причините за тази диспропорция е откриването на нови центрове, които тепърва ще привличат пациенти. Въпреки минималното намаление на броя на лечебните заведения и на пациентите в тях, разходите на здравната каса за медикаменти са се увеличили. От 327 млн. лв. за 2018 г. те са достигнали 415.713 млн. лв. през миналата. Повишила се е и средната стойност на химиотерапията на пациент за годината - от 10 257 лв. през 2017 г. на 13 400 лв. през миналата година. Най-голяма разлика спрямо средната цена на химиотерапия отново е в онкохематологията. Така например в СБАЛХЗ средната стойност на терапията за година е била 22 222 лв.  С по-висок разход за химиотерапия от средния също така са КОЦ-Пловдив, УМБАЛ „Дева Мария\", УМБАЛ „Аджибадем Сити Клиник\" и др.  Продължава да се наблюдава и тенденцията за наличието на няколко пъти по-ниски курсове на лечение. Така например в УМБАЛ „Ст. Киркович\" в Ст. Загора средната стойност на терапията на пациент за година е 1468 лв., а в МБАЛ „Д-р Тота Венкова\" - 5334 лв. На 822 лв. възлиза  средната цена на опаковка, която е била използвана за химиотерапия през миналата година, като броят на употребените  флакони е 505 334. Причините за увеличаването на разходите за химиотерапия са различни. Една от основните е навлизането на нови терапии, които повишават себестойността на терапията. Успоредно с това обаче продължават да съществуват и редица нерешени проблеми, които според специалистите немотивирано повишават разходите. Сред тях са остатъчните количества при химиотерапия, които се изхвърлят от лечебните заведения, съмненията доколко се извършва генетично типизиране при назначаването на персонализирани терапии и се спазват фармакотерапевтичните ръководства. Почти без промяна е картината в страната при лъчелечението. През изминалата година от всички 42 лечебни заведения този вид терапия осъществяват 20 срещу 21 през 2017 г. Броят на пациентите, които са се получили лъчетерапия през 2018 г. са били 15 204 срещу 15 601 през предходната година. Повишава се оказването на последващо наблюдение на пациентите. От 30 броят на лечебните заведения, които осъществяват тази услуга за година нараства на 33. Пациентите, които са  били наблюдавани в тях пък достига 74 587. За съжаление няма подобно положително развитие при палиативните грижи, които формират последната част от комплексната услуга при онкологичните заболявания. Едва 2 151 души са получили палиативни грижи, платени от здравната каса през миналата година срещу 2 181 през 2017 г. Броят на лечебните заведения, които са предоставяли услугата през миналата година е бил 19 срещу 20 през 2017 г. Реално обаче са функционирали още по-малко лечебни заведения, защото в 10 от тях за цялата година са били обгрижени по-малко от 50 пациенти, а ежегодно нужда от подобни услуги в страната имат над 17 000 души.", "date": "2019.02.13", "title": "Пациентите намаляват, разходите за онкология се увеличават"}
{"url": "http://www.cross.bg/bozhkov-levski-ypravlenieto-1596449.html", "text": "/КРОСС/ Васил Божков ще поеме управлението на футболен клуб \"Левски\". Това стана ясно от съобщение на неговата компания \"НОВЕ Холдинг\".В позицията се посочва, че \"Левски\" е безспорно най-популярният и разпознаваем бранд в родния футбол. Това е причината групата компании, в които г-н Божков има участие, да се включат в необходимото оздравяване, управлението, финансирането и дългосрочното развитие на клуба. Партньорството ще продължи, докато съществуват възможности за растеж и бизнес интересите на двете страни съвпадат.Пълното съобщение на \"НОВЕ Холдинг\":Уважаеми спортни привърженици и медии,Във връзка с повишения обществен интерес и въпросите, свързани с промяната в управлението на ПФК „Левски\", Ви информираме за следното:Г-н Васил Божков и компаниите, свързани с него повече от четвърт век подкрепят и работят в посока развитието на българския спорт и в частност българския футбол.„Левски\" е безспорно най-популярният и разпознаваем бранд в родния футбол и като такъв предоставя потенциална възможност за успешно бизнес партньортво.Това е причината групата компании, в които г-н Божков има участие, да се включат в необходимото оздравяване, управлението, финансирането и дългосрочното развитие на клуба. Партньорството ще продължи, докато съществуват възможности за растеж и бизнес интересите на двете страни съвпадат.Името на Васил Божков за първи път бе официализирано като новия силен човек в \"Левски\" в края на миналата седмица. Това стори изпълнителният директор Павел Колев. Повод за изявлението му станаха слуховете, че мажоритарният пакет акции ще премине от ръцете на Спас Русев в бившите футболисти Христо Йовов, Димитър Иванков и Даниел Боримиров.\"Аз съм назначен в клуба от Васил Божков. Нямам информация, че акциите са прехвърлени на други хора. На този етап съм на работа в \"Левски\". Ако Божков ми каже, че няма да е собственик, тогава ще си тръгна. Това ще стори и целият управителен съвет, което е напълно нормално. Нашата работа е да извършим одит и да начертаем стратегия за бъдещето на \"Левски\", заяви тогава Колев. ", "date": "2019.02.13", "title": "Васил Божков поема управлението на \"Левски\""}
{"url": "http://www.cross.bg/vilnyus-talin-bulgaria-1596436.html", "text": "/КРОСС/ Bulgaria Air разшири портфолиото си от дестинации чрез ново споразумение с латвийската авиокомпания Air Baltic. Пасажерите на националния превозвач вече ще могат да пътуват между София и балтийските градове Рига, Талин и Вилнюс.Билетите за съвместните полети са на достъпни цени, като тези за латвийската столица започват от 125 евро, а за Талин и Вилнюс - от 138 евро. Голямото разнобразие от трансферните пунктове за прекачване е огромното преимущество за пасажерите, защото им позволява да изберат най-удобната опция за своето пътуване.Полетите между София, Талин, Рига и Вилнюс могат да се изпълняват с връзки през Амстердам, Париж, Брюксел, Лондон, Цюрих, Милано, Рим, Москва, Берлин, Виена, Франкфурт, Ларнака, Барселона, Прага и Одеса.Билетите за трите балтийски града вече са заложени в системата на Bulgaria Air. ", "date": "2019.02.13", "title": "Bulgaria Air ще лети до три нови дестинации"}
{"url": "http://www.cross.bg/petkova-priroden-turgoviya-1596450.html", "text": "/КРОСС/ Местният добив в дълбоко Черно море е една от най-реалните форми на диверсификация на източниците на енергийни ресурси - нещо, към което нашето правителство се стреми и работи активно. Местните ресурси ще ни съдействат за повече енергийна независимост и по-добра ликвидност на борсата за търговия с природен газ.Това каза министърът на енергетиката Теменужка Петкова по време на посещение на сондажния кораб Noble Globetrotter II на компанията Shell International Exploration and Development Italia S.p.a. в Бургас. Енергийният министър и вицепремиерът Томислав Дончев се запознаха на място с предстоящите дейности по провеждане на проучвателен сондаж в блок \"Хан Кубрат\", съобщиха от Министерство на енергетиката.По думите на вицепремиера Дончев, предварителните проучвания в блока дават основание да се направи и сондаж, което е оптимистична перспектива.Правителството вече четвърта поредна година концентрира усилията си за изграждане на липсващата инфраструктура и за развитие на пазара на природен газ в страната, подчерта министър Петкова по време на посещението. Тя припомни, че заедно с Европейската комисия е разработена концепция за изграждане на газоразпределителен център и един от възможните източници за захранването му е местният добив.Актуализираната в края на миналата година енергийна стратегия на страната очертава като една от основните перспективи либерализацията на пазара на природен газ и създаването на борса за търговия с газ. В изпълнение на тази стратегия „Булгартрансгаз\" ЕАД вече регистрира дъщерно дружество - \"Газов хъб Балкан\" ЕАД, което ще оперира платформи за търговия за нуждите на пазарите в рамките на газовия хъб.Петкова акцентира, че дългосрочната визия на правителството предвижда 49% от собствеността на това дружество да бъде предоставена на частни инвеститори - индустриални консуматори, оператори на газопреносни и газоразпределителни мрежи, лицензирани оператори на газови борси и други. ", "date": "2019.02.13", "title": "Теменужка Петкова: Добивът на природен газ в Черно море ще съдейства за повече енергийна независимост"}
{"url": "http://www.cross.bg/dzhak-lars-ybietz-1596431.html", "text": "/КРОСС/ След разнопосочните реакции, последвали премиерата в Кан, които едва ли изненадаха почитателите на изкуството на талантливия провокатор в киното, най-новият филм на датчанина Ларс фон ТРИЕР е на път и към българските фенове.Известен с откровено дръзките си и скандални филми - \"Нимфоманка\", \"Антихрист\", \"Догвил\", \"Меланхолия\", \"Танцьорка в мрака\", Ларс фон Триер отново подлага на изпитание емоционалната чувствителност на зрителя, като представя бруталната жестокост на сериен убиец като вид изкуство.Къщата, която Джак построи\" е психологически хорър, проследяващ 12 години от живота на интелигентен и талантлив сериен убиец в САЩ, щата Вашингтон, през 70-те и 80-те години на миналия век. Джак разказва историята от първо лице, като в този период започва да се трансформира от обикновен човек в безжалостен убиец. Той много обича да убива хора, няма някаква особена техника, нито предпочитания към определен тип жертви. Просто убива, често експериментира и което е най-шокиращото - подхожда към убийствата като към произведения на изкуството. Колкото повече полицейският обръч около Джак се затяга, толкова по-големи рискове поема той по пътя на своето \"изкуство\" с цел да постигне съвършенство.Филмът е разделен на пет части, проследяващи какво се случва в мисловния свят на Джак, докато се превръща в това, което е.Ларс фон Триер описва творението си като експеримент, възхваляващ идеята, че \"животът е зъл и бездушен\", което се доказвало и от възхода на \"Homo trumpus\".В главната роля на Джак е Мат Дилън, брилянтен в превъплъщението си. Партнират му Ума Търман, Бруно Ганц, Софи Грабьол, Райли Кийоу. Разпространява в България Еуро Филмс, с подкрепата на Програма \"Творческа Европа - МЕДИА\".\n\t\t\t\t\t", "date": "2019.02.13", "title": "Най-новият филм на Ларс фон Триер е на път и към българските фенове (видео)"}
{"url": "http://www.cross.bg/raiih-vlakove-bulgariya-1596444.html", "text": "/КРОСС/100-тонен парен локомотив от Третия райх ще бъде реставриран в България. Той ще пристигне у нас с кораб по Дунава, тъй като е твърде тежък да се транспортира по суша. Ремонтът, на стойност около половин милион евро, ще се извърши в жп ремонтен завод в София.87-годишният парен локомотив, който от 20 години е музеен експонат, отново тръгна по релси, за да стигне до виенското пристанище Фройденау, откъдето започва пътуването му по вода към България.„Трябва да се транспортират части, които са толкова големи и тежки, че е невъзможно това да се направи по сухоземните пътища. Затова водният път е по-подходящ\", казва за австрийската телевизия ORF техническият ръководител на пристанището във Виена Дорис Пулкер-Рорхофер. А експертът Йохнес Клингс припомня историята на парния локомитив.„Локомотивът е произведен през 1941 година в Пилзен, в тогавашния Трети райх. Той е от серия 50 и е бил локомитив за товарни и пътнически влакове, като е бил в състояние да тегли и тежки влакове. За последно е използван в ГДР.\" Собственичката на локомотива Карин Флайшхакер иска да го върне към живот. Реставрацията му ще се извърши в ремонтен завод в София. „Ще продължи около 9 месеца. След това искаме да го използваме отново за туристически пътувания, за да възвърнем парите, които влагаме.\"Ремонтът на ветерана-локомотив ще струва около половин милион евро. \"Баща ми беше железничар. Първият подарък, който получих беше малък влак. Винаги съм се занимавала повече с влакове, отколкото с кукли\", обяснява Карин Флайшхакер. ", "date": "2019.02.13", "title": "100-тонен локомотив от Третия райх ще бъде реставриран в България "}
{"url": "http://www.cross.bg/makedoniya-nato-imeto-1596446.html", "text": "/КРОСС/ Вече е официално - Република Северна Македония замени Република Македония като част от историческа сделка с Гърция, пише в репортаж от Скопие Асошиейтед прес, на която се позова БТА.Новото име Република Северна Македония влезе в сила от вчера с пристигането на вербалната нота от гръцкото външно министерство и публикуването в Държавен вестник.Днес пък Държавен вестник публикува и формално споразумението за името, с което отваря пътя за присъединяването на преименуваната държава към НАТО, а по-късно - и към Европейския съюз.Като първа практическа стъпка работници сменяха пътните знаци на границата с Гърция, за да отразяват промяната на името, което слага край на почти три десетилетия спор с Гърция за използването на името \"Македония\". По-късно страната ще смени знаците на летищата и на държавните сгради, интернет страници и печатни материали.Регистрационните номера на превозните средства също ще бъдат сменени, а паспортите и банкнотите ще се променят през следващите години.Сделката беше посрещната с гласовити възражения от големи слоеве от обществото и от двете страни на границата. Критиците в двете държави обвиниха правителствата си в прекалени отстъпки към отсрещната страна.Скопие и Атина изпратиха съвместно писмо до генералния секретар на ООН Антониу Гутериш, в което го информират за датата на влизане в сила на Окончателната спогодба за решаване на разногласията, описани в резолюции 817 /от 1993 г./ и 845 (от 1993 г.) на Съвета за сигурност на ООН за прекратяване на действието на Временната спогодба от 1995 г. и за установянане на стратегическо партньорство между страните, предаде агенция МИА.Реакциите в Скопие са смесени\"Доволен съм, че продължаваме напред. След 30 години на трудности и изолация, страната ми има бъдеще\", казва 55-годишната Сузана Моневска, метеоролог и допълва: \"Вече усещам, че с новото име пречките са премахнати. През последните дни моята организация получи много покани за участие във финансирани от ЕС проекти\".Други обаче изпитват гняв от промяната на името. Марина Стевчевска на 55 години заявява, че е \"дълбоко разочарована и емоционално наранена\" от промяната.    Няма да сменя паспорта си колкото се може по-дълго и се надявам, че нещо ще се промени, за да си получим старото име обратно. Обещала съм на себе си, че ако Македония смени името си, ще напусна страната. Все още обмислям къде да се преместя\", казва тя.Сред първите практически стъпки, които трябва да предприеме Северна Македония, е да информира Обединените нации и всички страни, които са я признали като Македония, че името й вече е променено.Митническата администрация на страната трябва да промени дигиталните си записи в срок от три дни, за да отразяват новото име, като същевременно ще бъдат сменени знаците на летищата и на граничните пунктове. Регистрационните номера на превозните средства ще бъдат променени до четири месеца, а издаването на новите паспорти ще започне към края на годината.Ще бъдат отпечатани и нови банкноти, но не веднага. Северномакедонските власти съобщиха, че централната банка ще изготви план за постепенната замяна на банкнотите, като първите нови банкноти ще бъдат подготвени в началото на следващата година.Македонският министър на отбраната Радмила Шекеринска ще представя страната си днес и утре на министерската среща на алианса за първи път като сигурна бъдеща членка на НАТО, съобщи агенция МИА. Това е първото заседание на членките на НАТО за 2019 г. и първото заседание, на което Македония ще седне до съюзничките си от алианса, след като миналата седмица (на 6 февруари) бе подписан присъединителният протокол.\"Много ми е драго, че на тази среща за първи път пожелаваме добре дошла на нашата колега, министър Радмила Шекеринска. Бъдещата Република Северна Македония сега има място на масата на НАТО\", каза вчера генералният секретар на НАТО Йенс СтолтенбергНяколко часа преди заседанието Шекеринска ще бъде приета от Столтенберг.По време на посещението си тя планира няколко двустранни срещи с колегите си от НАТО, сред които министрите от Белгия, Великобритания, Канада, Гърция, Турция и др.Българското правителство одобри днес протокола към Северноатлантическия договор относно присъединяването на Република Северна Македония към НАТО, съобщи пресцентърът на МС. Със същото решение Министерският съвет предложи на Народното събрание да ратифицира протокола със закон. ", "date": "2019.02.13", "title": "Северна Македония вече замени Македония"}
{"url": "http://www.cross.bg/infrastryktyra-informatzionna-tochka-1596441.html", "text": "/КРОСС/Предстои обучение на представители на операторите, общините и институциите за работа с портала. По време на публичното представяне Венцислав Кожухаров, експерт в Националното сдружение на общините в България, изрази желание за взаимодействие Министерството на транспорта, информационните технологии и съобщенията и изпълнителят на проекта за изграждане на ГИС базирана платформа „Единна информационна точка\", ЕСРИ България, представиха пред операторите на инфраструктура и представители на  администрациите  тестова версия на разработката. Дейностите са финансирани от Оперативна програма \"Добро управление\".Работата по единната база данни за достъп до стотици хиляди километри инфраструктура, е във фаза тестване на платформата и предстоящи обучения на потребителите, каза ръководителят на проекта Христо Христов.Единната информационна точка съдържа географски данни за съществуваща инфраструктура. Тя осигурява възможности за изграждане на електронни съобщителни мрежи с минимални капиталови разходи. Целта е да бъдат намалени и улеснени административните процедури за разполагането на мрежите и да бъде създадена по-добра координация на строителните и ремонтните дейности. Базата данни обхваща пътища, летища, пристанища, жп линии, общински обекти, както и съоръжения и мрежи за производство и разпределение на газ, ток и топлоенергия.Порталът осигурява публичен достъп до електронен регистър за планираните и текущи дейности за разполагане и монтаж на инфраструктура. Базата данни ще предоставя информация за предоставяне на права за съвместно ползване на инфраструктура. Информацията ще съдържа местоположение, обозначено на цифрова карта; вид на физическа инфраструктура; тип съоръжение; начин на ползване и технически характеристики на мрежовия елемент.Единната информационна точка ще предоставя няколко административни услуги и ще даде възможност за подаване на заявления и всички други документи към тях, необходими за издаването на разрешение за изграждане на физическа инфраструктура, както и за своевременно получаване на информация за хода на разглеждането им от компетентните органи.", "date": "2019.02.13", "title": "МТИТС представи на операторите на инфраструктура тестова версия на Портала „Единна информационна точка"}
{"url": "http://www.cross.bg/mihail-barishnikov-teatura-1596435.html", "text": "/КРОСС/Месец след двата си спектакъла в столичната опера, световноизвестният балетист и хореограф Михаил Баришников написа в писмо до кмета на столицата Йорданка Фандъкова, че се надява отново да дойде в София.\"Надявам се скоро да се възползвам от Вашата покана и да се върна във Вашия прекрасен град,\", пише геният. „Радвам се, че любовта ми към творчеството на Йосиф Бродски и споменът за него, близък приятел, който наистина ми липсва, ще отвори нови хоризонти за неговите почитатели\", добавя в писмото си до градоначалника Баришников.На 19 и 20 януари един от най-големите балетисти в историята представи в София новата си страст - театъра. Той изигра моноспектакъла си „Бродски/Баришников\" в две поредни вечери пред разпродадената зала на Операта. На минималистичните представления присъства целият арт елит на страната. Голяма част от публика беше покорена от стиховете на Йосиф Бродски изречени и изживяни на сцената от Михаил Баришников. Въпреки че имаше и полюсни емоции след финалните аплодисменти. Театроведът Аве Иванова например, нарече спектакъла „безочлива халтура\", докато хореографът на балет „Арабеск\" Мила Искренова разказа: „Баришников ме разрева, когато го гледах за пръв път - сега се случи същото\".За балетиста този спектакъл е повратна точка в живота, неговият преход от танца към театъра. От 4 години „Бродски/Баришников\" обикаля световните сцени и се радва на изключителен успех.", "date": "2019.02.13", "title": "Михаил Баришников иска да се върне в София"}
{"url": "http://www.cross.bg/slyzhbi-poleta-putishtata-1596443.html", "text": "/КРОСС/ Десетки полети бяха отменени след рекордни снеговалежи през изминалата нощ в Москва, образували 36-сантиметрова снежна покривка, предаде Франс прес.Цитирайки московските метеорологически служби, руската агенция РИА Новости съобщи, че е регистриран нов рекорд на валежите за денонощие в 140-годишната история на тези наблюдения. Предишният е бил от зимата на 1995 г.Обилният снеговалеж не предизвика значителни проблеми в пътното движение. Градският транспорт работи нормално, а големите пътни артерии не са много по-натоварени от обикновено.Засегнати бяха единствено полетите: националната авиокомпания \"Аерофлот\" е отменила от снощи около 70 полета от и до летище \"Шереметиево\". Днес няколко полета имаха закъснения\"Валежите от сняг счупиха рекорда, освен това са регистрирани и екстремни температури. Всички общински служби работят с пълен капацитет. Бъдете внимателни по пътищата и тротоарите\", предупреди столичният кмет Сергей Собянин в акаунта си в Туитър.Московската служба за поддръжка на пътищата е мобилизирала 60 000 служители и 14 000 машини за разчистване на снега, като това не включва работниците от други служби и частни компании.Има опасност в края на седмицата натрупаният сняг да се превърне в гигантски локви, тъй като се очакват необичайни за сезона високи температури. ", "date": "2019.02.13", "title": "Рекордни снеговалежи затрупаха Москва"}
{"url": "http://www.cross.bg/gerb-tzvetanov-tazi-1596447.html", "text": "/КРОСС/ ГЕРБ ще подкрепи концепцията за ромите след редакционни бележки, но не смята да сдава властта, ако загуби евровота.\"Не разглеждаме тази възможност, защото сме уверени в победата. Аз го казвам от тази гледна точка на това, което имаме като социология\", каза Цветанов.Този коментира и случая \"Гебрев\" след срещата си с британската посланичка Ема Хопкинс в парламента. По случая нашите власти си партнират с британските служби заради подозренията, че е намесен един от тримата руски агенти, отровили Скрипал миналата година. Цветанов призна, че двамата са обсъдили въпроса.\"И тази тема я засегнахме малко, но няма новини\", лаконичен бе той.Цветанов подчерта, че ГЕРБ няма да отстъпи на БСП за смяната на ЦИК, за да не ги обвинят после от опозицията, че го правят нарочно за изборни манипулации.\"Един месец преди стартирането на процедурите по-добре да остане ЦИК, назначена точно от БСП. Това ще е гаранция, че изборите ще бъдат прозрачни. Искаме да работим по правилата, не се притесняваме от политическо състезание\", заяви шефът на депутатите от управляващата партия.Цветанов даде да се разбере, че ГЕРБ ще подкрепи концепцията за циганите, изработена от ВМРО, но след редакции на някои от текстовете. ", "date": "2019.02.13", "title": "ГЕРБ подкрепя ВМРО за ромите"}
{"url": "http://www.cross.bg/prekosi-lhamsyren-lydi-1596417.html", "text": "/КРОСС/ Български пътешественик прекоси абсолютно сам Амазонската джунгла. Според Филип Лхамсурен подобно приключение не е свързано толкова с финанси, колкото с желание и дух.  Хора като мен не са луди, а имат точна концепция за тази работа. Обичам да правя това. Човек разгръща целия си потенциал, когато прави това, което обича\", заяви Лхамсурен.„Станах третият човек, който без водачи прекоси Амазония\", разказва пътешественикът. „Движех се предимно с кану, с колело по малкото кални пътища, имах компас\".Лхамсурен е и лектор в тазгодишното издание на конференцията TEDxVitosha на 9 март в театър \"Иван Вазов\".\"TEDx за мен е ново предизвикателство. Много съм щастлив, че мога да предам за 15 минути моята идея защо правя това и да разкажа с две думи, че хора като мен не са луди, а имат една точна концепция за тази работа.\" ", "date": "2019.02.13", "title": "5000 км пеш: Българин прекоси Амазонската джунгла"}
{"url": "http://www.cross.bg/rabotnitzi-hora-bulgariya-1596419.html", "text": "/КРОСС/ През 2019 година Виетнам цели да изпрати 120 000 виетнамци на работа в чужбина, насочвайки се към пазари като Япония, Южна Корея, Тайван, Румъния и България. У нас може да дойдат около 50 хиляди души, които да работят в строителството, шивашката и текстилната промишленост, високотехнологичното селско стопанство и медицинското обслужване. Наред с традиционните пазари, стотици хиляди работни места са достъпни за виетнамците в Европа благодарение на споразумения за сътрудничество в областта на труда, подписани в края на 2018 година.Икономистът Стоян Панчев коментира в студиото на \"България сутрин\", че след като българските работници заминават да работят в страни от Западна Европа, то е нормално да се наложи и у нас да се внася работна сила и то при ясния недостиг на кадри в много сфери на бизнеса.По думите му евентуалните виетнамски работници, ако им е изгодно и дойдат у нас, ще заемат работни места, които българи не желаят.\"Социалната държава донася този ефект. Когато имаш възможност да не работиш и все пак да оцеляваш, ти можеш да направиш избора - не на тази работа ми е твърде ниска заплатата и съответно мога да използвам социалната си държава, за да преживявам\", обясни Стоян Панчев пред Bulgaria ON AIR.Икономистът обаче се съгласи с експерта от КНСБ Любослав Костов, че евентуалната внесена работна ръка от Изтока ще бъде нискоквалифицирана и ще става въпрос по-скоро за сезонни работници.Костов обаче беше категоричен, че идването на виетнамците в България ще представлява социален дъмпинг спрямо българските работници.\"Българският бизнес, за него това е добре дошло. Ако ще идват тези хора, те трябва да са на същите заплати като българските или да не се подбива българският пазар на труда, защото постоянно казваме, че няма хора, но нищо не правим, за да задържим нашите хора тук\", категоричен беше представителят на КНСБ. ", "date": "2019.02.13", "title": "Чакаме 50 хил. виетнамци на трудовия ни пазар"}
{"url": "http://www.cross.bg/venetzyela-gebrev-sreshta-1596445.html", "text": "/КРОСС/В рамките само на няколко часа днес главният прокурор посети Министерския съвет за среща с американския посланик и с премиера, беше и президентството, а сега е в парламента. Посещението при държавния глава Румен Радев се е провело в ранния следобяд.С него са били председателят на ДАНС Димитър Георгиев и вътрешният министър Младен Маринов, съобщава \"24 часа\". Според изданието акцент на разговорите са били сигналът от САЩ за преводи на пари от Венецуела в България и разследването за отравянето на бизнесмена Емилиян Гебрев.По-рано главният прокурор участва в среща с американския посланик Ерик Рубин и с премиера Бойко Борисов в Министерския съвет по темата с парите от Венецуела, а следобяд е в парламента, където има комисия за контрол над службите. Темата отново е случаят с Емилиян Гебрев. Заседанието е закрито. ", "date": "2019.02.13", "title": " Сотир Цацаров се срещна с президента заради парите от Венецуела и отравянето на Гебрев "}
{"url": "http://www.cross.bg/zhenite-google-apple-1596442.html", "text": "/КРОСС/Apple\" и „Google\" са обвинени в подпомагането на „налагането на половото разделение\" в Саудитска Арабия, предлагайки приложение, което позволява на мъжете да проследяват жените и да им попречат да напуснат страната, съобщава Business Insider, цитиран от nova.bg.Едновременно „Google Play\" и „iTunes\" са хост на „Absher\" - правителствена мрежова услуга, която позволява на мъжете да посочват кога и как жените могат да пресичат саудитската граница, както и да получават есемес известия, когато представителите на нежния пол пътуват.От Buisiness insider уточняват, че са поискали коментар от „Apple\" и „Google\", но нито едната от двете компании не е отговорила.В статията присъства скрийншот на приложението с добавени банери на английски, които поясняват неговите функции. Откакто историята е публикувана, „Хюман райтс уоч\" и „Амнести интернешънъл\" са изразили загриженост относно ролята на „Google\" и „Apple\" в хостването на приложението, което е инсталирано на мобилни устройства повече от 1 милион пъти.„Apple\" и „Google\" имат правила срещу приложения, които спомагат заплахите и тормоза\", казват от „Хюман райтс уотч\" пред Business Insider.Подобни приложения могат да доведат до нарушаване на човешките права, включително дискриминация срещу жените\", добавят те.Според „Амнести интернешънъл\" това е още един пример как „правителството на Саудитска Арабия е произвело инструменти, с които да ограничава свободата на жените\". Те призоваха „Apple\" и „Google\" да приемат, че приложението се използва за нараняване на жените и настояха за промени това да спре в бъдеще.Ясмин Мохамед, бивша мюсюлманка и отявлен критик на Саудитска Арабия, сподели пред Insider, че компаниите „подпомагат архаичното женомразство\" и помагат на саудитското правителство да наложи „полово разделение\". ", "date": "2019.02.13", "title": "Мъже следят жените си с мобилно приложение в Саудитска Арабия "}
{"url": "http://www.cross.bg/razmer-spryamo-leva-1596425.html", "text": "/КРОСС/Постъпленията от данъчните и неданъчните приходи през 2018 година са нараснали с 3 739.2 млн. лв. или с 11.1% спрямо предходната 2017 година. В същото време ръстът на увеличението на постъпленията от помощи е с 590.2 млн. лв. или с 38.8% на годишна база. Общите приходи и помощи по Консолидираната фискална програма (КФН) възлизат на 39 646,0 млн. лв. или 103,7 % спрямо годишните разчети, заложени в Бюджет 2018.Това са данните от информацията за касовото изпълнение на държавния бюджет и на основните показатели на консолидираната фискална програма за 2018 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет, и приета от Министерския съвет на днешното заседание.Само от данъци общата сума на постъпления, вкл. и приходите от осигурителни вноски, възлиза на 32 235.7 млн. лв., което представлява ръст от 3.5 % спрямо планираните за годината данъчни приходи. Най-голямо нарастване е отчетено при приходите от преки данъци - с 6.5 на сто, до 6 132.8 млн. лв. спрямо заложените разчети, като спрямо предходната година тези приходи нарастват с 488.5 млн. лева или с 8.7%.Приходите от косвени данъци са в размер на 15 531,0 млн. лв., което е 102.5 % спрямо разчетите за годината. Съпоставено с данните за 2017 г., постъпленията в групата нарастват с 998,5 млн. лв. (6.9 %). Постъпленията от ДДС са в размер на 10 064.0 млн. лв. или 102.9 % спрямо планираните. Размерът на невъзстановения ДДС към 31.12.2018 г. е 53.1 млн. лева. Приходите от акцизи възлизат на 5 203.2 млн. лв. (101.0 % спрямо разчетените за годината). Постъпленията от мита са 226.2 млн. лв. или 119.0 % спрямо разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 1 113,8 млн. лв. или 101,4 % изпълнение на годишните разчети.Приходите от социални и здравноосигурителни вноски са 9 458,2 млн. лв., което представлява 103,6 % спрямо разчетените за годината. Съпоставено с предходната година, приходите от осигурителни вноски нарастват номинално с 13,1 % (1 093,0 млн. лева).Неданъчните приходи са в размер на 5 299,6 млн. лв., което представлява 112,7 % спрямо годишните разчети. Приходите от помощи са в размер на 2 110,8 млн. лева.по КФП (вкл. вноската на Република България в бюджета на ЕС) за 2018 г. възлизат на 39 509.0 млн. лв., което е 100.5 % спрямо годишните разчети (Разчети към ЗДБРБ за 2018 г. (Обн., ДБ, бр. 99 от 12.12.2017 г., в сила от 1.01.2018 г., изм., бр. 103 от 13.12.2018 г., в сила от 13.12.2018 г.).За сравнение разходите по КФП за 2017 г. бяха в размер на 34 471,1 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз.Ръстът на разходите по националния бюджет се дължи основно на по-високия размер на капиталовите разходи (основно свързани с изграждането на приоритетни инфраструктурни проекти, инвестиционни проекти в сферата на отбраната и др.), нарастване на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., нарастване на разходите за субсидии (основно свързани с промените в Закона за енергетиката от 01.07.2018 г., с които бе променен механизма на събиране на приходи и извършването на разходи към производителите на електроенергия чрез бюджета на Фонд \"Сигурност на електроенергийната система\") и други, докато по сметките за средства от ЕС нарастват основно капиталовите разходи.Нелихвените разходи са в размер на 37 737.4 млн. лв., което представлява 101.2 % спрямо годишните разчети. Текущите нелихвени разходи за 2018 г. са в размер на 32 361.7 млн. лв., капиталовите разходи (вкл. нетния прираст на държавния резерв) възлизат на 5 321.6 млн. лева. Предоставените текущи и капиталови трансфери за чужбина са в размер на 54.1 млн. лева. Лихвените плащания са в размер на 688.2 млн. лв. или 95.3 % от разчетените за 2018 година.Частта от вноската на Република България в бюджета на ЕС, изплатена през 2018 г. от централния бюджет, възлиза на 1 083.4 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година.По данни от месечните отчети на първостепенните разпоредители с бюджет салдото по КФП на касова основа за 2018 г. е положително в размер на 137.0 млн. лв. (0.1 % от прогнозния БВП) и се формира от излишък по националния бюджет в размер на 251.7 млн. лв. и дефицит по европейските средства в размер на 114.7 млн. лева.Размерът на фискалния резерв (Обхватът на показателя фискален резерв е в съответствие с §1, т. 41 от Допълнителните разпоредби на Закона за публичните финанси) към 31.12.2018 г. е 9.4 млрд. лв., в т.ч. 9.0 млрд. лв. депозити на фискалния резерв в БНБ и банки и 0.4 млрд. лв. вземания от фондовете на Европейския съюз за сертифицирани разходи, аванси и други.  ", "date": "2019.02.13", "title": "Хазната събрала 3.7 милиарда лева повече през 2018 в сравнение с 2017 година"}
{"url": "http://www.cross.bg/tyrizma-razvitieto-tyrizum-1596433.html", "text": "/КРОСС/От 14 до 16 февруари 2019 г., в рамките на Международното туристическо изложение „ВАКАНЦИЯ & СПА ЕКСПО\", над 380 национални туристически организации, туристически компании, дипломатически представителства, общини и организации от четири континента ще представят най-атрактивните възможности за отдих, пътешествия и възстановяване. 25 държави от различни краища на света презентират потенциала на своите страни в областта на индустрията на гостоприемството. Над 40 общински администрации и  информационни центрове ще промотират новите инвестиции в туристическа инфраструктура и атракции на своите територии, съвременните услуги в областта на предлагането, фестивали и събития, които привличат посетителски интерес.С всяка изминала година туризмът обхваща все по-голям спектър от сектори на икономиката, сочат данни на Световната организация по туризъм към ООН. Множество държави, сред които и България, определят туризма като приоритетно направление в своето развитие, заради неговата ключова роля за разширяването на услугите и повишаването на инвестиционния интерес. Освен като стимул за развитие на инфраструктурата на национално и регионално ниво, туризмът е важен фактор за развитието на културните индустрии, съхраняването на традиционни занаяти и уникални местни производства. Разнообразяването на туристическото предлагане увлича в индустрията на гостоприемството предприемачи от най-различни сфери - рекламни агенции,  производители, доставчици на суровини, транспортни компании и много други. Динамиката в развитието на туристическия сектор влияе пряко и върху структурата на образованието и системата за повишаване на квалификацията на кадри. Отчитайки огромната роля на туризма за развитието на различни сфери на обществения живот, Световната организация по туризъм обяви  2019 година за приоритетна в развитието на туризма в тясна взаимовръзка с пазара на труда. „Туризмът и работните места - по-добро бъдеще за всички\" е темата на настоящата година в областта на туризма.Квалификацията на кадрите в туризма е  една от водещите теми в конферентната програма на тазгодишното издание на „ВАКАНЦИЯ & СПА ЕКСПО\". Сред проблемите, които ще бъдат дискутирани в рамките на форума са възможностите, предоставяни от финансовите инструменти на ЕС за дигитализация и постигане на устойчив растеж в туризма, както и перспективите за развитие на балнеологичен и медицински туризъм у нас и опита на водещи европейски дестинации.", "date": "2019.02.13", "title": "Отваря врати най-голямото туристическо изложение у нас"}
{"url": "http://www.cross.bg/prodykti-zavedeniya-ychebnite-1596426.html", "text": "/КРОСС/ Правителството прие изменение и допълнение на Наредбата за условията и реда за прилагане на схеми за предоставяне на плодове, зеленчуци, мляко и млечни продукти в учебните заведения - „Училищен плод\" и „Училищно мляко\".С промените в наредбата се опростява избора на заявител, отпада служебния избор, предоставят се по-големи права на директорите на учебните заведения при избора на доставчици. Предвижда се ясна и публична процедура за провеждането на процедурите за избор на заявители от учебните заведения - обявяване на интернет страницата им на обявлението за набирането на предложения за доставка на продуктите по съответна схема, изискваните документи, реда за провеждането на избора и обявяването му.С промените ще се постигне подобряване на хранителните навици на децата и учениците чрез повишаване консумацията на плодове, зеленчуци, мляко и млечни продукти при спазване на здравните изисквания, включително и чрез разнообразие на доставяните продукти и повишаване на ефективността на прилагане на схемата.", "date": "2019.02.13", "title": "Директорите на училища ще избират сами доставчиците по схемите „Училищен плод“ и „Училищно мляко“"}
{"url": "http://www.cross.bg/obshtina-navodneniya-gulubovo-1596432.html", "text": "/КРОСС/ Министърът на околната среда и водите Нено Димов подписа договори с общините Габрово, Гълъбово и Свиленград за превенция и управление на риска от наводнения на язовирите „Синкевица\", „Хайдушко кладенче\" и „Келанджика\". Проектите ще се изпълняват по Оперативна програма „Околна среда 2014-2020 г.\".Проектът на община Габрово предвижда рехабилитация на яз. „Синкевица\" и съоръженията към него, така че язовирът да изпълнява функциите си на регулиращо съоръжение. С изпълнението на договора ще се подобри техническото състояние на критичната инфраструктура и ще се повиши готовността за реакция при наводнения.С подписването на договора с община Гълъбово се дава началото на дейностите по възстановяване и укрепване на язовирната стена на яз. „Хайдушко кладенче\" и съоръженията по нея. Язовирът е разположен в землището на община Гълъбово и подобряването на техническото и експлоатационно състояние на стената е от изключителна важност.Проектът на община Свиленград е за превенция и управление на риска от наводнения на населените места по поречието на реките Левченска и Марица, опазване живота на хората и защита на стратегически инфраструктурни обекти като Автомагистрала „Марица\" и ГКПП „Капитан Андреево\". Тази цел ще бъде постигната при изпълнението на мерки за изграждането на оповестителна система на територията на община Свиленград като част от Националната система за ранно предупреждение и оповестяване.С изпълнението на трите проекта близо 61 000 жители ще се ползват от мерките за защита от наводнения. Общият размер на инвестицията по трите договора е 2,35 млн. лв., осигурени изцяло от ОП „Околна среда 2014-2020 г.\". Срокът за изпълнение на дейностите е 24 месеца. ", "date": "2019.02.13", "title": "Габрово, Гълъбово и Свиленград ще укрепват язовири"}
{"url": "http://www.cross.bg/lynata-godini-nashata-1596429.html", "text": "/КРОСС/ Луната е впечатлявала хората още от древността, заради което те често са я обожествявали или включвали в религиозните си ритуали и символи. В по нови времена, нашият спътник е продължил да играе важна роля за хората, което открили, че Луната причинява приливите и отливите и влияе пряко на живота на Земята.Но дори и в момента учените нямат категорично обяснение за произхода на Луната. Нещата обаче били много по-мътни в средата на миналия век, когато научните данни били много по-малко. Именно това родило множество любопитни теории.Една от най-странните такива била разработена в началото на 60-те години в СССР от съветските учени Александър Щербаков и Михаил Васин, които били убедени, че Луната е изкуствена конструкция, създадена от високоразвита извънземна раса. Според теорията им Луната е изкуствен планетоид, който извънземни построили преди милиони (или милиарди) години. Те не създали нашият спътник от нулата, а използвали налично небесно тяло, което успели да променят и преместят.Според съветските учени, цялата вътрешност на Луната била превърната в планетарна база, а кората от вън не било нищо повече от защитна и камуфлажна облицовка.Причината за такива смели предположения са някои химични елементи, които са рядко срещани на Земята, като изотопът хелий-3.С изпращането на първите сонди, стъпването на човек на Луната и проучването на останалата част от Слънчевата система, станало ясно, че тези теории са меко казано неадекватни.Странното според някои местоположение на Луната, отговорно за появата на слънчеви затъмнения, перфектно закриващи нашата звезда, е всъщност случайност. Когато Луната е възникнала, тя е била много по-близо до Земята. Още от тогава тя е започнала да се отдалечава много бавно от планетата ни. Поради тази причина след около 600 милиона години ще се случи и последното пълно слънчево затъмнение - след това Луната просто ще бъде твърде далеч, за да може явлението да се случва в същия си вид повече.Всъщност съставът на Луната е доста сходен със Земния и тя най-вероятно се е формирала след сблъсък на нашата планета с друга планета, в ранните години на Слънчевата система.С появата си, Луната е забавила въртенето на нашата планета, правейки денят добре познатите ни 24 часа. Освен това тя е стабилизирала наклона и сезоните, благоприятствайки по този начин възможността от възникването на по-сложни форми на живот.И докато през 60-те е имало някакви основания някои учени да предполагат, че Луната може да има изкуствен произход, днес тезата е напълно опровергана.Благодарение на натрупаните данни от множеството американски, руски и китайски мисии имаме много по-добра представа за Луната. Теорията, че тя е създадена от извънземни е еквивалентна на теорията за плоската Земя или на идеята, че човек не е стъпвал на Луната.За съжаление в последно време подобни антинаучни тези добиват все по-голяма популярност благодарение на интернет, социалните мрежи и слабото познаване на фактите. Хората, популяризиращи неверните си и странни тези, често го правят с едно на ум. Те винаги продават своята най-нова книга или \"революционен\" продукт на лековерните хора, започнали да вярват в доказано погрешните им тези. Така невежеството започва да се използва и налага за лесното генериране на приходи. ", "date": "2019.02.13", "title": "Учени от СССР смятали, че Луната е конструирана от извънземни"}
{"url": "http://www.cross.bg/bulgariya-mlrd-byudzhet-1596434.html", "text": "/КРОСС/Европейският парламент (ЕП) подкрепи увеличение с над 3 млрд. лв. на финансирането за България от ЕС след 2020г. Законодателният доклад, чийто вносител и съавтор е евродепутатът от ГЕРБ/ЕНП Андрей Новаков, предвижда увеличение на сегашните 14.6 млрд. лв.  до 18 млрд. лв. за периода 2021-2027г. Това е най-високият бюджет за регионално развитие, инфраструктура, околна среда и заетост от присъединяването на България към Европейския съюз (ЕС) досега.„Одобреното от ЕП е повече от задоволително и отговаря на амбициите както на ЕС, така и на България за по-бързо развитие на регионите и повишаване на жизнения стандарт на хората. Това бе моята цел като преговарящ за правилата, по които ще работят европейските фондове след по-малко от 2 години\", подчерта Новаков. Той допълни, че така България застава сред първите 3 държави с най-високо увеличение на кохезионния бюджет и то при средно намаление от 11% за ЕС.„С решителното мнозинство днес ЕП дава мандат на мен и на колегата ми съдокладчик да започнем преговори със Съвета, като първата среща е насрочена още за 19-ти февруари в Брюксел. Преговорите ще продължат до средата на март, след което резултатите следва да бъдат одобрени в пленарна зала.\", допълни още Новаков след приключилото гласуване.Одобреният текст предвижда най-бедните региони да съфинансират само 15% от стойността на проектите, въпреки че Европейската комисия предложи те да плащат 1/3 от нея. Друго важно предложение в законодателния доклад, което събра подкрепа от евродепутатите е кохезионната политика да подпомогне борбата с демографската криза и бедността в най-засегнатите региони. ", "date": "2019.02.13", "title": "Рекорден бюджет за България от еврофондовете след 2020 г."}
{"url": "http://www.cross.bg/baneva-prechi-nyama-1596439.html", "text": "/КРОСС/Прокуратурата няма да пречи на Евгения Банева, ако тя иска да води кампания за евровота, каза прокурор Мария Дойчева. Тя уточни, че законът не дава на Банева автоматично свобода, ако се кандидатира за ЕП. Но прокуратурата няма да й пречи при евентуални срещи с избиратели. Спецсъдът решава дали да пусне Банева от ареста днес. Тя смята, че достатъчно време е прекарала там. Искането й не е по здравословни причини.Банева каза, че й е трудно да си представи как ще води кампания от ареста. Но пък от друга страна обществото щяло да види какви са условията в арестите.Тя разказа, че на 28 декември, едновременно, както в нейната, така и в килията на съпруга й Николай имало акция, наречена \"пълен тараш\" на арестантски жаргон. Последвали още няколко такива акции, а по разпореждане на прокуратурата тя била преместена в друга килия. А \"пълния тараш\" Банева описа като нахълтване на 5-6 човека, оборудвани с детектори за откриване на непозволени предмети. Изваждали се всички дрехи, храни и обзавеждане. Всички внушения Банева приемала за пълна лъжа, в т.ч. и твърденията, че се организирали хибридни войни между Коледа и Нова година. Тя изрази съмнения, че в този период от време \"едва ли има трезвен руснак на територията на Русия\". Освен това не й било ясно как от килията някой ще иска убежище в чужда държава.Ако съм искала да изпратя децата си в Русия, съм имала много пъти възможност да го направя, посочи тя. И припомни, че със съпруга й всяка година посещавали Русия по 5-6 пъти.Прокуратурата коментира думите на Банева с обяснението, че обвиняемите нямат задължение да говорят истината. По думите на Дойчева Банева се възползвала чудесно. А експертиза категорично доказвала съобщения и разговори. ", "date": "2019.02.13", "title": "Прокуратурата няма да пречи на Евгения Банева, ако се кандидатира за евродепутат"}
{"url": "http://www.cross.bg/alyohina-mariya-samolet-1596440.html", "text": "/КРОСС/Двама души от руската пънк група \"Пуси райът\", Мария Альохина и Кирил Машека, бяха изгонени от самолет на летището в Барселона заради нетрезво състояние, предаде Франс прес.Според полицейски говорител двамата руснаци се качили в пътуващия за Милано самолет, но пилотът установил, че са пияни и подал сигнал към силите на реда.\"Полицаите ги приканиха да напуснат самолета и те го направиха, без да създават проблеми\", каза полицейският говорител, който уточни, че двамата не са били арестувани.Най-известната проява на \"Пуси райът\" е от февруари 2012 г., когато няколко изпълнители от групата изпяха \"пънкарска молитва\" срещу Владимир Путин в катедрала в Москва. Три жени от групата, сред които Мария Альохина, бяха осъдени на две години изправителен лагер през август 2012 г. за мотивирано от религиозна омраза хулиганство.Една от тях, Екатерина Самуцевич, бе освободена през октомври 2012 г., а Надежда Толоконникова и Мария Альохина излежаха 22 месеца от присъдата си. ", "date": "2019.02.13", "title": "Изгониха двама от „Пуси райът“ от самолет, били пияни "}
{"url": "http://www.cross.bg/yambol-bolnitza-sredstva-1596428.html", "text": "/КРОСС/ „Пари за новата болница има и новата болница ще бъде завършена\", обяви в репортаж за сутрешния блок на Нова телевизия кметът на Ямбол Георги Славов. Той потвърди, че вече има готов работен проект и предстои да бъде обявена обществена поръчка за избор на изпълнител за довършването на обекта. Реално довършителните работи могат да започнат до 4 месеца, ако след провеждането на избор на изпълнител няма обжалване, се казва още в репортажа. Припомнен бе и дългият път, извървян до сега, когато вече има изрична гаранция от настоящото правителство, че ще бъдат отпуснати поне 12 млн. лева за завършване сградата на новия болничен комплекс. Строителството на болницата е започнато още преди четири десетилетия, но едва в последните години има реални стъпки за финализирането му. По предложение  на кмета Георги Славов през 2012 г. общинският съвет гласува с пълно единодушие решение за даряването на сградата за нуждите на  Пак по негово настояване тогавашният кабинет на Бойко Борисов отпуска целеви средства от 1,5 млн. лева за подмяна на дограмата и е възложено цялостно проектиране за модернизация на обекта. В 2013 г. правителството на Орешарски умишлено спира финансирането за новата болница. Местните депутатите от левицата, включително тогавашният финансов министър Чобанов, също от Ямбол, убедено твърдят, че областта няма нужда от нов болничен комплекс. „Ако днес този проблем не бъде решен, то утре Ямбол изобщо няма да го има на здравната карта\", категоричен от своя страна е ямболският кмет. Настоящата база на  няма как да даде качествена услуга. Разпръснатите в 17 сгради отделения са изпитание както за пациентите, така и за работещите в здравното заведение. В допълнение, това генерира колосални средства за поддръжка и отопление на сградния фонд.Необходимостта от съвременен и единен болничен комплекс в Ямбол отдавна не е желан лукс, а крещяща нужда и неизбежно решение. С тези мотиви кметът на Ямбол успя да привлече за каузата настоящия премиер Бойко Борисов, който в началото на 2017 пое публично ангажимент, че държавата ще осигури средства за нова болница. Последваха гаранции от страна на здравното и финансовото министерство, като средства за стартиране довършването на обекта ще бъдат отпуснати при избран изпълнител на строително-ремонтните дейности. Очаква се процедурата за избор на изпълнител да бъде обявена до няколко седмици.", "date": "2019.02.13", "title": "Кметът на Ямбол: Новата болница ще бъде завършена, вече има работен проект"}
{"url": "http://www.cross.bg/prebivavane-prebivavaneto-bulgarski-1596430.html", "text": "/КРОСС/ Създава се възможност, чужденец с валидно разрешение за продължително, дългосрочно или постоянно пребиваване у нас, да може да влиза в страната без виза. Предвидено е допълнение с оглед въвеждането на нова структура, компетентна да издава разрешения за продължително пребиваване на чужденци.Предлаганите промени изчистват и досегашните административни тежести по пребиваването на висококвалифицирани и сезонни работници. Според досега действащия закон, при смяна на работодателя в периода на пребиваването им у нас, на тези хора им се налага да кандидатстват за нова виза за дългосрочно пребиваване.Урежда се и статутът за пребиваване на непридружени деца-чужденци чрез издаване на разрешение за продължително пребиваване в страната до навършване на пълнолетие. Прецизират се правомощията на компетентните държавни структури по отношение на грижите, които се полагат спрямо тях.Предвидени са редица допълнения и изменения в Закона за български документи за самоличност и в Закона за влизането, пребиваването и напускането на България на гражданите на ЕС, които не са български граждани, и членовете на техните семейства.В Закона за български документи за самоличност се въвежда нов вид документ, който ще се издава на децата-чужденци, предвиден е срок за издаването и за пребиваването на чужденци.В закона за пребиваването в България на граждани на ЕС е установена липса на правна уредба за издаване на удостоверения за пребиваване на членовете на семейството на български граждани, упражнили правото си на свободно движение, както и за възможността да се откаже право на пребиваване на територията на страната ни в случай на установено и доказано фиктивно съжителство и фиктивен брак. ", "date": "2019.02.13", "title": " Чужденци с разрешение могат да влизат у нас без визи "}
{"url": "http://www.cross.bg/chyma-afrikanska-svine-1596415.html", "text": "/КРОСС/ За нов случай на Африканска чума при диво прасе съобщиха от Българската агенция по безопасност на храните (БАБХ). Животното е открито от ловци на около 18 км от варненското село Тутраканци, където в края на август миналата година бе обявено първото и засега единствено огнище на заболяването при домашните свине.Ловците не са се усъмнили, че животното може да е болно, нито са предприели мерки за вземане на проби и унищожаване на трупа. Вместо това са транспортирали умрялата дива свиня до имот в квартал „Повеляново\" в град Девня.След взетите проби от животното и с протокол от Националния диагностичен научноизследователски ветеринарномедицински институт е потвърдено наличието на Африканска чума по свинете. БАБХ напомня, че неспазването на правилата за биосигурност при ловуване, както и ниската биосигурност при отглеждане на свине в домашни условия, са едни от най-важните фактори за пренасяне на заразата от дивите към домашните свине. ", "date": "2019.02.13", "title": "Нов случай на Африканска чума край Варна "}
{"url": "http://www.cross.bg/dans-smetka-tzatzarov-1596414.html", "text": "/КРОСС/  ДАНС проверява банката с транзакциите от Венецуела, съобщиха главният прокурор Сотир Цацаров и председателят на ДАНС Димитър Георгиев след среща на посланика на САЩ Ерик Рубин при премиера Бойко Борисов в Министерски съвет днес.Цацаров потвърди, че от САЩ  е получена информация за големи парични преводи, извършени от петролна компания във Венецуела, в български банкови сметки. Установена е банката, името на титуляра, както и самите сметки, поясни Цацаров.\"Работи се изключително интензивно от органите на ДАНС. В банката се извършва пълен мониторинг. Когато имаме пълна картина на преводите, ще бъдат предприети необходимите мерки\", добави Цацаров и каза още, че са получили пълно съдействие от БНБ. Установява се точно по какъв механизъм се е извършвало \"пране на пари\".Шефът на ДАНС заяви, че сметката е една, към нея има много други свързани. \"Откритата сметка, не е точно сметка в пълния смисъл на думата. Лицето е открило сметка като адвокат. Използвана е формата на доверителна адвокатска сметка, по която да пристигат сметка на клиенти и която не се използва пряко от адвоката, уточни още Цацаров. Лицето има местожителство в различни държави и в момента не е в България.Информацията за траншовете е дошла от САЩ и по оперативен и по дипломатически път. По думите на главния прокурор парите след това са напускали България с основания като финансиране на спортна федерация или закупуване на храни. Финансовата институция не е обект на подозрение, тъй като сметките са редовно открити. В момента остатъчните средства по сметките се поставят под пълен контрол. Преводи няма да се допускат, заяви Цацаров.Ще се извършва проверка не само на тази банка. Проверяват се и преводи от България навън. Ако целият механизъм стане ясен, то ще може да се говори за целенасочен канал за парични преводи. Напълно е ясно, че говорим не конкретно, а общо. Причина за това е не само началото на тези действия, но и пълното споразумение да бъде изнесен само този обем от информация. Тази проверка тече и в момента, извършва я ДАНС\", обясни главният прокурор.По-рано бе съобщено, че българин с инициали Ц. Ц. е получил стотици милиони евро от Венецуела. Проверка на ДАНС в българските банки е установила доверителна сметка в малка банка с български собственици. По нея продължава да има движение. ", "date": "2019.02.13", "title": "ДАНС проверява българска банка заради държавни пари от Венецуела"}
{"url": "http://www.cross.bg/dogovora-rysiya-sekretar-1596416.html", "text": "/КРОСС/ Русия разполага със срок от шест месеца да се върне към договора за ракетите със среден обсег в Европа, заяви днес генералният секретар на НАТО Йенс Столтенберг преди началото на двудневната среща на министрите на отбраната от алианса в Брюксел.Русия продължава да нарушава договора с разполагането на нови ракети със среден обсег, способни да носят ядрени бойни глави. Тези ракети са трудни за засичане, могат да достигнат до европейски градове и са преместваеми. Призоваваме Русия да се върне към спазването на договора, добави Столтенберг.Имаме нужда от време за оценка какви стъпки да предприемем, ако договорът бъде прекратен. Ще бъдем единни, отговорът ще бъде съразмерен и отбранителен. Нямаме намерение да разполагаме нови наземно базирани ракети в Европа. Имаме много други възможности, но няма да ги обсъждам сега, защото това би повишило несигурността, посочи генералният секретар. Основната ни цел е да запазим договора, добави той.Столтенберг съобщи, че на министерската среща ще бъде обсъждана и подялбата на тежестта от разходите за дейността на НАТО. Той отбеляза, че от 2016 г. насам европейските страни от алианса и Канада са увеличили с 41 милиарда долара отбранителните си разходи. Генералният секретар изрази очакването до края на следващата година тези допълнителни разходи да достигнат 100 милиарда долара. ", "date": "2019.02.13", "title": "НАТО: Русия има 6 месеца да се върне към договора за ракетите със среден обсег "}
{"url": "http://www.cross.bg/trifon-ivanov-bulgariya-1596413.html", "text": "/КРОСС/ На този ден преди три години почина легендарният български защитник Трифон Иванов. Железният Трифон ни напусна на 50 годишна възраст. В последните години Трифон заемаше поста председател на Зоналния съвет на БФС във Велико Търново, където спечели сърцата на хората в родния си град и региона с всеотдайната си работа за развитието на футбола.Трифон Иванов ще остане в историята на българския футбол като един от най-добрите футболисти на своя пост - Футболист номер 1 на България за 1996 г., 3-кратен шампион на България с екипа на ЦСКА, а през 1996 г. става шампион на Австрия с \"Рапид\" (Виена). С националния отбор има 77 мача и 6 гола за \"А\" националния отбор на България, с който е бронзов медалист от световното първенство в САЩ през 1994 г. Незабравим ще остане неговият гол във вратата на Русия на Националния стадион \"Васил Левски\" на 10 септември 1997 г., с който България се класира за Мондиал'98.Трифон Иванов бе най-добрият централен защитник в историята на българския футбол, футболист №1 на България за 1996 г., почетен гражданин на Велико Търново. Той си отиде от този свят преди да е навършил 51 години.  В памет на Туньо на стадион „Ивайло\" във Велико Търново е оформен кът на футболиста пред централния вход.На мястото се намира и паметната плоча на легендата на българския футбол, която бе открита по повод еднагодина от смъртта му.В негова памет Фен клуб „Етър\" организира поклонение пред паметната плоча на Трифон Иванов на стадион „Ивайло\".   ", "date": "2019.02.13", "title": "Изминаха три години без  легендарния Трифон Иванов - Туньо"}
{"url": "http://www.cross.bg/neotklonenie-baneva-evgeniya-1596418.html", "text": "/КРОСС/ Евгения Банева е поискала промяна на мярката си за неотклонение, съобщиха от СпециализиранОт 6 декември, тя и съпругът й Николай Банев, са в ареста по обвинение за участие в организирана престъпна група за данъчни и длъжностни престъпления и пране на пари. Двамата бяха задържани в Ница в края на октомври след издадена от българските власти европейска заповед за арест, а след това екстрадирани у нас.Банев вече поиска да излезе на свобода, но и първоинстанционният Наказателен съд, и Апелативният спецсъд му отказаха. \"Рано или късно ще осъдя държавата, моят престой в ареста ще струва много скъпо. Подготвям дела и в Страсбург, и в Брюксел\", каза бизнесменът пред съда. Междувременно стана ясно, че Инициативен комитет е решил да издигне кандидатурата на Евгения Банева на евровота през май. Това обаче не задължава съдът да промени мярката й за неотклонение на по-лека.ия наказателен съд. ", "date": "2019.02.13", "title": " Евгения Банева поиска промяна на мярката си за неотклонение "}
{"url": "http://www.cross.bg/bdzp-ezerata-ptitzi-1596421.html", "text": "/КРОСС/ Вчера късно вечерта е стреляно по кола на Българското дружество за защита на птиците (БДЗП), паркирана в двора на полева станция „Дуранкулак\". Най-вероятно деянието е дело на бракониери, които извършват незаконен риболов в езерата Шабла и Дуранкулак. Екип на БДЗП и Изпълнителната агенция по рибарство и аквакултури редовно организират проверки за бракониерство в езерата и явно това е провокирало стрелбата. Предишният ден отговорникът по опазване и мониторинг на червеногушата гъска на БДЗП е предотвратил навлизането на бракониерска  лодка за поставяне на мрежи в защитена местност „Дуранкулашкото езеро\". В момента полицията извършва разследване на място и проверка  по случая.Всичко това се случва докато екип на LIFE проекта на БДЗП „Сигурен прелетен път\", съвместно с колеги от Великобритания, прави опити за улавяне и маркиране със сателитни предаватели на червеногуши гъски.  Бракониерството в езерата е една от основните заплахи за нощуващите представители на световно застрашения вид, който зимува всяка година у нас. Навлизащите с лодки да поставят мрежи бракониери, освен че нанасят щети на рибните популации, прогонват и нощуващите птици. Честото безпокоене изтощава гъските, повишава смъртността и намалява броя на размножаващите се птици.  ", "date": "2019.02.13", "title": "Бракониери обстрелват кола на БДЗП в Дуранкулак"}
{"url": "http://www.cross.bg/tehnika-sushto-bulgariya-1596423.html", "text": "/КРОСС/ Народните представители от ПГ на \"БСП за България\" единодушно взеха решение да съберат сумата от 20 000 лв. за паричната гаранция, която наложи съдът на колегата им Елена Йончева. Според тях това е и начин да покажат твърдата си позиция в нейна подкрепа. Средствата са отделени от заплатите им на народни представители, съобщиха от пресцентъра на \"Позитано 20\", след като лично лидерът на левицата Корнелия Нинова твърдо я защити.Още преди дни самата Йончева заяви, че ще обжалва гаранцията. Тя й беше наложена, след като прокуратурата й повдигна обвинение за пране на 645 хил. лв., получена във фирма, достъп до средствата на която е имала. Фирмата е създадена от фирма на обвиняемата и друга офшорна компания.\"Това са средства, отпуснати за закупуване на техника и за снимане на поредица от документални филми. Техниката е закупена по банков път, със съответните фактури, плащани са ДДС. Става дума за камери, за звукова техника, за техника за директни включвания, за сателитни телефони, за монтажна апаратна и са направени поредица от документални филми\", обясни депутатката.\"Основната цел на такова обвинение е да бъдат сплашени всички, които решат, че могат да говорят за безобразията в тази държава - всеки, който реши, че може да даде гласност на грабежа, който се извършва вече 10 години. Вие смятате ли, че някой ще тръгне да прави финансови машинации, отивайки в Алепо, когато не знае дали изобщо ще се върне от там? Аз трудно намерих оператор, който да дойде. В Украйна също не бяха леки условия и също ни стреляха, докато снимаме. Ще припомня, че влязох в черния списък на Порошенко с журналисти след този филм. Абсурдно е да се говори за пране за пари, защото сметката е открита в българска банка. Плащани са данъци в България. Цялата техниката, закупeна от дружеството, е по банков път. Тази техника е налична, филмите също са налични и може да ги видите и сега\", коментира още говорителката на ПГ на \"БСП за България\". ", "date": "2019.02.13", "title": "Депутатите от БСП събират 20 000 лв. за гаранцията на Елена Йончева"}
{"url": "http://www.cross.bg/nikol-shertzinger-desislava-1596424.html", "text": "/КРОСС/Певицата Никол Шерцингер отново се спря на изящен тоалет на българската дизайнерка Невена Николова за парти след връчването на наградите \"Грами\". С рокля от същата материя и десен бе и президентската съпруга Десислава Радева на първата си международна визита на срещата на на НАТО в Брюксел през 2017 година.Никол се появи на партито на музикалната компания HITCO с нежен и същевременно забележим тоалет с флорални мотиви. Ефирната материя чудесно контрастираше на смуглата кожа на Шерцингер и ѝ придаваше свеж вид.Преди време Десислава Радева също влезе в модните хроники по време на първата си визита като президентска съпруга на световен форум. Тоалетът не е един и същ, но атрактивният плат веднага впечатлява.Това не е първият път, в който Никол се появява с тоалет на Невена. Съвсем скоро тя публикува кадър, докато се подготвя за свое шоу, на който носеше чудесна рокля в бяло на българката.Невена Николова е дизайнерка, която е ситуирана основно в Лондон. Тя е филолог по образование, но на 27-годишна възраст открива истинското си призвание. Освен знаменитостите, които са запленени от стилните модни решения, хубавите материи и оригиналността в дизайните на Невена, тя е обличала и неведнъж съпругата на президента Румен Радев - Десислава, по време на нейните задгранични визити.Междувременно британски медии писаха, че Никол Шерцингер и най-добрият български тенисист Григор Димитров вече не са заедно. Информацията все още не е потвърдена от нито един от тях. ", "date": "2019.02.13", "title": "Никол Шерцингер с десен като на Десислава Радева"}
{"url": "http://www.cross.bg/agra-tryufeli-fermerite-1596420.html", "text": "/КРОСС/ Отглеждането на трюфели е новият хит в земеделието, затова новости за сектора ще бъдат показани на Международната селскостопанска изложба „Агра 2019\"  от 20 до 24 февруари в Международен панаир Пловдив.  Иновация от европейски мащаб са фиданките на леска, дъб, габър, липа, орех и иглолистни видове, „заразени\" със спори от пет вида български трюфели, и технологията за създаване на трюферии в пустеещи земи. Върху тях се засаждат  овощни, горски или декоративни дръвчета, в които са имплантирани семена на скъпите подземни гъби. Така техните плантации могат да се комбинират с други полезни култури, носещи допълнителен доход. През последните години у нас се активизира производството на памук, затова български учени предлагат сортове, оценени като ново направление в селекцията. Те са с естествено оцветено кафяво влакно, по-дългото и по-фино от стандартното, с висок екологичен и стопански ефект, твърдят създателите.   Новост е и технологията за производство на твърда пшеница, подходяща за направата на високо качествени макаронени изделия. Сортът осигурява по-добри икономически резултати за фермерите. Това са част от  иновациите, които Селскостопанската академия ще  демонстрира на „Агра 2019\" наред с различни сортове растения и породи животни, технологии за тяхното отглеждане. Акцентира се на индустриалното животновъдство заради търсенето на суровини за хранителната индустрия.  Важен сегмент на „Агра 2019\" са семената, торовете и препаратите за растителна защита. Те са разработени въз основа на най-модерни екологични методи за обработка на земята, променят тотално растениевъдството и го превръщат в целогодишна дейност. Представят ги научни институти и световно известни фирми от Холандия, Австрия, Германия, Франция. Биопроизводството е едно от водещите направления  в изложбата, където ще бъдат показани технологии и оборудване, чисти торове и препарати, продукти на  земеделски и животновъдни ферми.  В деловата програма са включени Ден на биологичното земеделие  и други събития за сектора.  Комплексни решения за своята работа ще открият и фермерите, занимаващи се с конвенционално растениевъдство и животновъдство. На „Агра\" се демонстрира последно поколение техника за различни дейности в големи и малки стопанства. Представят се финансови инструменти за подпомагане и кредитиране. Така не само показваме иновации за селското стопанство, но и улесняваме пътя  за тяхното внедряване в практиката, коментира доц. д-р  Иван Соколов, главен директор на Международен панаир Пловдив, организатор на „Агра\" и на изложбите „Фудтех\" - за хранителната индустрия, и  „Винария\" - за лозарство и винарство, които ще се проведат по същото време.  ", "date": "2019.02.13", "title": "Плантации за трюфели сред иновациите на изложбата „Агра 2019“"}
{"url": "http://www.cross.bg/kruvodaryavane-bolnitza-proekta-1596407.html", "text": "/КРОСС/ С проекта „Това не си го правил\" Университетската болница в Бургас отправя предизвикателство към абитуриентите от града да дарят кръв преди бала си. Така младите хора могат да спасят много животи. Голяма част от младите хора нямат нагласата да кръводаряват безвъзмездно. Някои от тях дори никога през живота си не са дарявали кръв.Всяка капка дарена кръв е ценна за бургаската болница, защото през летния сезон много често лечебното заведение остава без кръвни запаси, заради големият брой пациенти по Южното Черноморие. Затова и целите на проекта са да популяризира доброволното и безвъзмездно кръводаряване сред най-младите жители на региона.Днес от бургаската болница призоваха завършващите ученици - да се обединят и да направят нещо добро заедно - групово кръводаряване и дори състезание по кръводаряване сред бургаските училища! Най-активните училища, включили се в проекта по кръводаряване, ще бъдат отличени на специална церемония на 14 юни - Световния ден на кръводарителя. ", "date": "2019.02.13", "title": " Университетската болница в Бургас започна кампания за кръводаряване "}
{"url": "http://www.cross.bg/fenove-fenerbahche-bili-1596401.html", "text": "/КРОСС/ Фенове на руския Зенит (Санкт Петербуг) са били нападнати в Истанбул, часове преди гостуването на тима им на Фенербахче в мач 1/16-финалите на Лига Европа. Руските фенове били в автобус, с който се придвижвали към стадиона, но им била устроена засада от турски ултраси.Десетки фенове на Фенербахче с ножове опитали да отворят вратите и да влязат в автобуса. След като не успели да го сторят, започнали да хвърлят предмети, в резултат на което, счупили повечето прозорци на превозното средство.За щастие полицията се намесила и се разминало без сериозни последствия за руските фенове. Някои от тях имали леки порязвания от падналите прозорци, но нямало нужда от лекарска намеса.Фенербахче успя да победи с 1:0 след гол на Ислам Слимани и да вземе минимална преднина преди реванша след седмица в Санкт Петербург. ", "date": "2019.02.13", "title": "Нападнаха с ножове руски фенове в Истанбул"}
{"url": "http://www.cross.bg/transport-vyarno-pargov-1596411.html", "text": "/КРОСС/ Шофьорите в градския транспорт роби ли са? Отговор на този въпрос очаква председателят на БСП - София и на групата на социалистите в СОС Калоян Паргов от директорите на столичните дружества „Автотранспорт\" и „Електротранспорт\" Слав Монов и Евгений Ганчев, както и от председателя на Комисията  по транспорт и туризъм към СОС Екатерина Йорданова, от заместник-кмета с ресор „Транспорт\" Дончо Барбалов и от кмета Йорданка Фандъкова. Лидерът на столичните социалисти се срещна с шофьори от двете дружества, които от днес официално протестират символично като работят, облечени с жълти жилетки и с поставен надпис „Протест\" на предното стъкло.„От това, което чух, вече имам обяснение защо е толкова голям недостигът на водачи в столичния градски транспорт, коментира Калоян Паргов. - След срещата ми с шофьорите имам редица въпроси, на които бих искал да получа отговори.  Вярно ли е, че месечният график на работа и почивки не се спазва и има натиск върху шофьорите да поемат извънредни часове работа под заплаха, че ще бъдат уволнени? Вярно ли е, че съществуват вътрешни правилници в дружествата, които регламентират санкции и по този начин са отнемани неправомерно възнаграждения на шофьорите. Вярно ли е, че болничните не се изплащат с месеци, а се „разследват\"? Вярно ли е, че се допуска един шофьор да работи в две поредни смени в един ден? Вярно ли е, че в последните два месеца има 5 инцидента с шофьори в столичния автотранспорт? Вярно ли е, че в момента има превозни средства в градския транспорт, които се движат с гуми на по 250 000 км при положение, че по закон те трябва да се сменят на 100 000 км? Верни ли са твърденията за психологически тормоз на шофьори, които решат да се оплачат от условията на труд? И ако наистина е такова положението в столичните транспортни дружества, как очакват ръководствата им да има желаещи да работят в тях?\".Калоян Паргов добави, че се надява да чуе цялата истина за натрупаните проблеми в столичния градски транспорт още на днешното заседание на Комисията по транспорт и туризъм, както и обяснение защо групи шофьори протестират символично от днес.„Очаквам и конкретни предложения за справяне с проблемите, каза още Калоян Паргов, който е заместник-председател на Комисията по транспорт и туризъм. - С колегите от групата на БСП настояваме за пълни отчети. Искаме да знаем кой какво е свършил или не е свършил в работата си и съответно каква отговорност ще понесе за действията си. Защото тази безотговорност не може да продължава. Крайно време е Столична община и ръководствата на транспортните дружества да си дадат ясна сметка, че най-важни от всичко са безопасността и защитата на живота и здравето на гражданите, както и качеството на транспортното обслужване. За нас, социалистите, водещ в работата ни е принципът „Пътникът на първо място\". За да се изпълни това, работниците в градския транспорт трябва да бъдат обезпечени изцяло, тъй като носят пряка отговорност за живота и здравето на гражданите, които обслужват\". ", "date": "2019.02.13", "title": "Калоян Паргов: Шофьорите в градския транспорт роби ли са?"}
{"url": "http://www.cross.bg/brak-zaedno-dostatuchno-1596383.html", "text": "/КРОСС/  За мозъка съвместното съжителство без брак е признак за недостатъчна обвързаност и съответно не може да се отпусне достатъчно, пише Live Science.Това е така, защото той има познавателни способности що се отнася до двойките и техните фактически отношения.Ново пpоучване с магнитен pезонанс изследва мозъците на pазлични двойки, някои от които живеят заедно, а дpуги са сключили брак. В експеpимента влизат и еднополови двойки, част от които се считат за \"женени\" въпpеки липсата на официално пpизнание.Pезултатите показват, че части от мозъка pеагиpат по-слабо на стpеса, когато човек е със своя паpтньоp, когото счита за женен/омъжен. Пpи пpоизвеждането на електpически шок мозъкът на съпpуг или съпpуга, които се дъpжат за pъце, се успокоява по-бъзо в сpавнение с този на хоpа, които не са обвъpзани толкова много. Ефектът се пpоявил доpи пpи еднополовите бpакове. Споpед учените основната pазлика е в това как хоpата възпpиемат своята вpъзка.\"Ако пpосто живеете заедно, това означава, че не сте се ангажиpали достатъчно един към дpуг\", коментиpа д-p Джим Коан от Унивеpситета на Виpджиния. \"Бpакът е инстpумент за довеpие и надеждност\". ", "date": "2019.02.13", "title": "Мозъкът прави разлика между брак и съжителство на семейни начала"}
{"url": "http://www.cross.bg/manolova-mariya-kale-1596380.html", "text": "/КРОСС/ Фосил на голям праисторически охлюв - амонит, е открит в скалите под крепостта Петрич кале край Аврен. Това съобщи д-р Мария Манолова от Регионалния исторически музей във Варна.Фосилът е с диаметър на 1 метър и един от най-големите, откривани в България. В момента находката се намира в отдел „Природа\", където се обработва и почиства.Най-вероятно амонитът ще бъде представен в изложбените зали на музея през пролетта на тази година, допълни Мария Манолова Крепостта Петрич кале е уникална и без аналог в Североизточна България и има потенциал да се превърне в един от най-посещаваните археологически обекти у нас, каза още Мария Манолова.  ", "date": "2019.02.13", "title": "Голям фосил на праисторически охлюв е открит в скалите край Аврен "}
{"url": "http://www.cross.bg/riiio-andre-sofiya-1596400.html", "text": "/КРОСС/ Поради огромния  интерес и след напълно разпродадена зала Андре Рийо обявява втори концерт в София - на  9 юни в  зала Арена Армеец. Това става в деня, в който Краля на валса и неговият оркестър \"Йохан Щраус\" ще свирят на стадиона в Амстердам преди голямата футболна среща от Шампионската лига между отборите на Аякс и Реал Мадрид.Андре Рийо започна началото на годината силно, като обяви 100-ия си концерт на големия площад  Ваерхоф  в Маастрихт. От 2005 година насам всяко лято холандецът изнася традиционните си концерти пред многохилядна публика в родния си град. Само през 2018 е събрал 150 000 свои фена от 80 страни на спектаклите си на открито. А за миналата година над 700 000 зрители са посетили неговите представления в турнето му от Европа до Австралия.Грандиозните спектакли за този сезон  в София са с  нова и изненадваща програма. Повече валсове и много емоции обещават от мениджърския екип.Концертите на харизматичния Рийо доставят цветна емоция и удоволствие за сетивата. Те са пищно и жизнерадостно съчетание от добре познати класически и произведения и популярни мелодии, изпълнения на известни солисти от различни националности, изненади, фин хумор и неповторимото присъствие на маестрото. Рийо владее настроението и на публиката, и на 60-те музиканти от оркестъра „Йохан Щраус\" с аристократичното си излъчване и мощен позитивизъм.С над 500 платинени награди, милиарди гледания в YouTube и повече от 3 700 000 последователи  във Facebooк Андре Рийо е един най-аплодираните, атрактивни и продавани артисти в света.", "date": "2019.02.13", "title": " Андре Рийо обявява втори концерт в София"}
{"url": "http://www.cross.bg/anita-razmer-meiizer-1596412.html", "text": "/КРОСС/ В Окръжна прокуратура Варна е получено разпореждане на прокурор от ВКП на РБ, въз основа на което Анита Желева, публично по-известна като Анита Мейзер, е задържана за обезпечаване изтърпяването на наложено наказание.С влязло в сила решение от 11.02.2019 г., във ВКС на РБ е приключило наказателното производство срещу нея. Тя е призната за виновна по двете обвинения - за подкуп и за причиняване по непредпазливост на смъртта на нейния съпруг, като за всяко от тях съдът е преценил за справедливо да определи наказание лишаване от свобода в размер на две години. По правилата на групирането на наказания е определено Мейзер да търпи лишаване от свобода за срок от две години при общ режим в затвора Сливен. Наложена ѝ е и глоба в размер на 4000 лв. Уважен е граждански иск в размер на 100000 лв.Припомняме, че Анита Желева бе обвинена и предадена на съд за това, че на 14.08.2016 год. в град Варна причинила по непредпазливост смъртта на Николай Славов Димов - престъпление по чл. 122 ал.1  от НК и по същото време и място  предложила подкуп - сумата от 30 000 евро, на полицейски орган, за да не я задържи по ЗМВР при налични данни за извършено престъпление - престъпление по чл.304а от НК.", "date": "2019.02.13", "title": "Анита Мейзер влиза в Сливенския затвор"}
{"url": "http://www.cross.bg/zhivot-poyavili-godini-1596405.html", "text": "/КРОСС/ Международен изследователски екип заключи, че преди 3,5 милиарда години микробният живот на Земята е процъфтявал, а не е бил на границата на изчезването, съобщи сайтът Физ.орг.Смята се, че първите живи организми се появили на нашата планета преди 3-4 милиарда години. Учени се опитват да уточнят кога са се появили едноклетъчни, защото ако за възникването на живот е трябвало да мине дълго време, това означава, че появата му е свързана с особени условия.Ако първите организми са се появили скоро след формирането на Земята и микробният живот е процъфтявал, съществува голяма вероятност форми на живот да са се разпространили във Вселената.Сега специалистите анализирали изотопния състав на древни седименти. Известно е, че в анаеробни условия микроорганизмите редуцират сулфатите до сулфиди. При това от вида метаболизъм зависи съотношението между изотопи на сярата в отпадъчните продукти.Учените свързали съотношението между стабилни изотопи на сярата - сяра-32, сяра-33 и сяра-34, с бактериалния метаболизъм и констатирали, че признаците на живот се проследяват в разстояние на над 3 милиарда години. Това съответства на хипотезата, че древните микроорганизми са били широко разпространени на Земята. ", "date": "2019.02.13", "title": "Разкриха загадка, свързана с възникването на живота "}
{"url": "http://www.cross.bg/zavoda-dyshi-podkrepa-1596397.html", "text": "/КРОСС/ Пожарът в завода за преработка на месо в село Войводиново ще остави без препитание близо 300 души. В завода няма синдикална организация, но експерти от КТ \"Подкрепа\" вече консултират работниците за техните права. Над 40 часа е отнело на огнеборците потушаването на пожара, възникнал в завода за преработка на месо в село Войводиново. Все още има тлеещи участъци. Все още е труднодостъпен достъпът до предприятието. Окръжната прокуратура започна разследване дали пожарът е възникнал умишлено или в резултат на техническа повреда.Близо 300 души ще останат без работа след пожара. Според служителите на завода, инцидентът не е умишлен,а става въпрос за нещастен случай. Работници се надяват банките да помогнат на собственика.Вакрил Запрянов, който е служител в завода коментира, че работодателят им не е закъснял и един ден плащането, но сега 300 души остават на улицата.Лидерът на КТ \"Подкрепа\" в Пловдив Атанас Кръстев коментира по случая, като заяви, че безспорно след тази трагедия и липса на работни места, трябва да се пристъпи към процедура ,засягащи трудови правоотношения на работниците. Важното за всички служители е ,че има право да получат обезщетение, трябва и да подадат документи в бюрото по труда.Безспорно не е леко на работодателя, но той трябва да вземе предвид и проблематиката на тези хора. Кръстев коментира, че хората са търсили помощ в бюрото по труда, а представители на ръководството са консултирали някои от тях. Кръстев сподели, че офисът на КТ \"Подкрепа\" е отворен за безплатни консултации и съвместно с бюрата по труда ще започнат процедура по търсене на работа за всички ощетени от пожара. ", "date": "2019.02.13", "title": "Пожарът в завода за месо в село Войводиново ще остави без работа 300 души"}
{"url": "http://www.cross.bg/galaxy-senzor-s-1596408.html", "text": "/КРОСС/ Повече от седмица преди официалната премиера в интернет може би се появиха пълните характеристики на очакваните три телефона в серията Galaxy S10 - S10, S10+ и S10e. Те са споделени с GSM Arena от източник от търговската мрежа на корейската компания, но засега все още няма 100% потвърждение за тяхната автентичност, така че е добре да имаме едно наум. От друга страна, съдържанието на двете снимки отговаря на появилата се до момента информация и не е изключено някой просто да е събрал детайлите в документ, който след това е разпечатал, предава Mobile Bulgaria.Освен това има и някои разлики спрямо слуховете - например дисплеят на Galaxy S10+ е посочен като 6.3\" с резолюция 3040 x 1440 пиксела, а според досегашната информация диагоналът е 6.4\". Не е изключено обаче да става дума за закръгляне. Освен това за Galaxy S10e е написано, че има 5.8\" дисплей с QHD+ резолюция от 2280 х 1080 пиксела.Другите детайли за дисплеите включват максимална яркост от 800 нита, поддръжка на HDR 10+ и предпазване с Gorilla Glass 6 и 5. Според информацията телефоните ще имат 10МР селфи камера с бленда f/1.9, Dual Pixel автофокус и възможност за запис на 4K видео. Не се споменава обаче очакваната оптична стабилизация. S10+ ще има предна камера с втори 8МР сензор.По отношение на основната камера и трите модела ще имат 12МР основен сензор с променлива бленда, оптична стабилизация и Dual Pixel автофокус плюс 16МР сензор (f/2.2) с фиксиран фокус и ултраширокоъгълна оптика.Galaxy S10 и S10+ обаче добавят и трети сензор с резолюция 12МР (f/2.4), оптична стабилизация и телефото оптика. Телефоните ще могат да записват два пъти по-дълго super slow motion видео. Камерата ще включва оптимизации с изкуствен интелект и нови ефекти като Zoom и Color point. ", "date": "2019.02.13", "title": "Ясни са всичките характеристики на Samsung Galaxy S10"}
{"url": "http://www.cross.bg/zhelyazkov-dimitur-bulgariya-1596406.html", "text": "/КРОСС/ Турция ни предава Димитър Желязков, известен като Митьо Очите, научи \"По света и у нас\". Той ще бъде екстрадиран от Истанбул на 15 февруари, когато турските власти ще го предадат на българските в полицейския участък на летище \"Ататюрк\" край Босфора. След което, с редовен полет, Димитър Желязков ще пристигне в България.\"Турските съдебни власти са уважили искането на главния прокурор за екстрадиция на Димитър Желязков, предаването му ще стана на 15 февруари\", съобщи говорителят на главния прокурор Румяна Арнаудова.\"Уважено е искането на главния прокурор за екстрадирането на Димитър Желязков от Р Турция в Р България. Фактическото предаване ще бъде осъществено на 15 февруари в полицейски участък на летище \"Ататюрк\" в Истанбул в съответствие с предложения от ГД \"Охрана\" при Министерство на правосъдието на България план, който е одобрен и от турското министерство на правосъдието. В изпълнение на този план трима служители на ГД \"Охрана\" ще приемат задържания Желязков и ще го конвоират до България с полет, пристигащ на летище София в същия ден\", обясни Румяна Арнаудова.Българските служители ще поемат Желязков 2 часа преди полета и се очаква да кацнат в София в 20,25 часа в петък вечер.Както е известно, Димитър Желязков е с повдигнато обвинение за лидер на престъпна група за рекет, изнудвания и палеж.Митьо Очите беше арестуван в хотел Истанбул в компанията на несебърския общинар Бенчо Бенчев през лятото на 2018 г. От тогава досега той е в турския арест. На 2 август в Турция бяха задържани 19 души, за които имаше данни, че са свързани с организирана престъпна група на несебърския бос Митьо Очите. ", "date": "2019.02.13", "title": "Турция ни предава в петък Митьо Очите "}
{"url": "http://www.cross.bg/godini-detzata-purvi-1596404.html", "text": "/КРОСС/ В първа група за прием в първи клас освен децата, които живеят в прилежащия район на училището в продължение на три и повече години, вече ще попадат и децата, чиито братя и сестри до 12 години учат в същото училище, независимо къде живеят. Няма значение през кой месец по-големите деца навършват 12 години, важно е това да става в годината на постъпване в първи клас на по-малките им братя и сестри.Няма значение дали по-големите деца навършват 12 години през януари или декември. Има се предвид, че това трябва да става в годината на постъпване в първи клас на по-малките им братя и сестри, обясни Ели Тричкова от дирекция „Организация и контрол\" в Министерството на образованието и науката.Целта е родителите да бъдат улеснени като водят двете си деца в едно и също училище. По думите на Ели Тричкова има конкретна причина да бъде фиксирана именно 12-годишна възраст. 12 години е възрастта, до която родителите са длъжни да не оставят децата си без надзор, ако това създава опасност за тяхното развитие.Ако кандидат-първокласникът има брат или сестра над 12-годишна възраст в същото училище, той няма да попадне в първа група за прием, но това ще му носи допълнителни точки.", "date": "2019.02.13", "title": "Нови промени при приема на първокласници в училищата "}
{"url": "http://www.cross.bg/pesni-novi-bulgarski-1596399.html", "text": "/КРОСС/  Конкурсът на БНР „Пролет\" набира нови български песни за 50-то си юбилейно издание. Крайният срок за участие в надпреварата е 22 март. Заявки за участие на имейл: prolet@bnr.bg Информация в сайта на конкурса: prolet.bnr.bg. От всички предложени нови песни селекционна комисия от продуценти, музикални редактори и звукорежисьори ще избере 12, които ще продължат участието си. Те ще бъдат многократно излъчвани и представяни на слушателите на БНР във всички програми и регионални станции на общественото радио от началото на месец април до 20 май. Селекционният екип определя най-атрактивните награди:  „Участие в престижния музикален фестивал „Евросоник\" - Грьонинген, Холандия 2020 г. Наградата за дебют, която се присъжда на автор или изпълнител и Наградата от класацията „БНР Топ 20\" - Участие в Радио парк фест през юни 2019 година.Журито  по традиция ще бъде от 7 изявени български музиканти, номинирани от членовете на селекционния екип. За да се осигури максимална обективност, всеки от тях слуша песните, гласува и изпраща своята класация в специална форма, без да е информиран кои са колегите му. Първата среща на членовете на журито ще се състои на Гала концерта на 20 май, когато гласуването е приключило и ще бъдат обявени наградите.  Професионалното жури определя Първата и Втората награди - съответно по 3000 лв. и 2000 лв. за Третата.„Пролет\" е уникален и единствен по рода си конкурс за авторска песен, който не е прекъсвал провеждането си в продължение на 50 години. От 1970 година, когато е създаден в БНР, за да стимулира създаването на българска музика до сега, автори и изпълнители очакват това музикално събитие, за да представят новата си продукция.", "date": "2019.02.13", "title": "Конкурсът на БНР „Пролет“ набира нови български песни за 50-то си юбилейно издание "}
{"url": "http://www.cross.bg/direktiva-popravkite-severen-1596409.html", "text": "/КРОСС/ Съветът на Европейския съюз и Европейският парламент съгласуваха поправките в Газовата директива на ЕС, съобщи агенция Блумбърг, цитирана от ТАСС. Европейската комисия уточни в изявление, че промените ще бъдат приети окончателно през идните месеци. Поправките са били одобрени на заседание на комисията на ЕП по енергетика, което било проведено при закрити врата и продължило девет часа, съобщи Блумбърг, цитирайки свой източник. Сега те трябва да бъдат утвърдени от Съвета на ЕС на министерско равнище.ЕК потвърди в изявление, че е постигнато предварително политическо споразумение за поправките. Променената директива ще влезе в сила, след като бъде одобрена официално от ЕП и от Съвета на ЕС и \"през идните месеци бъде публикувана в Официалния вестник на ЕС\".След това страните членки на Европейския съюз ще трябва в срок от девет месеца да приведат своето национално законодателство в съответствие с новата Газова директива, се отбелязва в изявлението.В петък германски и френски медии съобщиха, че Париж и Берлин са подготвили компромисен вариант за поправките в директивата, който ще позволи те да бъдат утвърдени и едновременно с това ще остави на Германия широки възможности за реализиране на проекта за газопровод \"Северен поток-2\", припомня ТАСС.Същността на френско-германското предложение се състои в това, че страната, на чиято територия ще се намира пунктът за получаване на газ от морския газопровод, ще получи правото да избира как да прилага Газовата директива и възможни изключения от нея. В случая тази страна е Германия, посочва ТАСС.ДПА отбелязва, че операторът на газопровода може да очаква някои допълнителни регулации, но проектът, водеща роля в който има руският държавен концерн Газпром, не е заплашен.Критиците твърдят, че \"Северен поток-2\" ще увеличи зависимостта на Европа от Русия. Защитниците на газопровода обаче подчертават необходимостта от сигурни енергийни доставки на фона на намаляващия добив на газ в ЕС. ", "date": "2019.02.13", "title": "Съветът на ЕС и ЕП отвориха пътя на Северен поток 2"}
{"url": "http://www.cross.bg/nyama-tyalo-otkritoto-1596394.html", "text": "/КРОСС/ Труп на 69-годишен мъж бе открит тази сутрин в полето под жк. \"Струмско\". Сигналът е подаден в 8:00 часа тази сутрин, мъжът е открит край напоителен канал. На място има 3 патрулки, оглежда се района около откритото тяло. По първоначални данни, няма следи от насилие.Огледът се извършва от служителите на Второ РУП-Благоевград. На около 50 метра от тялото, под храст, има пластмасови тръби и дрехи, които бяха огледани от криминалистите. Все още няма официална информация за находката, както и дали откритото тяло е на мъж, обявен за издирване от близките му", "date": "2019.02.13", "title": " Откриха труп на мъж край Благоевград"}
{"url": "http://www.cross.bg/rust-bulgariya-evropa-1596395.html", "text": "/КРОСС/ Българите се оказват най-ниската нация в Европа, като факторите за това са както генетични, така и социални. Това обясни в студиото на сутрешния блок на БНТ доц. Рачо Стоев - ръководител на секция \"Антропология и анатомия\" към Българската академия на науките.Българите се оказват с най-нисък среден ръст в Европа, като факторите са както социални, така и генетични, изтъкна доц. Рачо Стоев. За пример той даде населението на Сърбия, което бележи по-голям среден ръст, но социалните фактори са сходни с тези в България.Най-ранните данни за средния ръст в България са по костни останки, обясни той. След Освобождението данни за ръста събира Българската армия, но не използва числови стойности. Антропологичните изследвания започват в началото на 20. век, обясни доц. Стоев.Към 2-3 век населението на нашите земи е малко по-високо от средното за онова време.През ранното Средновековие населението се разрежда заради епидемията от чума, което се отразява на по-големия достъп до храна - затова не само в България, но и в цяла Европа средният ръст на населението се увеличава. В Османския период българите са ниски - към 166 см., което е също в унисон с европейската тенденция.В резултат на кризите след 80-те години в България средният ръст намалява с около 1 см. Същото явление се наблюдава в цяла Източна Европа, обясни антропологът.Най-ниските стойности в България са достигнати при родените към 1996 и 1997 г. Това изоставане в ръста заради лошите условия по време на т.нар. „Виденова зима\" най-вероятно няма да бъде наваксано, обясни доц. Стоев.  ", "date": "2019.02.13", "title": " Антрополог: Българите са с най-нисък среден ръст в Европа "}
{"url": "http://www.cross.bg/venetzyela-razyznavane-dans-1596410.html", "text": "/КРОСС/Българин с инициали Ц. Ц. е получил стотици милиони евро от Венецуела. Това е установило разследване на финансовото разузнаване на ДАНС и американското финансово разузнаване, твърди \"24 часа\".Сигналът за получаването на пари от Венецуела е подаден от американците.Проверка на ДАНС в българските банки е установила доверителна сметка в малка банка с български собственици. По нея продължава да има движение.Разследването ще бъде обсъдено на среща на премиера Бойко Борисов с американския посланик Ерик Рубин след днешното заседание на правителството. ", "date": "2019.02.13", "title": " Заловиха българин, получил стотици милиони евро от Венецуела"}
{"url": "http://www.cross.bg/real-pobedi-ayaks-1596396.html", "text": "/КРОСС/ Отборът на \"Реал\" Мадрид е в серия от шест победи и едно равенство в последните седем мача, но го чака едно по-различно предизвикателство - \"Аякс\". Тази вечер носителите на трофея гостуват на \"Йохан Кройф Арена\" в първи осминафинален мач от Шампионската лига, а срещата от 22 ч. ще бъде излъчена на живо по bTV Action. Студиото започва в 21:30 ч.Настроението в испанския лагер е отлично и по всичко изглежда, че кризата е преодоляна. През уикенда \"Реал\" победи с 3:1 градския си съперник \"Атлетико\" и се изкачи на второто място в Ла Лига, като вече е на шест точки от лидера \"Барселона\".За разлика от възходящото развитие на съперника си, \"Аякс\" играе колебливо в местното първенство. Сред незадоволителните резултати на гранда от Амстердам е тежката загуба с 2:6 от \"Фейенорд\". Въпреки това, когато говорим за европейска сцена холандците имат с какво да ни изненадат.Реал\" има 13 трофея в турнира, а \"Аякс\" е с 4. Това ще бъде 13-и сблъсък между двата тима, като \"белите\" водят със седем на четири победи.Капитанът на \"Реал\" Серхио Рамос ще излезе за своя мач номер 600 с екипа на тима и така ще се превърне в седмият играч в историята на Кралския клуб с подобно постижение. Рамос има 84 гола и е спечелил 20 трофея.Защитникът е седми по мачове в историята на клуба и ще се доближи на една среща от Фернандо Йеро и Пако Хенто, които са с по 601.Другата среща от 1/8-финалите също обещава зрелище - \"Тотнъм\" е домакин на \"Борусия\" Дортмунд. Мачът от 22 ч. ще бъде излъчен по RING.След силния старт на сезон 2018/19 \"жълто-черните\" намалиха оборотите. Те отпаднаха с драматични дузпи от турнира за Купата на Германия, записаха три поредни равенства в Бундеслигата, а за капак Люсиен Фавър ще има проблеми със състава заради контузии на ключови играчи. Капитанът Марко Ройс, който има 17 гола и 11 асистенции от началото на сезона, е с травма. Освен него Лукаш Пишчек, Пако Алкасер и Юлиан Вайгъл страдат от различни контузии.В тима на Маурисио Почетино картинката не е по-розова. Голмайсторът на \"шпорите\" Хари Кейн не е готов за игра, същото се отнася и за друг английски национал - Деле Али. ", "date": "2019.02.13", "title": "Сериозно препятствие за \"Реал\" и чакано зрелище на \"Уембли\" "}
{"url": "http://www.cross.bg/oburnala-predi-sofiiiskite-1596386.html", "text": "/КРОСС/ Тежка катастрофа е станала преди минути до Софийските централни гробища, сигнализира читател на КРОСС. Вследствие на сблъсъка една от колите се е обърнала по таван. По непотвърдена информация шофьорът на автомобила, предизвикал катастрофата, е избягал от местопроизшествието.Очевидци разказват, че водачът е бързал да хване зеления светофар, но автомобилът преди него е спрял рязко заради смяна на светофара. Заради мокрия път колата е поднесла и се е завъртяла, след което се е ударила в дървото и се е обърнала по таван. Изводът от тази ситуация е да не се опитваме да преминем, когато светофарът вече е в жълто, коментират шофьори, станали очевидци на ситуацията.Снимки Фейсбук    ", "date": "2019.02.13", "title": "Тежка катастрофа до Софийските централни гробища"}
{"url": "http://www.cross.bg/remont-ogranichava-dvizhenieto-1596378.html", "text": "/КРОСС/ Ремонт на магистрала „Хемус\". От 9.30 до 16.30 часа днес се ограничава  движението в тунел „Топли дол\". Причината е ремонт на пожароизвестителната система на тунела. Движението в посока София ще се осъществява в изпреварващата лента.", "date": "2019.02.13", "title": "Ремонт ограничава движението в тунела „Топли дол”"}
{"url": "http://www.cross.bg/rysiya-suedinenite-shtati-1596385.html", "text": "/КРОСС/  Във Варшава се открива двудневна министерска среща за мир и сигурност в Близкия изток. Домакини са Съединените щати и Полша. В Международната конференция ще участват българският вицепремиер и външен министър Екатерина Захариева, вицепрезидентът на Съединените щати Майк Пенс, израелският премиер Бенямин Нетаняху. Иран не беше поканен на конференцията, а Русия отказа да участва във форума. В навечерието на срещата американският държавен секретар Майк Помпейо е посочил, че страната му ще положи усилия, за да спре проекта за газопровод между Русия и Германия \"Северен поток-2\". Газопроводът насочва пари към Русия и едновременно с това вреди на Европа, заявил Помпейо, цитиран от агенция Франс прес.", "date": "2019.02.13", "title": "Международна конференция за Близкия изток стартира във Варшава "}
{"url": "http://www.cross.bg/dohodi-litza-spravkata-1596390.html", "text": "/КРОСС/ До 15 март предприятията и самоосигуряващите се лица, които са изплатили през 2018 г. доходи на физически лица, посочени в чл.73, ал.1 от Закона за данъците върху доходите на физическите лица (ЗДДФЛ), са длъжни да представят в НАП справка по образец за тези доходи. Това съобщават от Националната агенция за приходите.В справката по чл.73, ал.1 от ЗДДФЛ се обявяват изплатените през годината доходи на физически лица от: друга стопанска дейност (извънтрудови правоотношения, упражняване на свободна професия, за авторски и лицензионни възнаграждения и др. посочени в чл.29 от ЗДДФЛ); наем или друго възмездно предоставяне за ползване на права или имущество; доходи, посочени в чл.35 от ЗДДФЛ, включително облагаемите парични и предметни награди от игри, от състезания и конкурси, които не са предоставени от работодател или възложител; доходи, подлежащи на облагане с окончателен данък по реда на глава шеста от ЗДДФЛ, включително доходи от дивиденти и ликвидационни дялове; доходи от прехвърляне на права и имущество и други доходи, посочени в чл.73, ал.1 от ЗДДФЛ.Доходите, които трябва да се включат в справката, изчерпателно са описани в номенклатурата за вид на дохода към утвърдения от министъра на финансите образец на справката. Информацията от справките, които предприятията подават, позволява на приходната администрация да извърши съпоставка на декларираните данни от платците и получателите на доходи.Санкциите за непредставяне на данни за изплатени суми на физически лица, както и за посочване на неверни или непълни данни в справката, са в размер до 250 лева. Глобата се налага за всяко физическо лице, за което не е подадена информация или подадената информация не е коректна.Повече информация за попълването и подаването на справката по чл.73, ал.1 от ЗДДФЛ може да се получи на телефона за информация на НАП 0700 18 700 на цената на градски разговор.", "date": "2019.02.13", "title": "Фирмите подават в НАП данни за платени доходи на физически лица"}
{"url": "http://www.cross.bg/horata-dobavki-mesechna-1596389.html", "text": "/КРОСС/ От вчера Агенцията за социално подпомагане (АСП) вече изплаща новата финансова подкрепа за хората с увреждания по банков път. Подпомагането е за месец януари, а процесът е регламентиран в новото законодателство за хората с увреждания, съобщават от Агенцията.От 1 януари т.г. всички пълнолетни хора с трайни увреждания, над 18 години, имат право на месечна подкрепа по Закона за хората с увреждания. Помощта заменя досегашните добавки за социална интеграция и прекратените социални пенсии за инвалидност, изплащани към друг вид пенсия от Националния осигурителен институт в размер на 25% до месец декември 2018 г. Размерът й се определя и актуализира като процент от линията на бедност в България, в зависимост от степента на увреждане, пише \"Стандарт\".Хората, които до момента не са получавали интеграционни добавки, трябва да подадат заявление-декларация в дирекция „Социално подпомагане\" (ДСП) по настоящ адрес до 31 март, за да им бъде отпусната новата месечна финансова подкрепа, считано от 1 януари 2019 г.Заявление в Дирекция \"Социално подпомагане\" по настоящ адрес трябва да подадат и лицата, които получават месечна добавка за социална интеграция за наем на общинско жилище, тъй като от 1 януари 2019 г. сумата се отпуска под формата на целева помощ и се превежда директно на общините. На хората, които до момента са получавали интеграционни добавки, новата помощ се отпуска служебно от АСП.Размерът на помощта през 2019 г. варира от 24,36 лв. до 198,36 лв. В масовия случай тя е в по-голям размер от досега получаваните добавки. Законът гарантира, че никой няма да вземе по-малка сума от получаваната до края на 2018 г. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198,36 лв. ", "date": "2019.02.13", "title": "Вече изплащат новите инвалидни добавки към пенсиите "}
{"url": "http://www.cross.bg/kantardzhiev-morbili-detza-1596388.html", "text": "/КРОСС/ Има доказан случай на морбили в София на 37-годишна жена, която е настанена в Инфекциозна болница. Това съобщи пред БНТ зам.-директорът на Националния център по заразни и паразитни заболявания д-р Тодор Кантарджиев.Той изтъкна, че случаите на морбили в цяла Европа и на Балканите се увеличават заради липсата на ваксинации и сезонните работници от страни като Украйна. В България нивото на ваксинации остава високо, така че засега страната ни успява да избегне тази тенденция, но д-р Кантарджиев призова да не се пътува с деца под имунизационната възраст от 13 месеца в рисковите от морбили страни, а хората, които не са карали болестта и са били в чужбина, да избягват контакт с деца в първите няколко дни след завръщането си.Три са починалите деца от морбили в съседна Македония, като се взимат мерки като недопускане на неимунизирани деца, заяви д-р Кантарджиев.Случаите на морбили в Европа са нараснали десетки пъти заради липсата на имунизации. Най-много са случаите в Украйна - 36 000 души. Здравните власти в България трябва да изискват имунизационен паспорт на сезонните работници от там или да ги имунизират, призова д-р Кантарджиев. \"5500 в Сърбия, в Румъния броят намаля - по-миналата година бяха 10 000, сега са само 1500. 2500 са болните миналата година в Гърция\", обобщи специалистът.Не бива да се посещават тези страни с деца, които са под 13 месеца, когато се поставя първата ваксина, изтъкна д-р Кантарджиев. Той подчерта, че младежите, които не са боледували от морбили и са били в чужбина, е редно да избягват контакт с малки деца в първите няколко дни след завръщането си в България. По думите му, ако посещаваме рискови страни, е редно да избягваме големи групи деца.Има доказан случай за морбили в София на 37-годишна жена, съобщи д-р Кантарджиев. Тя се е лекувала в частна болница, но след това е била изпратена в Инфекциозна болница. Рискова е възрастовата група от 25-40 години с изпуснати имунизации. Имунизациите срещу морбили са две - на 13-месечна възраст и на 13-годишна. Проверка дали сме имунизирани може да се направи с проверка за наличие на антитела, изтъкна д-р Кантарджиев.Държавата трябва да предприеме строги мерки срещу фалшиви или липсващи ваксини, призова д-р Кантарджиев. Така се рискува здравето и на останалите, допълни той. Ваксината е жива, заради което носи определени рискове, но именно заради това първата ваксина се поставя на 13-месечна възраст, обясни той. ", "date": "2019.02.13", "title": "Д-р Кантарджиев: Има регистриран случай на морбили в София"}
{"url": "http://www.cross.bg/byala-katastrofa-putya-1596391.html", "text": "/КРОСС/ Катастрофа блокира пътя Русе - Бяла тази нощ. Движението в участъка вече е възстановено.Катастрофирал е тежкотоварен камион, което наложи и временно използване на обходен маршрут през Две могили, съобщиха от Агенция \"Пътна инфраструктура\".Причината за инцидента се изяснява.", "date": "2019.02.13", "title": "Катастрофа с ТИР блокира за кратко пътя Русе - Бяла "}
{"url": "http://www.cross.bg/kredirekt-nyakolko-zaemi-1596392.html", "text": "/КРОСС/ За много хора термина „бързи кредити\" е просто поредното рекламно послание към клиентите. Но едва, когато изпаднат в състояние, при което наистина се нуждаят от експресно финансиране осъзнават, че има основателна причина тези заеми да се наричат точно така. Човек никога не знае когато ще попадне в ситуация, в която наистина ще има нужда от намирате на средства спешно и най-бързия вариант се оказва именно ползването на услугите на небанковите компании, които пред последните години станаха толкова популярни в предлагането на този тип услуги. Когато имате нужда от  съветват да имате предвид три основни фактора при избора на компания кредитор, които са показателни за бързината и качественото обслужване на клиентите:•\tЗа да може да предостави бързина при обслужването на клиентите, които спешно се нуждаят от заем кредитора трябва да разполага с интуитивна и много лесна за навигиране платформа. Пример за това е онлайн страницата на Кредирект. Имайте предвид, че не всички кандидати за заеми са образовани  и са наясно с ползването на Интернет приложенията. Но когато сайта, през който се кандидатства за експресен кредит е максимално опростен, ясен и лесен за възприемане, това изключително много улеснява потребителите. Така, че уеб сайта е първата крачка към получаването на парите максимално бързо, тъй като не се губи време, а само за няколко минути се попълва формата и се подава към кредитния оператор. Това спестява време, а именно това е в основата на кандидатстването ни - спешно да намерим средствата, от които се нуждаем.•\tВъпреки, че всяка една компания у нас, която предлага кредити разполага в виртуален сайт това не е причина да кандидатствате в първата, на която попаднете в Интернет. За да се доверите от Кредирект препоръчват първо да направите проверка в регистъра на БНБ.  За да предоставят такива финансови услуги небанковите институции задължително трябва да притежават валиден лиценз за извършване на такава дейност. Това е гаранция, че няма да попаднете в схема по изнудване и последиците от тях. Затова колкото  ида бързате отделете още само една минутка за да се уверите, че фирмата, чиито сайт имате намерение да ползвате има какво да предложи и то напълно законосъобразно.•\tДостатъчно варианти от продукти. Това е третата точка, която също не бива да пренебрегвате. Експресното обслужване в онлайн сайтовете за кандидатстване наистина е гарантирано, защото при попълване и подаване на формата за кандидатстване само няколко минути са нужни за одобрение или отхвърляне на молбата ви.  Факт е обаче, че компаниите, включително и Кредирект предоставят няколко различни пакета от експресни заеми, от които желаещите могат да се възползват. Те зависят от размера на паричния кредит както и срока на погасяването му. Така, че преди да кандидатствате за бърз кредит от 1000 лева помислете дали няма да е по-изгодно да вземете по-голяма сума, но с по-нисък лихвен показател? В бързината човек може да допусне грешка и едва след като е получил вече одобрение да осъзнае, че е имало и по-рентабилно решение за неговия финансов проблем.От Кредирект предлагат на совите потенциални и настоящи клиенти максимално ефективни продукти, с които експресно да разрешат своите финансови тревоги. Намирането и кандидатстването на кредит никога не  е било толкова лесно и достъпно. Само за няколко минути в сайта на компанията можете да попълните формата за кандидатстване, да изберете сами удобния ви погасителен план и да подадете за одобрение. Буквално десетина минути ви делят от получаването на парите по сметката ви и ето още една причина да се възползвате от експресното обслужване на утвърдената на българския пазар небанкова институция - CreDirect! Имате нужда от пари по всяко време, нямате и секунда за губене? Имате избор и той е експресен заем от Кредирект! ", "date": "2019.02.13", "title": "Как да намерим бързо парите, от които се нуждаем?"}
{"url": "http://www.cross.bg/rysiya-durzhavi-zadurzhaneto-1596393.html", "text": "/КРОСС/ ЕС и САЩ обмислят нови санкции срещу Русия след задържането на 24-ма украински моряци край бреговете на Крим, пишат днес британски медии като се позовават на свои източници. Според тях, разговорите са на ниво работни групи, а мерките ще бъдат насочени срещу отговорните за инцидента в Керченския пролив.Очаква се външните министри от 28-те държави-членки на ЕС да обсъдят въпроса като част от по-широкия дебат за ситуацията в Украйна по време на срещата си в Брюксел в понеделник.Финалното решение за разширяването на санкциите ще бъде взето в следващите седмици, е допълнил източникът.Западните държави се опасяват, че отговорът им на руските действия в Азовско море е слаб, което позволява все по-големи нарушения на международното морско право да остават ненаказани. Ако не бъдат взети мерки, има риск Русия да продължи да нарушава корабоплаването, са казали източниците, смятат западните държави.Първоначално някои страни от ЕС са се надявали, че задържането на украинските моряци и кораба им ще бъде решено по дипломатически път с Кремъл. Няма обаче индикации, че Москва планира да ги освободи, нито че има желание да деескалира напрежението по темата. ", "date": "2019.02.13", "title": "ЕС и САЩ обмислят нови санкции срещу Русия "}
{"url": "http://www.cross.bg/nasekomi-vidove-nasekomite-1596371.html", "text": "/КРОСС/ Огромна част от насекомите изчезват, предупреждават учени. Това е масово измиране, което ще доведе до драматични промени и ще засегне на практика всички ниши на живота на Земята. Те опрашват растенията и по-този начин гарантират генетичното разнообразие и съществуването на множество хранителни вериги. От друга страна самите насекоми са част от такива вериги и от тях зависят многобройни популации на птици, риби и бозайници.В същото време насекомите, определяни като вредители, които са се приспособили към живота в градовете, като домашни мухи и хлебарки, са на прага на безпрецедентен биологичен просперитет.Нови изследване, което систематизира резултатите от проучвания от последните 13 години, сочи, че 40% от всички видове насекоми измират. Пчелите и бръмбарите изчезват осем пъти по-бързо от бозайниците, птиците или влечугите.Това се дължи на множество фактори, свързани с човешката дейност, като изсичането на горите, масовото използване на пестициди и не на последно място - изменението на климата.Насекомите съставляват по-голямата част от живите същества на сушата. Те осигуряват храна за птици, прилепи и дребни бозайници. С ларвите им се хранят риби. В същото време насекомите опрашват около 75% от растенията и участват във формирането на почвите.Спадът на популациите на ключови за екосистемите насекоми като пчелите е драматичен, особено в развитите страни.Според изследователите, ставащото може да доведе до изчезването на 40% от всички видове насекоми в следващите десетилетия. В момента една трета от тях са квалифицирани като застрашени.Не става въпрос само за пчелите или дори за опрашването и хранителните вериги. Измират торните бръмбари, които рециклират биологичните отпадъци и са ключови за формирането на почвите. Същото се случва и с водните кончета, чиито ларви са в основата на екосистемите на много водоеми.В същото време редица видове насекоми се намират на прага на небивал просперитет. Благодарение на хората домашните хлебарки например са намерили идеална среда за живот, в която почти нямат естествени врагове. За тяхното разпространение допринася и глобалното затопляне, което прави климатичните условия по-подходящи за вредителите, разширявайки хабитатите им към зоните на полюсите.Все пак учените не са сигурни дали прогнозата за изчезване на повечето „полезни\" видове насекоми в следващите десетилетия е вярна, тъй като 99% от данните идват от Европа и Сверена Америка. Почти няма изследвания, които да дават картина за ставащото в Африка и Южна Америка.Разбира се, на мястото на изчезналите видове ще се появят нови, но това ще отнеме милиони години. ", "date": "2019.02.13", "title": "Апокалиптична прогноза за живота на Земята"}
{"url": "http://www.cross.bg/dnes-bulgariya-gradysa-1596377.html", "text": "/КРОСС/ Облачността днес ще е значителна почти над цялата страна с изключение на Северозападна България и района на София. Преваляванията от сняг, които започнаха през нощта в североизточна България ще се изнесат на запад към Велико Търново, Ловеч и Плевен и в хода на деня постепенно ще спират. Дневните температури - между 0 и 7 градуса. В района на София ще е най-студено.Вятърът днес ще е по-осезаем в Източна България, Южните Родопи и Югозападна България по долината на река Струма. Скоростите до 40-50 километра в час. В сила е жълт код за опасно време. Ако пътувате с автомобил, избягвайте да спирате в близост до сухи дървета, електрически стълбове и под балкони. В планините - ветровито и студено. Минималните температури по високите върхове навсякъде ще са под минус 10 градуса, на Мусала - до минус 20. Очакваме и слаби валежи от сняг.Антициклонът, който вече се настани над по-голямата част от Европа продължава да избутва влага и студ към Балканите. За Свети Валентин облачността временно ще се разкъса. В петък обаче отново очакваме слаби превалявания от сняг. Дневните максимални температури все още се задържат средно за страната около 3-4 градуса. През почивните дни и в началото на новата седмица ще се повишат значително до към 10-12 градуса.Вятърът вчера успя да изчисти въздуха в почти цялата страна. След като във вторник сутринта градовете с превишена концентрация на фини прахови частици бяха 10, днес запрашаване над нормата има единствено в Русе, Варна, Бургас и Смолян. Именно в тези райони обаче, днес атмосферната циркулация ще намали замърсяването значително. ", "date": "2019.02.13", "title": "Силен вятър и студ днес"}
{"url": "http://www.cross.bg/prostranstvo-vuzdyshnoto-poleti-1596370.html", "text": "/КРОСС/ Белгийското Ръководство на въздушното движение (РВД) съобщи, че затваря за 24 часа въздушното пространство над страната.Решението е свързано с насрочената за днес национална стачка, отбелязват местни медии. Въпреки усилията да се осигури обслужването поне на част от предвидените за днес граждански полети, РВД не е успяло да установи кои негови служители ще се явят на работа. Това е наложило взимането на решение за закриването на цялото белгийско въздушно пространство.Първоначално бе обявено, че гражданското летище в Шарльороа няма да обслужи нито един полет, както и че спира за денонощие дейността на националния превозвач Брасълс Еърлайнс. Очакваше се летището в Брюксел (Завентем) да обслужи около 45 на сто от редовните полети. Досега нямаше съобщения да са засегнати аерогарите в Лиеж (товарна) и Остенде (чартърна).От летище Завентем молят пътниците да не се явяват за насрочените полети в часовете на стачката. По-рано потребителски организации предупредиха, че пътниците не могат да очакват обезщетение заради извънредните обстоятелства, но ще могат безплатно да презаверят билетите си за друг ден или да си получат парите обратно. ", "date": "2019.02.13", "title": "Белгия затваря въздушното си пространство за 24 часа"}
{"url": "http://www.cross.bg/reiitingi-povishi-baa-1596372.html", "text": "/КРОСС/ Международната рейтингова агенция Moody's повиши дългосрочните рейтинги на 12 руски компании от нефинансовия сектор на Baa2 от Baa3. Рейтинговата перспектива е променена от положителна на стабилна, съобщиха от агенцията във вторник.По-специално агенцията повиши рейтингите на „Газпром\", „Газпром нефть\", „Лукойл\", „Новатек\", „Транснефт\", „НЛМК\", „Северстал\", „ММК\", „Норилск никел\", „Алроса\", „Руските железници\" и „ФПК\".Както е отбелязано в съобщението, рейтингите на тези компании бяха подобрени след подобряване на суверенния рейтинг на Русия до инвестиционно ниво на Baa3.Освен това Moody's присъди Baa3 рейтинги на Atomenergoprom, RusHydro, FGC UES и Rossetim. Перспективата за тези рейтинги е стабилна.Агенцията повиши и дългосрочните рейтинги на Сбербанк и ВТБ в местни и чуждестранни валути до Baa3, както и подобни рейтинги на Роселхозбанк и Газпромбанк на Ba1. Дългосрочните рейтинги на емитентите VEB.RF и DOM.RF в местни и чуждестранни валути също бяха подобрени до Baa3. Перспективите за кредитните институции са стабилни.Moody's повиши кредитния рейтинг на Русия на 9 февруари. Агенцията свързва своето решение с положителните ефекти от провежданата икономическа политика в Руската федерация, както и с намаляването на уязвимостта на страната към външни шокове, включително въвеждането на нови санкции. ", "date": "2019.02.13", "title": "Moody's повиши рейтинга на 12 руски компании"}
{"url": "http://www.cross.bg/dobavi-metra-momenta-1596379.html", "text": "/КРОСС/ Така както обещахме, извършихме проверка на извършените дейности по трасето от бъдещата АМ „Струма\". Оказа се, че около 2700 метра стари пътища са преминати отново с булдозер, а са били направени и 3800 метра нови пътища. Също така имаме 13 сондажа и 300 метра път в земеделски земи. Това каза в сутрешния блок на БТВ „Тази сутрин\" инж. Дамян Дамянов от Югозападното държавно предприятие. Предприети са мерки и са изискани писмени обяснения и всички длъжностни лица ще бъдат наказани, както и ще бъде търсена отговорност съгласно кодекса и договорите за управление на директорите, добави той. Аз казах, че няма как подобни действия да не бъдат видени и нямам към момента обяснение защо няма подадена към мен информация, каза още инж. Дамянов. Или немарливост в случая, или не искам да казвам нищо друга, добави той.Започва да излиза вече истината по този случай. Извършвани са през лятото на миналата година сондажни действия, които по принцип трябва да се правят след избора на победител. Това каза от своя страна Николай Стайков от Антикорупционния фонд. Въпросните сондажи означават, че в момента някой има информация и знае бъдещия виадукт, който трябва да минава оттук, дали да бъде разположен тук или на 20 метра нататък, или на 50 метра нататък. Това означава, че се работи по един вече работен проект и по този проект може да се направи точна калкулация и сметка - но на практика това трябва да бъде направено след избора на победител, каза още Стайков. В момента въз основа на тази информация, някой може да работи някъде и на практика да изпълнява обществената поръчка, заяви още той.Твърдението, че се случват дейности по трасето на бъдещото трасе на магистрала „Струма\" в периода на избор на изпълнител на обществената поръчка, това твърдение подлежи на проверка, така че в момента не мога да коментирам конкретно. Това каза от своя страна в сутрешния блок на БТВ „Тази сутрин\" инж. Дончо Атанасов от АПИ. Ние сме възложили с възлагателно писмо две задачи, които господин Симеонов и неговата фирма „Пътпроект 2000\" трябва да извършат - актуализацията на парцеларния план, тъй като постоянно се сменят собственици, има и други проблеми с водопреносните мрежи, така че тази актуализация беше наложителна, добави той. Втората задача беше да се разделят количествените сметки, тъй като с оглед на изключителната трудност на най-големия обект в България в историята, трябваше да се разделят двата Лот-а и тези количествени сметки, господин Симеонов надеждно раздели още юни месец 2018 година, каза още инж. Атанасов. Парцеларният план е актуализиран и в момента се съгласува с всички енергопреносни  дружества и с всички експлоатационни дружества, добави той. Това, което ние сме поръчали във възлагателното писмо, не предполага никакви строително-монтажни работи на трасето на АМ „Струма\", каза още инж. Атанасов. Подаването на офертите за процедурата за строеж на отсечката от магистралата в района на Кресненското дефиле, ще бъде след няколко дни и няма как или АПИ да знаем, кой в какви консорциуми участва, каза още той по повод на информацията, че фирмата „Пътпроект 2000\" в консорциум участва и в конкурса за тази обществена поръчка. Когато започне да работи тръжната комисия, тогава тя ще си прецени има ли конфликт на интереси или няма, добави още той. ", "date": "2019.02.13", "title": "Инж. Дамянов: Ще има наказани за извършените дейности по трасето на АМ Струма"}
{"url": "http://www.cross.bg/tzurkva-patriarh-daniil-1596374.html", "text": "/КРОСС/ Вселенският патриарх Вартоломей смята за по-важно да наложи властта си над православния свят, отколкото да търси съгласие и единство, в случая с украинската църква. Това казва за РИА \"Новости\" митрополит Даниил, описан като \"един от водещите архиереи на Българската православна църква\" и член на Светия синод.Даниил бе част от българската делегация, изпратена от Светия синод за 10-годишнината от интронизацията на патриарх Кирил.В интервюто за руската агенция той обяснява, че решенията на Вселенския патриарх да отмени документ, поставящ Киевската митрополия под юрисдикцията на Москва, и да връчи на новата Православна църква на Украйна свидетелство за независимост са в разрез с правилата в православния свят. Той поставя реторично и въпроса \"на какво основание една поместна църква се опитва едностранно да се меси във вътрешен въпрос на друга автокефална църква\" - руската, в чийто диоцез е украинската територия \"в продължение на векове\" и \"всички православни църкви\" са признавали това.Той смята, че още през септември с решението да се назначи екзарх в Украйна Вартоломей проявява \"своята юрисдикция, власт над територията на друга православна църква - самостоятелна, автокефална църква! Това вече е нарушение.\"Да се настоява, че (Вселенската) патриаршия има каквито и да било привилегии в \"надтериториалното решаване на всички църковни въпроси\"... дава основание да се говори, че целта на патриаршията е по-скоро да наложи властта си над православната църква, отколкото съгласие и единство\", казва той.\"На практика там няма автокефалия\", казва митроролит Даниил за създадената миналия месец Православна църква на Украйна. \"Това не е самостоятелна църква, защото в основополагащия ѝ документ се утвърждава върховенството на предстоятеля на друга църква на тази територия\", продължава Даниил.Случващото се според него е \"опит на един човек да наложи еднолично властта си\" за собствени цели, без оглед на каноничните порядки, \"които съществуват в православната църква хиляди години\". Това не бива да се допуска и важно поместните църкви да не признават украинската и да не смятат за каноничен документа, връчен на църквата от Вселенския патриарх, смята още той.За отмяната на документа от 1686 г., обявена от Вселенската патриаршия и сложила край на юрисдикцията на Киевската митрополия върху Московската патриаршия, той отбелязва, че документът има над 300-годишна история. \"Това е просто безпрецедентно! Невъзможно е да се разбере. И не може да се определя по друг начин освен като нахлуване на чужда територия.\" Той пояснява, че традицията в междуправославните отношения е да се възприема тази територия като канонична за руската църква. Митрополитът също така цитира правила от Вселенски събори, според които са \"категорично забранени\" вмешателства в работите на поместни църкви.Даниил поиска другите църкви да не признават украинската, какъвто призив дойде от Киев още в дните преди получаване на свидетелството от Вселенския патриарх.Попитан дали има разколнически общности в БПЦ, той цитира пример от миналото и разкола от 90-те години на миналия век заради легитимността на патриарх Максим. \"Тогава църквата се оказа в много трудно положение: взеха ни храмове, няколко предприятия... Но главното (беше), че разколът поддържаше държавната власт. Той бе предизвикан, след като отпадна забраната за участие на църквата в обществения живот, когато в страната започна реално църковно възраждане, имаше духовен подем...\"В резултат като мярка срещу разделението патриарх Вартоломей председателства Всеправославния събор през 1998 г. \"Интересно, помни ли той сега как се преодоля разколът? И защо не повдига отново за общоправославно обсъждане този въпрос - да се свика събор?\"Призиви за Всеправославен събор се отправят и сега от представители на църквите на Русия, Сърбия, Гърция и Кипър. ", "date": "2019.02.13", "title": "Видинският митрополит сравни независимостта на украинската църква с нахлуване в чужда държава"}
{"url": "http://www.cross.bg/bulgariya-rysiya-makarov-1596375.html", "text": "/КРОСС/ Сега наблюдаваме активни опити отвън да се зачертае потенциалната възможност тръбата на \"Турски поток\" да се продължи по територията на България. Това казва руският посланик в София Анатолий Макаров в отговор на въпроси, поставени му във \"Фейсбук\". Той реши по този начин да общува с българите по повод деня на дипломата, като вчера публикува отговорите на по-рано направените питания.Макаров уточнява, че бъдещето на \"Турски поток\" зависи от това, доколко българското правителство е готово да го отстоява както пред Европейската комисия, така и пред тези, които се противопоставят на него. \"Иначе от наша страна такава готовност има\", добавя посланикът.На въпрос защо България плаща най-скъпият руски газ в Европа, Анатолий Макаров отговаря, че енергийната истерия в страната е създадена изкуствено, най-вече от посредниците и заради използването на различни методологии от НСИ и \"Булгаргаз\". Според него ако наистина цените на газ у нас са били най-високи, то \"Булгаргаз\" е щяла да трупа милиони лева загуби, а вместо това, дружеството отчита печалби.Попитан за премахването на визите за българи Анатолий Макаров посочва, че облекчаването на визовия режим ще допринесе за взаимното развитие на туризма. \"Първата стъпка в тази посока е свикване на консултации по темата между външните министерства на двете страни.Русия отдавна предлагала провеждането на такава среща, но засега не е получила отговор от българската страна\", отговаря руският посланик. В друг свой отговор Анатолий Макаров отбелязва, че България е демократична държава и народът ѝ има право да определя сам своето бъдеще - чрез избори, граждански инициативи, медии.На въпрос кога Русия ще върне българските архиви и допуска ли за нормално историята ни да е в чужда държава и да нямаме свободен достъп до тях посланикът отговаря, че тези материали са достъпни за българските архивни служби и изследователи, в това число за копиране. Той отбелязва, че до април 2018 г. на българската страна са предадени общо около 10 хиляди копия.\"Що се отнася до оригиналите, част от тях бяха връчени на България през 1949 и 1958 години по време на Съветския Съюз. Сега обаче оригиналите не могат да се предават в съответствие с Федералния закон №64 от 15 април 1998 г. \"За културни ценности, преместени в резултат на Втората Световна война и намиращите се на територията на Русия\", добавя Макаров, като подчертава отново, че достъп до архивите за българите е открит.В своите отговори руският посланик заявява, че се надява по време на мандата му Владимир Путин да посети България. \"Той има покана, а над конкретното съдържание работим заедно с българската страна\", добавя той. Уважаеми г-н Посланик Макаров, бих желал да попитам какво ще направи Русия срещу платените журналисти и СМИ, които постоянно ни заливат с фалшиви новини с излъчвана омраза срещу руския народ . В България се знае коя фондация плаща съвсем легално за това. Не е ли време да посочите проблема с думи и действия?- Проблемът е очевиден, дори няма смисъл да го посочваме с думи. Ако искате да знаете алтернативна гледна точка - четете нашите информационни агенции, вашите обективни медии, има такива.Г-н Посланик, САЩ, чрез фондацията си Америка за България и не само, прави много благотворителни акции в страната. Русия, освен една новогодишна елха нищо не е подарила на \"братушките\" си. Въпросът ми е кога ще направите детски музей - в отговор на американския \"Музейко\", например?- Наистина не сме дарили на вас музей, но с цената на руска кръв сме Ви дарили свобода. Иначе въпросът е интересен и мога като отговор да ви попитам за същото: а какви благотворителни каузи подкрепя България в Русия? Нека да не бъркаме опити за влияние с благотворителност. От преобладаващите коментари може да се направи извод, че наистина има хибридна война и тя е антируска (това по повод сънародниците ми). Ваше превъзходителство, въпросът ми към Вас е има ли в България медии и издания, финансирани от руското правителство или от руски фондации по подобие на \"Америка за България\"?- Такива фондации няма. Съществува фонд «Руски мир», но той се занимава основно с подпомагане на изучаване на руски език в чужбина. Иначе от българските медии грантове получава само двуезичен вестник «Русия днес - Россия сегодня».Господин Посланик, защо Русия дава на ГЕРБ газов хъб Балкан?- Ние подкрепяме стремежа на България към енергийната сигурност и в тази връзка приветстваме идеята за хъб \"Балкан\", чрез която България може да стане енергиен център на Югоизточна Европа. Най-важното е диверсифициране на източниците на енергийни доставки, за което много се говори в ЕС, да не накърнява националните интереси.Ваше Превъзходителство, възможно ли е Русия едностранно да премахне визата за българи? Много хора искат да посетят, да живеят и да работят в РФ, но визовият режим е голям проблем.- Съгласни сме, че облекчаване на визовия режим би допринесло за взаимно развитие на туризма. Първата стъпка в тази посока е свикване на консултации по тази тема между Министерствата на външните работи на Русия и България, които ние отдавна предлагаме да проведем, обаче засега не сме получили отговор от българската страна.Добър Ден. От няколко години в руските СМИ се наблюдава тенденцията България да се представя в негативен план и да се използват глаголи в адрес на България от типа на предавам, продавам и подобни. Причините затова няма да коментирам, но въпросът ми към Вас, е какво може да се направи за повишаване на имиджа на българо-руските отношения, за представянето им пред широката публика в Русия, в позитивен план? Как можем и Вие, като посланик, и ние, като симпатизанти на руската култура и руския мир, да допринесем за достигането до повече хора на позитивното в нашите отношения? Благодаря.- Въпросът Ви е наистина важен, защото за съвременните медии е характерно да преувеличават лошото и да не забелязват доброто. Създалата се ситуация с понякога доста критично отражение на България в руската преса се решава, според мен, с последователна позиция на българското правителство, с твърдо отстояване на националните интереси - за да се разчупят появилите се стереотипи.Защо няма оферти на руски туроператори за екскурзии от България в Русия?-Работим по този въпрос. Имаме много нови туристически насоки в Русия. Информация за тях може да бъде намерена на туристическия портал Russia.travel. Освен това по време на големи спортни събития има хубав шанс да посетите нашата страна без визи, само с билети на мероприятието. Надявам се, че тази година ще има по-голям интерес от българите към Русия.Ваше превъзходителство, какво е Вашето мнение по въпроса за преодоляване на отдалечаването на двата родствено-близки славянски народа: руския и българския? Това, и за слепите е очевидно, е по вина на политиците, и руски и български. Как да се справим ние, уважаващите и обичащите се? Май само с \"гол интусиазъм\" не се получава! Пожелавам Ви здраве и щастие, за Вас, за семейството Ви, за руския народ!- Благодаря Ви за добрите думи. Според мен ключът е във взаимно изучаване на нашите история и култура, в стремежа да се разбираме и да уважаваме един друг. И тук много може да свърши всеки един човек, стига да не се хваща за насажданите тези, а да мисли и да усеща сам. ", "date": "2019.02.13", "title": "Посланик Макаров: Бъдещето на \"Турски поток\" зависи от волята на българското правителство"}
{"url": "http://www.cross.bg/manolova-rabotata-ombydsmanut-1596381.html", "text": "/КРОСС/ В момента нямам никакви намерения да сменям работата си, заяви пред БНР омбудсманът Мая Манолова в отговор на въпрос дали смята да участва в някой от предстоящите избори. Тя не изключи възможността обаче да си промени намеренията:„Отношенията ми с институциите, с властта стават все по-обтегнати. Не им харесва това, че не спестявам никому нищо. Смятам да продължа в този дух - това е ролята на омбудсмана - да защитава гражданите и да атакува всяко решение, което ги ощетява, и да не мълчи пред нито една несправедливост в обществото. Ще си върша работата, ако ме оставят да си върша работата. В момента, в който това стане безсмислено, когато всяко мое предложение бива бламирано и атаките продължават, мога и да преосмисля намеренията си. ... Каузата на справедливостта и правата на хората е моя кауза, независимо в какво качество я защитавам\".Мандатът на Манолова изтича през юли следващата година. Тя очаква да започнат да й се поставят условия преди евентуален втори мандат и не очаква подкрепа за такъв от всички парламентарни групи.Омбудсманът коментира и внесените промени в изборното законодателство. Според нея предложенията не решават проблеми и са в посока на ограничаване правата на избирателите. Тя определи част от предложенията като изключително притеснителни, едно от тях е за необжалваемостта на решения на избирателни комисии.„Прехвърлянето на съдебния контрол по места - вместо ВАС да се произнася като касационна инстанция за актовете на ЦИК, сега това ще се преценява от местните административни съдилища. Това гази Конституцията, нарушава принципа на правовата държава, правото на защита. Няма да се поколебая, ако това предложение стане факт, да го атакувам пред Конституционния съд\", декларира Мая Манолова. Според нея изключително притеснително е предложението за обезсмисляне на преференцията.Интересите на избирателите са различни, категоричен бе омбудсманът. Тя определи като абсурден дебата за процедурата за подмяна състава на ЦИК. Според нея има достатъчно време до европейските избори, за да може да започне работа нова ЦИК:\"Винаги, когато в последния момент са променяни изборни правила, това обикновено наказва тези, които ги променят\".Манолова коментира и Концепцията за интеграция на ромите на вицепремиера Красимир Каракачанов. Според нея стратегически документ не може да бъде насочен към един етнос. Тя би подкрепила част от мерките, но ако те са насочени към всички, не само към ромите.Омбудсманът лично се ангажира с инициатива, при която в столичния храм „Св. Св. Кирил и Методий\" отвори врати социална кухня. Там доброволци раздават топла супа и човешко отношение на всеки. Манолова се надява този пример да бъде „заразен\".„Идеята беше не просто да дадем топъл обяд и храна в студените зимни дни на нуждаещите се хора, но и да ги подкрепим с човешко отношение, с топлина, съпричастност. Кухнята се превръща и в място, където се обсъждат проблеми\", разказа Манолова. Тя добави, че се планира кухнята да работи до Великден, но ако се намерят възможности - тя ще продължи да работи. Омбудсманът призова всеки да отдели 1 час от времето си и да се включи в инициативата. ", "date": "2019.02.13", "title": "Мая Манолова: Засега нямам намерение да сменям работата си"}
{"url": "http://www.cross.bg/knsb-remonta-danni-1596382.html", "text": "/КРОСС/ КНСБ започва нова кампания срещу сивата икономика с акцент върху търговията и ремонта на автомобили, подготовката на шофьори и безопасността на движението.По предварителни данни над 300 хил. души работят като автомонтьори, инструктори за шофьори и други длъжности в бранша, често в лоши условия на труд и без осигуровки.Според други данни укритите налози само от ремонта на автомобили надхвърлят 120 млн. лева годишно, съобщиха от КНСБ. ", "date": "2019.02.13", "title": " КНСБ започва нова кампания срещу сивата икономика "}
{"url": "http://www.cross.bg/gerb-bulgariya-glasa-1596384.html", "text": "/КРОСС/ БСП се тресе от вътрешни борби и интриги, но запазва целостта си и е главният конкурент на ГЕРБ на предстоящите избори за европейски парламент. И като нищо може да вкара толкова евродепутати, колкото и ГЕРБ.Какво се случва с останалите партии?Т. нар. патреоти ако се обединят, може да имат представител. Но това изглежда малко вероятно, след нападките и обидите, които си размениха Сидеров и Симеонов.Т. нар. насипно дясно обаче, дали ще се обедини или не, упорито се стреми да остане без представител в европарламента. Причините са прости, но непреодолими.техни представители или обикновени симпатизанти из социалните мрежи, се свеждат до еднозначни коментари срещу президента Радев или Корнелия Нинова, с повод и без повод, също толкова еднозначно по „жизненоважни\" проблеми като Мадуро във Венецуела, правилният избор на изтребители Ф16, Истанбулската конвенция и др. подобни. Меркел и Макрон са божества...Какво е сбъркано тук? За тях почти не съществуват реалните вътрешни проблеми на България. Ограничават ги до Пеевски и защита на Лозан Панов. Борисов е по-малък дразнител, а мнозина негласно го приемат, защото той може да „бие\" БСП.Главните врагове и източник на негодувание са Радев, Путин, Волгин, ДС, „комунистите\" и евентуално плочките по „Граф Игнатиев\".При разразилия се скандал с министъра на културата Банов, условно наречените „либерални медии\" и симпатизантите на „насипното дясно\" застанаха в негова подкрепа. Йончева е „комунистка\". Освен това приемат и обвиненията срещу нея, че си е имала работа с КТБ. При толкова хора от ГЕРБ свързани с КТБ, по онова време банката на властта, сега се превръща в обвинение това, че Йончева е взела пари от КТБ, за да прави филми за една телевизия, която към онзи момент подкрепяше Борисов.очевидно се е стеснила (виж по-долу брой гласове на изборите). Това очевидно са хора, които имат достатъчно доходи, за да се вълнуват повече от либерални и европейски проблеми, отколкото от бедността и стагнацията в икономиката в България, корупцията (за тях тя съществува само по политически признак, главните й носители са Пеевски или ДС и комунистите).Докато управляващите обясняват колко всичко е розово, как страната никога не е била по-добре (това го казват буквално Борисов и говорителите му), чужди инвеститори се изнасят от България, преките чужди инвестиции през последните три години са спаднали катастрофално, българи продължават да емигрират поради ниски доходи у нас, голяма част от населението работи сезонна работа в други страни, за да се издържа.Като кажеш на някой от т. нар. десни, че сега две трети от доматите са вносни, а в миналото България е била от най-големите износители на плодове и зеленчуци в Европа, или, че преди 1989 г. е имало 10-11 млн. овце, а сега има 1,2 млн., ще ти отговорят „ти си комунист\", това е носталгия по соца...Ето затова няма да вкарат хора на изборите за европарламент и най-вероятно пак ще отпаднат и на парламентарните избори. Защото средният българин очаква в европарламента някой да му защитава интереса, а не да му размахва поучително пръст, че не слушаме Брюксел, да го назидава да не си позволява „антиевропейско говорене\". И да му набива като главен въпрос как трябва да принадлежим към ЕС и НАТО, при положение, че България е член на ЕС от 2007 г. и на НАТО от 2004 г. Тоест, от времето, когато президент беше „руският агент\" Първанов и управляваше омразната тройна коалиция с премиер Станишев.Йесмен не е печеливша предизборна позицияТо е като някакъв вид религиозна принадлежност - аз съм „десен\", против „комунистите\", аз съм носителят на европейските ценности. Като не ти стигат идеи и достойнства, непрекъснато говориш за опасността от Путин, представяш се като бранител на европейската интеграция и единствен неин говорител, и т. н. Това не стига да се задържиш на политическата сцена. Затова и т. нар. насипно дясно изпада от парламента.Така постепенно партията ГЕРБ се установи като единствената дясна парламентарна партия, която погълна електората на някогашното СДС. И продължава да асимилира хора от десните. На следващите избори със сигурност ще има още имена от тях, включени в листите на ГЕРБ. И някои гласоподаватели ще предпочетат ГЕРБ „за по-сигурно\".Същевременно ГЕРБ се окопава в държавата. В малките населени места най-големият работодател е държавата и общината, тоест ГЕРБ. Дори обикновен служител в техническа служба в община се назначава с партийна протекция или решение от местните партийци.И поради липса на друга опозиция, ще дойде момент БСП да победи ГЕРБ на изборите. Малките десни партии й съдействат в тази посока.2013Движение България на гражданите - 115 хил. гласа (3,2%)ДСБ - 100 хил. гласа (2,9%)СДС - 48 хил. гласа (1,7%)2014Реформаторски блок - 290 хил. гласа (8,9%)(На тези избори се обединиха и се явиха с декларации, че не искат Борисов за премиер, и избиратели видяха в тях алтернатива)2017Реформаторски блок + Глас народен - 107 хил. гласа (3,1%)Да България - 101 хил. гласа (2,9%)Нова република - 86 хил. гласа (2,5%)Източник: ", "date": "2019.02.13", "title": "Проблемите на България не са Путин, Волгин и Мадуро…"}
{"url": "http://www.cross.bg/rozhdenitzi-na--fevryari-1596363.html", "text": "/КРОСС/  Александър ЙордановВалентина Найденова, депутат от „БСП за България\" в 44-ото НС Гала, телевизионна водещаПроф. Георги Петров, икономист Йоан, Варненски и Великопреславски митрополитПроф. Климентина Иванова, български учен филолог Мариус Донкин, актьорМарко Ганчев, писател, преводачСтанимир Стоилов (Мъри), треньор по футболПроф. Христо Пимпирев, председател на Български антарктически институт", "date": "2019.02.13", "title": "Рожденици на 13  февруари"}
{"url": "http://www.cross.bg/saiita-sinod-deteto-1596373.html", "text": "/КРОСС/ Св. Синод свали от сайта си становището за Националната стратегия за детето. Документът беше публикуван на сайта в петък следобед - 8 февруари, когато изтичаше крайният срок за подаване настановища по стратегията и предизвика силна обществена реакция. В негопсе призоваваше Министерския съвет за цялостно преразглеждане, коригиране и допълване на стратегията. В становището се посочваше, че забраната на физическите наказания на децата ще доведе до тотално непослушание на детето спрямо родителите му и безконтролно развитие на детската личност а родителите не бива да бъдат ограничавани във възпитателните си методи. В текста освен това се отричаше правото на жената на аборт и се залагаше на религиозното обучение за сметка на сексуалното. От изявление на Ловчанския митрополит Гавриил стана ясно, че проектът документът е изработен от главния редактор на сайта на Св. Синод Десислава Панайотова и е публикуван без да е гласуван от Синода. Ловчанският митрополит обяснява, че дни преди изтичането на крайния срок за даване на становище по стратегията в сайта на Министерски съвет се е оказало, никой не е имало готовност да предложи текст по въпроса. Затова Десислава Панайотова, която преди това е работила по темата е написа Проекто-текст на становище на Св. Синод. Митрополит Гавриил допълва, че след прочитане на текста са дадени насоки за съкращаване и редакции, но в крайна сметка се оказало, че тя не е спазила указанията и е оставила текста почти без промени. Ловчанският митрополит отбелязва, че не е имал време да прочете последната редакция на текста, който впоследствие е разпратен до всички митрополити от Св. Синод на БПЦ. Той обаче уточнява, че никой от владиците не е отговорил, че е против, нито е имало предложения за коригиране на текста. По думите му двама митрополити са предложили Проекто-становището да се пусне в сайта на Министерски съвет, за да се спази срока, а после то трябва да се доусъвършенства.„Трябва да отбележа, че по повод публикуваното становище в сайта на МС, където са публикувани неговите последни 3 точки, много родители благодарят на Св. Синод на БПЦ за това, че с нашата своевременна честнацърковна позиция ние сме защитили бъдещето на българските деца\", посочва Ловчанският митрополит.Националната стратегия за детето беше представена на 19 декември 2018 г. на заседание на Националния съвет за закрила на детето от вицепремиера по икономическата и демографската политика Марияна Николова. Сред стратегическите цели на документа са гарантиране на майчиното и детско здраве и насърчаване на здравословния начин на живот и здравната култура, гарантиране на достъпа на всяко дете до качествено образование и грижи на всеки етап от жизнения цикъл и придобиване на умения и компетентности за пълноценно включване в обществото. Задачи на документа са подобряване на стандарта на живот на всяко дете и гарантиране на правото му да живее в подкрепяща развитието му семейна или близка до семейната среда.Други цели на документа са гарантиране на правото на всяко дете да живее в сигурна среда; превенция и защита от насилие и от други вредни действия; ефективен достъп до правосъдие; осигуряване на възможности за участие на детето във вземането на решения по въпроси, които го засягат, както и достъп до игра, спорт, културни и други дейности, които подкрепят развитието му и формират граждански компетентности.", "date": "2019.02.13", "title": " Св. Синод свали от сайта си становището за Националната стратегия за детето "}
{"url": "http://www.cross.bg/chasa-zala-provede-1596364.html", "text": "/КРОСС/София.От 16.00 часа вицепрезидентът Илияна Йотова ще участва в откриването на Международна научна конференция „Нему да бъде слава, чест и почит\" - 1150 години от кончината на Константин-Кирил Философ в Националния музей „Земята и хората\".***София.От 09.00 часа ще започне пленарното заседание на Народното събрание.***София.От 10.00 часа ще заседава Министерският съвет.***Бургас.От 15.30 часа заместник министър-председателят Томислав Дончев и министърът на енергетиката Теменужка Петкова ще посетят сондажния кораб Noble Globetrotter II в град Бургас. На място те ще се запознаят с предстоящите дейности по провеждане на проучвателен сондаж в блок „Хан Кубрат\" в Черно море от компанията Shell International Exploration and Development Italia S.p.a.***София.От 14.30 часа в сградата на Народното събрание на пл. „Княз Александър I\" в зала 242 Комисията за контрол над службите ще изслуша ръководители на специалните служби, главния прокурор и всички, които имат отношение към случая „Гебрев\".******София.От 11.00 часа в залата 11-ия етаж на КНСБ ще се проведе пресконференция на тема „Заплашва ли човешки животи сивата икономика в България?\".***София.От 11.00 часа ПП „Възраждане\", Асоциация за домашно образование /АДО/ и Сдружение „Многодетни български майки\" ще представят становищата си по проекта за „Национална стратегия за детето 2019-2030 г.\" на пресконференция в Националния пресклуб на БТА.***Перник.От 14.00 часа в зала „Струма\" на Областна администрация Перник ще се проведе заседание на Областната комисия по транспорт.***Перник.От 15.00 часа във фоайето на Драматичен театър „Боян Дановски\" ще се състои информационна борса за набиране на войници и матроси за Българската армия в рамките на националната информационна кампания за популяризиране на военната професия „Бъди войник\". На централния площад в същия час жители и гости ще могат да разгледат бойния вариант на бронираната машина „Пустинна котка\", която е на въоръжение във Военна полиция. Концертът на Представителния ансамбъл на въоръжените сили ще започне от 18.30 ч. в Драматичен театър „Боян Дановски\".***Пловдив.От 11.00 часа в Заседателна зала на Община Пловдив, пл. „Стефан Стамболов\" 1 ще се проведе пресконференция за отчета на Местната комисия за борба срещу противообществените прояви на малолетните и непълнолетните в Пловдив през 2018 г.***Разград.От 11.00 часа в зала 712 на Областна администрация ще бъде разгледано предложението за Държавен план-прием в профилираните и професионални гимназии, в средните и обединени училища на територията на Област Разград за учебната 2019/2020 г.***Русе.От 11.00 часа в Зала 1 на Областната администрация ще се проведе заседание на Постоянната комисия по заетост към Областния съвет за развитие.***Стара Загора.От 14.00 до 17.00 часа в зала „П. Р. Славейков\" на Община Стара Загора ще се проведе обучителен семинар за преподаватели с цел превенция на престъпления при малолетни.***Чепеларе.От 17.00 часа в Заседателната зала на община Чепеларе кметът Славка Чакърова ще направи отчет за дейността на Общината за 2018 г.*** Шумен.От 14.00 часа в зала 2 на Областна администрация-Шумен ще се проведе извънредно общо събрание на Асоциацията по ВиК  ", "date": "2019.02.13", "title": "Предстоящи събития в страната на 13  февруари"}
{"url": "http://www.cross.bg/razplashtane-bulgariya-evropa-1596362.html", "text": "/КРОСС/  Междуфирмените разплащания в България са се бавили средно 29 дни през 2018 година, докато през 2017 година те са закъснявали с 38 дни, информира Българската търговско промишлена палата като се позовава на данни от проучване на компанията Intrum, специалист в подобни анкети.Проучването обхваща 29 страни, представени от 9607 компании. В него са отразени данни за 2017 г. и 2018 г. Отложеното плащане е в основата на трайните търговски взаимоотношения между компаниите.Най-бързи са междуфирмените разплащания в Латвия, Естония и Ирландия - съответно 18, 19 и 20 дни. Точно обратната е ситуацията в Португалия - 66 дни, Босна и Херцеговина и Италия - по 56 дни. Средноевропейското време за разплащане за 2018 г. е 34 дни, пише в съобщението.В отношенията между бизнеса и крайните клиенти е налице по-кратък срок за разплащане. Средното време, което е нужно в Европа, е 22 дни през 2018 г. и 27 дни през 2017 г. В България средното време на погасяване на задълженията е 21 дни през 2018 г., а през 2017 - 20 дни. Лидер отново са Прибалтийските републики. Най-дълго е времето за разплащане между бизнеса и клиентите в Испания - 45 дни, в Босна и Херцеговина - 39 дни и в Португалия - 38 дни.Изплащането на задълженията между бизнеса и публичния сектор в Европа е средно 40 дни. За нашата страна периодът на разплащане на задълженията е 32 дни през 2018 г. и 33 дни през 2017 г. Лидер по този критерий е Латвия - с 18 дни срок за разплащане, а с най-лоши показатели е Италия - 104 дни.6 от 10 компании в Европа предпочитат да има по-дълъг период за разплащане, за да могат да планират по-добре паричните си потоци и реализацията на продуктите, като по този начин те са по-сигурни и спокойни (за България резултатът е аналогичен).България обаче заема и една неконкурентна позиция - 3-то място от страните с най-много отписани приходи - 2.78 на сто от общите годишни приходи. Само Ирландия и Сърбия са пред нас със съответно 3.10 на сто и 2.88 на сто, а Румъния е 4-та с 2.73 на сто отписани приходи според анкетата на Intrum. Средният процент за ЕС на загуба на приходи е 1.7 на сто.Почти една трета (31 на сто) от анкетираните фирми в България казват, че ще могат да наемат повече служители, ако длъжниците им са по-бързи с техните плащания. Това е по-висок резултат в сравнение с европейската средна стойност от 20 на сто, сочи проучването. 38 на сто от анкетираните фирми в България също заявяват, че закъснелите плащания не им позволяват да растат в икономически план.Клиентите все още плащат късно, но бизнесът в цяла Европа изглежда е станал малко по-устойчив, когато става дума за способността му да се справя с последиците от забавянето на плащанията, отчита изследването. Възможността за работа с налични средства улеснява значително фирмите. Периодът на разплащане между фирмите в България се подобрява. Обезпокоителното е, че плащанията от публичния сектор към компаниите в страната отнемат повече време от корпоративните плащания, сочи проучването. ", "date": "2019.02.13", "title": "Междуфирмените разплащания у нас се бавят средно около месец"}
{"url": "http://www.cross.bg/bolnitza-leva-novata-1596398.html", "text": "/КРОСС/ Преди време от Нова телевизия показаха как пациенти на ямболската многопрофилна болница \"Свети Пантелеймон\" биват пренасяни на ръце от отделение до отделение с риска да паднат от носилките, заради огромни дупки. Екип на NOVA се върна на място, за да провери дали само алеите между отделните корпуси на болничното заведение са в окаяно състояние и дали жителите на областния център ще имат късмет да се лекуват в „новата болница\", чийто строеж е започнал точно преди 40 години.Многопрофилната болница „Св Пантелеймон\" в Ямбол обслужва население от над 60 хиляди души. Строена преди 140 години, 29-те отделения и до днес се помещават в 17 отделни сгради, което е далеч от стандартите на съвременната медицина.Много трудно се работи в този вид, в който вие виждате болницата.Няма такава в България.Това е било може би нормално за началото на миналия век, казва д-р Панайот Диманов - директор на МБАЛ -„Св Пантелеймон\" -Ямбол.Павилионният тип и възрастта на болницата пречи отделенията да бъдат ремонтирани и приведени във вид, който да улеснява и работата на лекарите и самите пациенти. Сградата на пулмологичното отделение е строена в началото на миналия век.Сградата е на 4 етажа, без асансьор.Тук се лекуват тежко болни, от всички белодробни заболявания, включително и туберкулоза. Много трудно пациент с белодробни болести изкачва без асансьор тези етажи. Виждате стълбището е много тясно, невъзможно е носилка,неудобно е да кажа -на ръце качваме, а когато се наложи да го снимаме за допълнителни изследвания много трудно, коментира д-р Диманов.В отделението на последния етаж е правен частичен ремонт, но въпреки това мухълът и влагата са избили по стените на болничните стаи. Пациенти се оплакват, че заради белодробни проблеми едва изкачват стълбите.Болницата прави разходи за поддръжка на базата в пъти повече от други болници и така парите, които можели да бъдат използвани за модернизиране на апаратурата потъвали в бездънна каца.Аз ще дам един пример със съседен град без да цитирам името. Отоплението е на газ и ток.През зимния период ние плащаме около 75 хиляди лева за отопление. Ще видя януари, защото вече имаме увеличение на газта с 36% и на електроенергията може би с около 40%. Съседния град плаща 25 хиляди лева, ние плащаме 75 хиляди.Тези 17 сгради, комуникациите, които са направени за отопление,за водоснабдяване и всичко останало никой не знае къде минават, как са. Постоянно се извършват ремонти и разходите са огромни, коментира още д-р Панайот Диманов.Материалната база, тя се вижда. Сега то имаше предвидена нова болница. Аз съм работила в строителството и знам всички неща,които бяха почнати от социализма, че там се строеше, казва Живка Боева, която е пациент на болницата.Първата копка на \"новата болница\" е направена на 7 април 1979 година, а след това строежът пустее десетилетия.Проблема ни е, че ако днес този проблем не бъде решен, то утре Ямбол изобщо няма да го има на здравната карта. Няма да ги има и хората. И заради това още от 2012 г.,когато беше първия пробив,след всичките ни усилия ето тази сграда, която виждате отзад 100 % общинска собственост, я дарихме на държавата, казва кметът на Ямбол Георги Славов.Правителството от своя страна отпуска 1,5 млн лева за подмяна на дограмата ,саниране и цяло препроектиране на обекта. Въпреки това през 2013 г. процесът отново е спрян. Години по-късно със смяната на властта проектът за довършване на болницата отново е задвижен. Настоящото правителство поема ангажименти да отпусне поне 12 млн. лева държавни средства за завършването на лечебното заведение.Пари за новата болница има и новата болница ще бъде завършена. Имаме вече изработен, работен проект и предстои болницата да обяви обществена поръчка  за избор на изпълнител за довършването на този проект. Да се изградят всички инсталации,да се завърши вътрешно ремонта на сградата, да се благоустрои дворното пространство, след което да се оборудва тази сграда, казва още Георги Славов. Реално довършителните работи могат да започнат до 4 месеца, ако след провеждането на обществената поръчка за избор на изпълнител няма обжалване. След завършването на новата сграда, тук на втория етаж ще бъде разположен модерен операционен блок, в който ще има седем самостоятелни операционни зали. Така, както са изискванията на медицинския стандарт. Според експерти сградата може да бъде завършена за около година и половина. ", "date": "2019.02.13", "title": "Влага, мухъл и мизерия в ямболската болница "}
{"url": "http://www.cross.bg/repyblika-teritoriyata-razreshenie-1596402.html", "text": "/КРОСС/ С Решение ΥΠΕΝ/ΔΥΔΡ/11425/289 от 7 февруари гръцкият министър на енергетиката и околната среда Йоргос Статакис предостави на междусистемната газова връзка Гърция-България Инсталационно разрешение за започване на строителство на територията на Република Гърция. Решението ще бъде публикувано в гръцкия Държавен вестник в следващите няколко дни, като ще се счита влязло в сила от датата на публикуване.Ключовото разрешение представлява важен напредък и потвърждава вече издадения Инсталационен акт на територията на Република Гърция и съответстващото предоставено разрешение за строеж на територията на Република България от септември 2017 г.Решението, както и придобиването на основните имоти в района на гр. Комотини, представляват предпоставка за успешното начало на строителството на интерконектора Гърция-България на територията на Република Гърция.Последната стъпка, свързана с получаване на разрешителни преди започване на строителните работи, е придобиване на лиценз за независим оператор на газопреносна мрежа, който се очаква да бъде издаден от гръцкия енергиен регулатор РАЕ във втората половина на 2019 г. ", "date": "2019.02.13", "title": " Газовият интерконектор с Гърция получи разрешение за строеж "}
{"url": "http://www.cross.bg/kruvta-otravyane-yvelichenata-1596403.html", "text": "/КРОСС/ Учени от Портландския университет предупреждават, че редовната консумация на ястия от веригите за бързо хранене може да доведе до тежък сепсис (отравяне на кръвта).Храна, богата на мазнини и захар и бедна на фибри, която се сервира в споменатите вериги, била предлагана и на опитни мишки. В хода на експериментите било доказано, че при гризачите се увеличили хроничните възпаления и рискът от отравяне на кръвта. Повишила се общата смъртност на опитните мишки в сравнение с хранещите се с нормална храна животни. По думите на специалистите, негативните изменения не били свързани с увеличената телесна маса и със състава на чревния микробиом, съобщава сайтът Медикъл експресм цитиран от БТА.Причината за увеличената смъртност се оказали неправилното функциониране на имунната система, което излага организма на сепсис, и бързото отказване на органите заради хроничното възпаление. Били открити и специфични биомаркери, които могат да бъдат използвани за регистрирането на висок риск от отравяне на кръвта. ", "date": "2019.02.13", "title": "Редовната консумация на бърза храна може да предизвика отравяне на кръвта"}
{"url": "http://www.cross.bg/otbranata-nato-sreshtata-1596365.html", "text": "/КРОСС/Министърът на отбраната на Република България Красимир Каракачанов на 13 и 14 февруари ще участва в срещата на министрите на отбраната на страните-членки на НАТО в Брюксел, Кралство Белгия. На форума ще бъдат разгледани редица ключови въпроси от дневния ред на Алианса, които ще очертаят пътя за срещата на държавните и правителствени ръководители на НАТО през декември  2019 г. в Лондон. Министрите на отбраната ще обсъдят актуални теми от областта на Договора за унищожаване на ракетите със среден и малък обсег на действие, възпиращия и отбранителен потенциал на НАТО и новите политически указания за отбранително планиране.В рамките на срещата ще бъдат разгледани още справедливото споделяне на тежестите и отговорностите в НАТО, напредъка по изпълнение на ангажимента за инвестиции в отбраната, текущите операции и мисии на Алианса, сътрудничеството между НАТО и ЕС и развитието на европейските инициативи в областта на отбраната.  ", "date": "2019.02.13", "title": "Каракачанов на среща на министрите на отбраната на страните-членки на НАТО"}
{"url": "http://www.cross.bg/horata-durzhavi-zashtoto-1596366.html", "text": "/КРОСС/ Изненадващо дестинациите, до които българите предпочитат да пътуват през зимата, са Тайланд, Виетнам и Филипините. Пътуват също така и до Южна Африка и определено имат предпочитания към екзотичните дестинации. Филипините напоследък е все по-предпочитана дестинация. Една от причините за тази тенденция е това, че има немалко български и чуждестранни компании, които имат бизнес присъствие там  и затова хората често пътуват едновременно и за работа и за почивка, съчетавайки почивка с бизнес.„Определено има значителен ръст на хората, които пътуват до екзотични дестинации и това твърдение е резултат от факта, че имаме много клиенти, които обменят местни валути за тези държави\", коментира Мартин Миланов, финансов експерт от Tavex . Всичките тези държави - Тайланд, Виетнам, Филипините, са „кешови\" държави като България. Какво означава това? Че на повечето места хората предпочитат да получат кеш за услугата или продукта, който предлагат. Това е и причината всеки българин, който е решил да тръгне в някоя от тези дестинации на почивка, да се подготви с валута.Добрата новина тук е, че ако няма възможност за това, поради липса на време или някаква друга причина, има опция за услугата онлайн чейндж и доставка на валута до адрес за цяла България, така че вече е много по-лесно човек да си закупи дори такава екзотична валута, която да му бъде доставена до офиса или до вкъщи, без да се налага да ходи до офис. А и не във всички офиси разполагат с екзотична валута. Все пак, ако човек не успее да си закупи местна валута, трябва да има поне долари в себе си, тъй като в тези държави доларите са доста конвертируеми и така могат да послужат на хората, като се обменят в съответната местна валута на място.На хората, които планират почивка до някоя от тези държави, трябва да им е ясно, че местните валути са с доста нули. Например, една стандартна виетнамска банкнота може да бъде 1 милион виетнамски донги. Това не бива да стряска хората, защото 1 милион виетнамски донги се равнява на около 73 лв. Има много лесен начин, по който хората, които пътуват до тези по-екзотични дестинации могат да преценят дали едно нещо е евтино или е скъпо. Могат да си разпечатат валутна таблица, която им дава много лесно пресметнато на каква сума в местната валута би отговаряло това, което те обменят. Сметката е малко странна, защото 20 лв. е около 235 000 виетнамски донги и е малко трудно да прецениш дали сумата е ниска или висока, просто защото виждаш много цифри. Има валутни калкулатори онлайн, които изчисляват обмена на момента. Тук обаче туристите трябва да са внимателни, защото не навсякъде интернет покритието е адекватно. Плюс това трябва да се има предвид, че и роумингът е много скъп. Затова е препоръчително туристите да си подготвят разпечатана валутна таблица.Добра идея е, също така, особено ако престоят е за повече от 2-3 дни, туристите да си вземат карта с местен номер и мобилен интернет, което ще им даде по-голяма свобода да използват навигационни карти.Валутите в тези държави са доста различни и меко казано малко странни за българина и е хубаво хората да са малко по-подготвени преди заминаване. В Малайзия например не е чак толкова трудно, защото най-общо казано просто се удвоява, тоест 20лв . ще са около 40 местни малайзийский ринггити, а в Тайланд 20 лв. се равняват на около 350 тайландски бати.Нещо любопитно, което е характерно за тези държави от този регион, е всъщност и много важно нещо, а именно, че навсякъде се срещат измамници. Това определено е нещо, което трябва хората да имат предвид, ако решат да си купуват местна валута на място. Длъжни сме да предупредим за това, че има доста по-голям шанс да бъдат измамени там, отколкото у нас. Важен факт е, че номиналите над 100, 500 и 1000 са с холограма. Само тези, които са с холограма, са в обращение. Това е много важно и е хубаво да се има едно на ум. Същото важи и за виетнамския донг.Отличителните белези за виетнамските донги е, че те имат две емисии - хартиени и полимерни. Това не бива да притеснява хората, защото и двете емисии са в обръщение, просто при полимерните банкноти от виетнамските донги има прозрачно прозорче. Това не прави банкнотата фалшива, както много хора мислят. Този елемент е направен нарочно с цел защита от фалшификация. От тази гледна точка хората не трябва да се притесняват. Естествено, по-добре е да имат от по-новата емисия банкноти, защото от старите емисии има такива, които са от 1988-та година, 1986-та година и просто има много стари банкноти, които могат да изглеждат протъркани, скъсани и като цяло не в добро състояние и така един човек много по-трудно може да прецени дали те са фалшиви или истински.Като цяло е препоръчително да не се взимат едри банкноти, когато се пътува до тези екзотични държави. По-добре е да се вземат средни по номинал, които са близки по стойност до 20лв., защото тези банкноти ще са най-използваните в тези държави - ще могат да свършат работа за купуването на сувенири, плащането на някакви такси в курорти или музеи или пътни разходи и т.н.\"Всички тези съвети могат да улеснят изключително много пътуващият българин до екзотични дестинации като Тайланд, Виетнам, Филипини, Малдиви и да го предпазят от измами и неприятни изненади по време на почивка. ", "date": "2019.02.13", "title": "През зимата българите предпочитат екзотични дестинации като Тайланд, Виетнам и Филипините "}
{"url": "http://www.cross.bg/tymori-mozuchni-tymor-1596367.html", "text": "/КРОСС/ На 28 февруари 2019 г. проф. д-р Корай Йоздуман, неврохирург в болница Acıbadem Altunizade в Истанбул, ще консултира безплатно пациенти в София. Проф. Йоздуман е специалист в лечението на мозъчни тумори с богат опит на три континента - години наред е работил в САЩ и Япония, а към момента е ръководител на сектора за лечение с Гама нож в Acibadem и преподавател в Университета Acıbadem. През последните 10 години, неврохирургията напредна благодарение на опита на лекарите, но също и на съвременните технологии, които позволяват да се достигнат и лекуват някои от най-сериозните доброкачествени и злокачествени мозъчни тумори, твърди проф. Йоздуман. Добрата информираност и навременната диагноза са от съществено значение, затова специалистът отговори на някои от най-често задаваните въпроси относно мозъчните тумори:Повечето тумори в мозъка, които диагностицираме, не са злокачествени. Около две трети от мозъчните тумори са доброкачествени, тоест по-малко опасни от злокачествените. Те се развиват по-бавно, локализирани са и клетките им не мигрират на други локации, както се случва при малигнените тумори. Но когато става въпрос на рак на мозъка, те са едни от най-опасните: лечението е трудно, изисква се комплексна информация, сложни процедури за точно диагностициране и квалифициран екип, който умее да се справя с такъв тип лезии. На този етап знаем една сериозна причина за появата на мозъчни тумори и това е облъчването. Това засяга пациенти, които живеят или работят в зоната на уранови мини или на инциденти, свързани с радиационно облъчване, като например Чернобил. Освен облъчването, засега няма ясни доказателства за наличието на връзка между вредни фактори на околната среда и възникването на мозъчни тумори. Изследванията напредват бързо, но до момента няма наличен тест, който ясно да покаже, че даден човек ще развие мозъчен тумор. Все пак има някои генетични изследвания, които могат да покажат увеличен риск от развитие на злокачествено мозъчно заболяване. Те могат да покажат например, че е налице 5 или 10 пъти повишен риск. Но за щастие, мозъчните тумори не са толкова чести като рака на гърдата, белите дробове или дебелото черво. Поради това, дори и при даден човек да е налице повишен риск за мозъчен тумор, той има високи шансове никога да не развие заболяването. Има три основни вида симптоми, които наблюдаваме при пациентите. Първата група са свързани с повишеното вътречерепно налягане. Тъй като черепната кухина е затворена, всяка допълнителна тъкан оказва натиск върху мозъка и предизвиква силно главоболие. В резултат пациентът може да има и гадене, повръщане или двойно виждане. Втората група са локализираните симптоми. Когато туморът засяга определена област в мозъка, координираща дадени функции на тялото, тези функции се увреждат. Така например, мозъчният тумор може да доведе до влошена подвижност на крайниците. Третият симптом е епилепсията. Ако туморът се образува в мозъчната кора, той предизвиква дразнене и електрически импулси, които причиняват епилептични пристъпи. Епилепсията може да бъде отделно заболяване или да е причинена от мозъчен тумор.И да, и не. Мигрената е състояние, свързано с кръвоносните съдове в мозъка. Но мозъчен тумор или аневризма могат да причинят болка, подобна на мигрената. Самата болка никога не дава яснота за това с какъв проблем си имаме работа. Затова, ако някой изпитва остро главоболие или главоболие, което продължава дълъг период от време, винаги правим изследване с магнитен резонанс, за да проверим какво се случва.Най-важната роля има лекарят: да слуша внимателно пациента и да прецени правилно конкретната ситуация. След това извършваме общ и неврологичен преглед, за да проверим за симптоми на заболяването. Прилагаме образни диагностични методи, сред които най-важен е магнитният резонанс. Това ни осигурява голям обем от информация за местоположението и вида на лезиите. Тази информация е от ключово значение за решението какво лечение да се приложи върху мозъчния тумор, защото всеки случай има своите особености. Технологиите са много важни за нас: използваме ги при диагностицирането, по време на операция, но също и при прилагането на някои терапии. При поставянето на диагнозата разчитаме на напреднали технологии като ядрено-магнитен резонанс (ЯМР), с изключително усъвършенствани програми за диагностициране. По време на операции прибягваме към технологии като интраоперативен ЯМР, ултрасонография, ендоскопия и микроскопи, които ни позволяват да постигнем високо ниво на визуализация, или невронавигация за насочване вътре в мозъка. Използваме всички тези технологии, за да повишим безопасността е успеваемостта при хирургични интервенции. Освен това, можем да приложим радиотерапия с помощта на две различни технологии. Първата е Гама нож (Gamma Knife), който позволява изключително прецизно насочване на радиотерапевтичното лечение към мозъчните лезии. Това устройство е много подходящо за някои видове тумори, но не се препоръчва за такива, които навлизат в мозъчната тъкан. За тях разполагаме с други апарати, като Truebeam или фракционна радиотерапия. При нея дозите радиолъчение се разпределят в по-кратки или по-дълги периоди от време, в зависимост от типа на тумора. Всички тези технологии се подобряват с времето и продължават да се усъвършенстват, а ние използваме последните версии устройства и програми, което значително повишава ефективността на лечението в сравнение с преди 10 години.Зависи от типа на тумора. В случай че е доброкачествен, операцията може да доведе до пълно възстановяване. Когато имаме доброкачествен тумор, локализиран, който обаче не може да бъде премахнат изцяло, пациентът може да бъде лекуван успешно с Гама нож. Ако туморът произхожда от мозъчната тъкан, лечението е много по-трудно и може да представлява комбинация от хирургия, радиотерапия и химиотерапия. Прилагаме този микс, за да държим болестта под контрол колкото е възможно по-дълго. Има, точно затова съветваме пациентите, които веднъж вече са се сблъскали с този проблем, за провеждат редовно и през целия си живот изследванията, препоръчани от лекаря, и особено магнитен резонанс. Ако трябва да обобщим, като се опираме на сегашните възможности на медицината, стигаме до извода, че възникването на мозъчен тумор е просто лош късмет. Затова хората, сблъскали се с такава диагноза, трябва да бъдат проактивни и да направят каквото могат, за да имат достъп до най-доброто лечение. Ако пациентът се обърне навреме към лекар и се възползва от най-добрите терапии, дългосрочните шансове за преживяемост и възстановяване са най-добри.Желаещите да се възползват от възможността за безплатна консултация с проф. Корай Йоздуман в София трябва да се запишат предварително на тел. 089 558 4088.", "date": "2019.02.13", "title": "Неврохирург от световна класа ще консултира безплатно пациенти в България"}
{"url": "http://www.cross.bg/sega-poruchki-biofermerite-1596369.html", "text": "/КРОСС/ \"Управляващите раздадоха магистралите предизборно\", пише  на първа страница. Отритнатата от премиера \"Джи Пи Груп\" все пак ще строи тунела \"Железница\", а избрани фирми се уредиха с поръчки за \"Хемус\".В годината, в която предстоят поне два вида избори, управляващите бързат да раздадат най-апетитните поръчки, изпълнявани с европари, коментира вестникът.\"Политиците купуват с държавни пари индулгенция за греховете си\", е озаглавен друг коментар в \"Сега\" с допълнението, че субсидиите, а не репресията запушват устата на българското духовенство за острите проблеми, с които се сблъсква страната.\"Фалшиви новини саботират магистрала \"Струма\", е водещото заглавие на . БТВ разпространява претоплена и лъжлива история, конкретизират авторите на статията.Става дума за излъчен от споменатата телевизия репортаж за нерегламентирано строителство по маршрута на новия участък от магистралата. Според \"Труд\", поредният шантаж срещу българските строители може да причини загуби от 1 млрд. и 500 млн. лева. Зад манипулацията стоят хора от грантаджийски организации, подчертава изданието.Според , чиновниците в агроминистерството продължават да водят война с биофермерите.Вестникът припомня, че биофермерите единствени от земеделците били отрязани от евросубсидиране заради изчерпване на бюджета.Сега пък Министерството на земеделието подготвя наредба с неизпълними изисквания, казват от браншова организация.Всеки месец режат детските надбавки на повече от 7 хил. и 600 кръшкачи от училище, информира \"Монитор\". За 8 години двойно са се увеличили децата, които не посещават училище. Само в пловдивския квартал \"Столипиново\" са издадени 63 акта на ромите.\"Брекзит роди 400 нови британски фирми у нас\", съобщава . Митата на стоките от Обединеното кралство се изравняват с китайските.Търговията с Острова ще е вече на общо основание след напускането на Европейския съюз, пояснява вестникът. ", "date": "2019.02.13", "title": "Преглед на вестниците "}
{"url": "http://www.cross.bg/festivala-devin-prodykti-1596368.html", "text": "/КРОСС/ Любители на вкусната храна, на родопските традиции и на удоволствията се събират на първи фестивал \"Родопска угодия\" в гр. Девин на 22 и 23 март.  Целта на фестивала е да популяризира традиционната родопска кухня, която предлага изключително разнообразие от уникални, невероятно вкусни и здравословни ястия, приготвени от продукти, които ни дава земята. По време на фестивала главните готвачи на местните ресторанти, както и жители на Девин и околните населени места ще почерпят всички участници и гости с характерна родопска храна. Тук ще можете да опитате ястия, приготвяни само в този край като родопски пататник, клин, марудници, трахана, качамак, вкусен смилянски боб и др. Свои млечни продукти ще предложат на гостите на фестивала местни производители. Ще можете да опитате и вкусни сладка от горски плодове, събирани в Родопите, уханен мед, както и традиционния мурсалски чай, който дава здраве и дълголетие.  Като на всеки празник в Родопите ще рукне и гайда, а жители и гости ще се хванат заедно на хоро. Своето участие във фестивала вече са заявили представители от различни обасти на страната, всеки от които ще покаже своите кулинарни традиции и ще забавлява гостите със свои изпълнения на сцена. Отбори от кулинарни училища ще се включат в състезание за приготвяне на традиционен родопски специалитет.", "date": "2019.02.13", "title": "Фестивалът \"Родопска угодия\" събира любителите на родопската кухня в Девин"}
{"url": "http://www.cross.bg/slychaya-gebrev-vsichki-1596376.html", "text": "/КРОСС/ Парламентарната комисията за контрол над службите за сигурност ще изслуша днес всички ръководители на служби и главният прокурор. Те ще говорят пред депутатите заради случая с опита за отравяне на бизнесмена Емилиян Гебрев.Заради вида на информацията, която ще бъде изнесена, заседанието ще бъде закрито.Вчера вътрешният министър Младен Маринов обясни, че МВР работи по всички версии за инцидента.По случая вече има издадена и международна заповед за разследване, която е изпратена и до партньорски държави на България, като сред тях е и Великобритания. ", "date": "2019.02.13", "title": "Парламентарна комисия проверява случая с Гебрев "}
{"url": "http://www.cross.bg/martinian-evlogiii-sveti-1596358.html", "text": "/КРОСС/ Имен ден празнуват Евлоги, Евлогий, Живка, Зоя, Светлана, Фотина, Мартин, Мартиниан, Мартиниян, Марти.На 13 февруари почитаме светец, който преживял истинска лична драма, уплашен от възможността да съгреши с една жена и да изгуби Божията милост. Според църковния календар на БПЦ, на 13 февруари почитаме паметта на  Свети Евлогий, архиепископ на Александрия.Свети Евлогий бил  благочестив, изключително предан на вярата в Христа. Живял по времето на  император Ираклий през VII век. Църквата отдава почит към живота на Свети Евлогий, заради неговата безкрайна вяра.Вторият светец, когото почитаме е преподобният Мартиниан, който е роден в  Кесария, Палестина. Когато навършил  18 години, младият Мартиниан  се оттеглил в  планината в Кападокия,  където  прекарал цели 25 години в пост, в бдение, в съзерцание и молитва, в борба с безброй изкушения. Млада жена пристигнала, за  да изкушава праведния Мартиниан.Осъзнавайки, че може да се поддаде на плътта и да съгреши с жената, аскетът скочил  в огъня бос и там стоял, oокатоболката  убила  всяка похот.  След време Сатаната му изпратил  други изкушения, а праведният Мартиниан скочил в морето и доплувал до една скала, за да се избави от съблазните. ", "date": "2019.02.13", "title": "Преп. Мартиниан. Св. Евлогий, архиеп. Александрийски. Преп. Зоя (Живка) и Фотина (Светла)  "}
{"url": "http://www.cross.bg/tynel-zheleznitza-dzzd-1596361.html", "text": "/КРОСС/  Подписан е договорът за проектирането и строителството на тунел „Железница\" на автомагистрала „Струма\", съобщиха от АПИ. Съоръжението ще е с дължина около 2 км и ще бъде най-дългият пътен тунел изграждан досега у нас. Изпълнението на поръчката е възложено на ДЗЗД „АМ СТРУМА ТУНЕЛ 2018\", в което участват: „ДЖИ ПИ ГРУП\" АД, „ГЛОБАЛ КЪНСТРЪКШЪН\" ООД и „ВИА ПЛАН\" ЕООД. Стойността на договора е 185 370 370, 37 лв. без ДДС. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура\" 2014-2020 г. Спазвайки разпоредбите на Закона за обществените поръчки Агенция „Пътна инфраструктура\" пристъпи към подписване на договора след като Върховният административен съд се произнесе в полза на решението на АПИ за избор на изпълнител. В тази връзка на 15 януари т. г. агенцията изпрати искане до класираните участници - ДЗЗД „АМ СТРУМА ТУНЕЛ 2018\" и ДЗЗД „АМ Струма-ОП2: Тунел Железница\", за удължаване срока на валидност на офертите. В получените отговори офертното си предложение потвърди ДЗЗД „АМ СТРУМА ТУНЕЛ 2018\", а ДЗЗД „АМ Струма-ОП2: Тунел Железница\" (в което са „ГЛАВБОЛГАРСТРОЙ\" АД и „ГБС-Инфраструктурно строителство\" АД) не удължава срока на валидността й.  Срокът за изпълнение на проектирането и изпълнението на строително-монтажните работи на тунел „Железница\" (от км 366+720 до км 369+000) e 1060 календарни дни. Съоръжението ще бъде с две отделни тръби за движение в посока. Дължината на всяка тръба ще е около 2 км. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др.  През миналата година АПИ проведе обществена поръчка за избор на изпълнители за „Проектиране и строителство на автомагистрала „Струма\" Лот 3.1 Тунел „Железница\". Тръжната процедура бе с 3 обособени позиции - за тунела, и за пътя преди и след съоръжението, за да може на обекта да се работи едновременно и проектът да завърши в срока на оперативната програма. През миналата година бяха подписани договорите за проектирането и строителството на трасето преди и след съоръжението. Отсечката преди тунел „Железница\" в посока София - Кулата (от км 366+000 до км 366+720) е с дължина 720 м. Тя включва и обслужващ тунелен път при северния портал и мостово съоръжение с обща дължина 620 м. Участъкът ще бъде изграден от ДЗЗД „Железница - Север\", в което са: „ГБС Инфраструктурно строителство\" АД, „Главболгарстрой\" АД и „Главболгарстрой Интернешънъл\" ЕАД. Стойността на договора е 29 985 345 лв. без ДДС. Участъкът след тунел „Железница\" (от км 369+000 до км 370+400), е 1,4 км. Той ще бъде построен от „ПСТ ГРУП\" ЕАД. Стойността на договора е 18 442 297,40 лв. без ДДС. Договорът включва проектиране и строителство на автомагистрален участък с дължина 1,4 км, селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др.", "date": "2019.02.13", "title": "Договорът за тунел \"Железница\" е подписан, ще го строи \"Джи Пи Груп\" "}
{"url": "http://www.cross.bg/kogato-obyvkata-e-tyasna-1596357.html", "text": "/КРОСС/  Когато обувката е тясна, каква полза, че светът е широк?Руми", "date": "2019.02.13", "title": "Когато обувката е тясна"}
{"url": "http://www.cross.bg/tema-zhivo-sudbata-1596360.html", "text": "/КРОСС/ :  Вицепремиерът и изборите - гост Томислав Дончев; :  Случаите на морбили в Европа растат - всичко за мерките; :  На живо от Страсбург: ще затихне ли кавгата между Италия и Франция? :  След пожара във Войводиново - каква е съдбата на 300-те работници от изгорелия завод? :  Как социалният статус, размерът на жилището и храната влияят на ръста? - данните на антрополозите;  Продължение на скандала \"Ало, Банов съм\" – рекетирани ли са държавни чиновници?  Предстои ли закриване на икономически университети? В студиото – министър Красимир Вълчев.  На живо: Проверка на Югозападното държавно предприятие в Кресна - кой прокара 7 км пътища за сондажно проучване?  Има ли връзка между отравянето на Скрипал и Емилиян Гебрев? Коментар на ген. Тодор Бояджиев.  Защо емигрантът-милионер Шефкет Чападажиев направи голямо дарение за болницата в родния си град?  Каква ще е съдбата на Царските конюшни, след като съдът обяви продажбата за нищожна? Гост – заместик-кметът Тодор Чобанов.  42 хиляди лева за 280 квадратни метра земя край метрото? Собственици на отчуждени заради строежа земи протестират недоволни от ниските цени.  Опит за рекет? Младежи обвиняват жена-шофьор, че е одраскала колата им и я изнудват да им даде пари на ръка.  Как полицията залови рецидивисти, след като ги показахме в рубриката \"Дръжте крадеца!\"?  За връзката между отравянията на Сергей Скрипал и Емилиян Гебрев и очакваната хибридна атака за изборите. Говори президентът от 2012-а до 2017-а Росен Плевнелелиев.  Влага, мухъл и мизерия в ямболската болница – ще бъдат ли някога ремонтирани сградите на болничното заведение?  Дискриминирани ли са учениците от Айтос, които трябва да плащат за обяда си, за разлика от деца от селата около града? На живо – продължение по темата.  Дръжте крадеца! Жена краде бутилка с алкохол от магазин за сувенири. Поредна дребна кражба, която ще остане безнаказана.  Историческа църква, посещавана от Васил Левски се руши, а богомолци събират пари, за да я възстановят.  Български пътешественик, който прекоси абсолютно сам амазонската джунгла, говори за това какво е да вдъхновяваш и да даваш пример на другите.", "date": "2019.02.13", "title": "Теми и гости в сутрешните блокове на телевизиите"}
{"url": "http://www.cross.bg/venetzyela-rysiya-proekt-1596387.html", "text": "/КРОСС/ Съединените щати и Русия подготвиха конкурентни проекторезолюции за Венецуела. Те отразяват съответно подкрепата на Вашингтон за опозиционния лидер Хуан Гуайдо и поддръжката на Москва за президента Николас Мадуро, предаде Асошиейтед прес. Американският проект, с който АП се е запознала, изразява \"дълбоко безпокойство, че президентските избори (във Венецуела) на 20 май 2018 г. не са били нито свободни, нито честни\". Той \"призовава за незабавно стартиране на политически процес, който да доведе до свободни, честни и достойни за доверие президентски избори, с международни наблюдатели\". Руският проект критикува \"опитите за намеса\" във вътрешните работи на Венецуела, изразява \"безпокойство във връзка със заплахите за използване на сила\" срещу страната и призовава за намиране на мирен изход от задънената улица. Нито една от двете проекторезолюции не е разпространена сред останалите страни членки на Съвета за сигурност. Твърде вероятно е всяка от тях да бъде отхвърлена, ако бъде подложена на гласуване, тъй като Русия би наложила вето на американския проект, а САЩ - на руския, отбелязва АП. Венецуелският министър на външните работи Хорхе Ареаса междувременно увери генералния секретар на ООН Антониу Гутериш, че във Венецуела няма хуманитарна криза, предаде Франс прес. Венецуелската икономика е подложена на блокада и обсада, каза в същото време Ареаса на пресконференция в централата на световната организация в Ню Йорк. Той разкритикува Съединените щати, че говорят за изпращане на хуманитарна помощ във Венецуела и едновременно с това заплашват страната с използване на сила и блокада. Гутериш каза още, без да даде подробности, че е обсъдил с Гутериш задълбочаване на сътрудничеството с ООН. Това бе втората среща на венецуелския външен министър с генералния секретар на световната организация този месец, отбелязва АФП.", "date": "2019.02.13", "title": "САЩ и Русия подготвиха конкурентни проекторезолюции за Венецуела"}
{"url": "http://www.cross.bg/grypa-purvata-zagivat-1596359.html", "text": "/КРОСС/  1633 г. - Галилео Галилей пристига в Рим за своя процес пред Инквизицията.1689 г. - Уилям III е провъзгласен за крал на Англия. 1777 г. - Арестуван е маркиз дьо Сад.1920 г. - Лигата на нациите потвърждава постоянният неутралитет на Швейцария.1925 г. - Комунистическа терористична група убива народния представител Никола Милев.1931 г. - Ню Делхи става столица на Индия.1934 г. - Съветският параход Челюскин потъва в Северния ледовит океан.1939 г. - Започва първата конференция на българските православни църкви в Северна Америка.1943 г. - Комунистическа терористична група ликвидира генерал Христо Николов Луков.1945 г. - Втора световна война: Обединените нации започват стратегически Бомбардировки над Дрезден (Германия), в които загиват хиляди цивилни граждани; Червената армия превзема Будапеща.1948 г. - Авиокомпания Дирекция въздушни съобщения открива първата българска редовна международна въздушна линия по маршрута София - Белград - Будапеща - Прага със самолет Ли-2п.1960 г. - Франция тества в Сахара първата си атомна бомба.1974 г. - Александър Солженицин, лауреат на Нобелова награда за литература през 1970, е изгонен от Съветския съюз.1975 г. - Създадена е Севернокипърска турска република.1984 г. - Константин Черненко сменя Юрий Андропов на поста генерален секретар на Комунистическата партия на Съветския съюз.1988 г. - В Калгари (Канада) са открити XV зимни олимпийски игри.1996 г. - Британската вокална група Take That обявява, че се разпада.2001 г. - При земетресение в Салвадор загиват около 400 души.2010 г. - Отриват се Зимни олимпийски игри 2010 във Ванкувър", "date": "2019.02.13", "title": "13  февруари  в историята"}
