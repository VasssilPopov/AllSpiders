{"url": "http://www.cross.bg/zaharov-mark-maiika-1614218.html", "text": "/КРОСС/ Повечето от постановките му се превръщаха в събитие за театралния живот не само в СССР, но и в бившия комунистически блок в Източна Европа. Най-известната му работа е вероятно рок операта \"Юнона и Авось\", но той също така засне известни филми като \"12-те стола\", \"Същият този Мюнхаузен, \"Формула на любовта\", \"Обикновено чудо\". Последният му филм е приказната антиутопия \"Да убиеш дракон\" от 1988 г., но продължи да работи в театъра, като през 2018 г. поставя пиесата \"Фалстаф и Уелският принц\".Марк Захаров се ражда в Москва през 1933 г., като баща му работи за физическата подготовка в армията, а майка му мечтаела да стане актриса и учи при Юрий Завадски. Но през 1934 г. бащата е осъден за контрареволюционна дейност и изселен за 3 години със забрана да се връща в столицата. На практика Марк е отгледан от майка си и баба си и получават право да се върнат в Москва 10 години по-късно.Баща отново е изселен, а майка му остава да ръководи драматичен курс. Малкият Марк Захаров прави първи стъпки в театъра с помощта на Андрей Тарковски, но след това опитва различни неща - не успява да влезе в Архитектурния институт, а заради биографията на баща му не го допускат във Военно-ингенерната академия. Не го одобряват и на прослушване за роля в Московския художествен академичен театър (МХАТ), но с помощта на майка си се подготвя и влиза в Държавния институт за театрално изкуство (ГИТИС).След кратък престой в театъра в Перм Захаров се завръща в Москва през 1959 г. като играе в епизодични роли, пише, рисува... През 1965 г. решава, че няма бъдеще като актьор и го влече режисурата. И веднага две от първите му постановки са забранени.В \"Ленком\" Захаров работи с талантливи актьори като Николай Караченцов, Александр Абдулов и Инна Чурикова, а в киното - с Олег Янковски и Евгений Леонов.През 1973 г. става член на КПСС и после пояснява, че го направил, за да може да работи самостоятелно, а не да е под надзора на някой назначен от партията кадър. Така става и художествен ръководител на \"Ленком\". През 1991 г. Захаров изгори пред телевизионните камери партийната си книжка. После коментира, че това е било \"необуздана и абсолютно излишна театралност\".Източник: \"Дневник\" ", "date": "2019.09.28", "title": "Почина руският режисьор Марк Захаров"}
{"url": "http://www.cross.bg/detza-litakovo-otkaran-1614225.html", "text": "/КРОСС/ Четири деца са ранени и жена е загинала при удар на лек автомобил опел \"Корса\" с пaзарджишка регистрация в орехово дърво край пътя, водещ към Литаково, съобщава \"24 часа\".Вероятно е шофьорът да е изпуснал завой заради висока скорост, губи управление и се удря в дървото, инцидентът е станал след разклона за Гурково.Загинала е жената, возеща се до шофьора. В колата са пътували и четири деца, най-малкото от които е на 2 години. Те са с различни наранявания - избити зъби, извадено рамо. Дядото на децата, който е шофирал, е откаран с линейка.Според непотвърдена информация, бабата, дядото и четирите деца са пътували за сватба в Литаково.Временно движението по път III - 403 Павликени - Сухиндол при км 37 се осъществява в една лента поради пътно-транспортно произшествие. Един човек е откаран в болница след катастрофа на пътя.Два леки автомобила са катастрофирали. Единият е управляван от плевенчанин на 20-годишна възраст, а другият от 42-годишен мъж от град Сухиндол. Пострадал е по-възрастният мъж, който е откаран за първоначален преглед в павликенската болница, като към момента състоянието му не е ясно.Пострадалият ще бъде транспортиран в болницата във Велико Търново, ако се установят по-сериозни травми. Сигналът за катастрофата е подаден в 15 и 14 часа в ОДМВР-Велико Търново. ", "date": "2019.09.28", "title": "Загина жена и четири деца са ранени при катастрофа до Литаково"}
{"url": "http://www.cross.bg/raiion-zapaden-radev-1614217.html", "text": "/КРОСС/ \"Западен се задъхва; недостигат детските градини и училищата\" - каза на предизборна среща със съкварталците си кандидатът на „БСП за България\" за кмет на Пловдив Николай Радев. И сподели един от ангажиментите си на бъдещ градоначалник - ново училище във всеки един район. Според него нито един от обещаните от ГЕРБ големи инфраструктурни обекти в района не е реализиран. На книга са останали „Модър - Царевец\", Втори гребен канал, Стадион „Пловдив\", Зоопаркът и разширението на Пещерско шосе.\"Няма да даваме безпочвени обещания като досегашните управници от ГЕРБ\"- продължи мисълта на Радев кандидатът за кмет на район Западен Десислава Йорданова. Тя открои важността на всеки един човек и на колективната им воля да спрат презастрояването в най-зеления пловдивски район и да направят общия си дом още по-безопасен, красив и удобен за живот. \"Това ще е възможно единствено с вот под номер 56 в интегралната бюлетина\" - уточни Йорданова.  ", "date": "2019.09.28", "title": "Николай Радев: Западен е на хората, а те заслужават много повече"}
{"url": "http://www.cross.bg/zemyata-nebesno-asteroid-1614212.html", "text": "/КРОСС/ Астероид с размерите на футболно игрище приближава Земята. Учените твърдят, че това е най-голямото небесно тяло, което минава толкова близо до планетата ни от век насам.„Проследих орбитата на астероида. Не е опасен. За последните 3 години сме открили 150 астероида\", каза Веселка Радева, ръководител на Планетариума във ВВМУ, Варна.„Когато дадено небесно тяло мине между орбитата на Земята и Луната, има опасност Земята гравитационно да го придърпа. В близките дни няма вероятност астероиди да влязат в отсечката Земя - Луна\", каза още доц. Радева. ", "date": "2019.09.28", "title": "Астероид с размерите на футболно игрище приближава Земята"}
{"url": "http://www.cross.bg/narkomanii-stefanov-obshtina-1614207.html", "text": "/КРОСС/ В столичния „Младост\" излизат на протест срещу откриване на Център по наркомании в района им.Недоволните се събират на 1 октомври от 18,30 часа между бл. 18 и УМБАЛ „Св. Анна\", където се открива центърът, към който ще има и метадонова програма.За проблема алармира главният архитект на „Младост\" Стефан Стефанов на Фейсбук страницата си.„В нашия квартал ни настаняват Център по наркомании - между три детски градини, две училища и жилищните блокове. Той се позиционира в двора на УМБАЛ „Св. Анна\" между детските градини 117„Надежда\", 71„Щастие\" и 11„Мики Маус\", и 118 СУ „Людмил Стоянов\" и Технологичното училище по електронни системи. Разстоянието между Центъра по наркомании и входа на 11 ДГ „Мики Маус\" е петдесетина метра! А дори всичко това не е най-страшното - всичко става абсолютно НА ТЪМНО. Тайно, без обществено обсъждане, докато хората са били в отпуск\", написа арх. Стефанов.Той прави уточнение, че съобщението не трябва да се бърка по никакъв начин с предизборната кампания и това, че е издигнат за независим кандидат за кмет на района: „Просто аз, както и стотиците разтревожени жители, съм родител, баща и смятам за възмутително, център по наркомании да бъде изтипосан насред жилищен квартал, на петдесетина метра от детска градина\", обясни Стефан Стефанов.Той посочва, че е успял да проучи как се е стигнало до тук, въпреки че „институциите не желаят много да говорят по темата\".„Заради неподновен договор между Министерство на здравеопазването и Столична община Националният център по наркомании и метадоновата програма през миналата година трябваше да напусне сградата на „Пиротска\". Темата стана публична и се коментираше, че центърът се мести заради апетити около сградата, но здравният министър Кирил Ананиев обясни, че Столична община не иска да поднови договора заради недоволството на гражданите от \"Пиротска\". Само ще вметна, че вероятно всички сме гледали репортажите за градинките в района, засипани със спринцовки, гледка, която за съжаление съпътства местата с метадонови програми. След това хората от „Банишора\" излязоха на протест, защото според слух същият Център по наркомании щял да бъде преместен в квартала им. Забележете: според слух и е действано на тъмно. След протеста от Столична община казаха, че центърът няма да се мести там, но не уточниха къде. И в последните дни тръгна слух, който за съжаление се оказва истина, че Центърът се мести в „Младост\". Разтревожени родители звънят в районната община, където колегите по съответните ресори също не са уведомени от институциите за случващото се, други майки и бащи събират подписка, директори на детските градини свикват родителски срещи. И доколкото успях да разбера, всъщност центърът е преместен през август и тези дни започва да функционира\", пише арх. Стефан Стефанов и добавя: „за да не бъда разбран неправилно. Не искам да всявам излишна паника и хората с наркотична зависимост трябва да бъдат лекувани. Те са част от обществото. Но смятам за крайно неудачно това да се случва между блоковете и на метри от градините и училищата, където децата ни прекарват по-голяма част от времето си. И всичко това да става тайно!\".Жителите от квартала вече подписват и електронна петиция, подкрепена вече от около 200 човека. ", "date": "2019.09.28", "title": "Младост на протест, не иска Център по наркомании в района"}
{"url": "http://www.cross.bg/dzhoni-vandali-poslednite-1614211.html", "text": "/КРОСС/ Вандали оскверниха с надпис звездата на американския актьор Джони Деп на Алеята на славата в Холивуд, съобщава „Daily Mail\".Неизвестните злосторници са написали думата „фалшив\", а под нея ругатни, с които оскърбяват Карибския пират.Джони Деп получи своята звезда през 1999 г. Той е един от най-търсените и любими актьори през последните три десетилетия. Филмите с негово участие са донесли общо 10 милиарда долара приходи в световния бокс офис.През последните години на Джони не му върви в личния живот. Той затъна в съдебни дела с бившата си съпруга Амбър Хърд, която го обвини в побой и емоционално насилие.Джони Деп също така се съдеше с мениджъри и юристи, които искаха да скъсат договорите си с него и да получат съответното обезщетение за това.По тази причина се предполага, че хулиганската постъпка е извършена от някой, който отдавна му има зъб.През септември актьорът представи най-новия си филм на Венецианския кинофестивал „В очакването на варварите\". ", "date": "2019.09.28", "title": "Вандали оскверниха звездата на Джони Деп на Алея на славата"}
{"url": "http://www.cross.bg/dobrev-kiril-vsyaka-1614204.html", "text": "/КРОСС/ „БСП издига не само чисто партийни кандидати, но и хора, които са приемани от местните общности\". Това каза в интервю за предаването „Седмицата\" по Дарик радио зам.-председателят на БСП и ръководител на предизборния щаб на партията Кирил Добрев.Той изтъкна, че не е тайна, че по този начин се стига до привличането на повече избиратели. По думите му, БСП си поставя постижими цели.„Това може би ще са най-трудните избори. Целта е да се удвои броят на кметовете. Основната задача е БСП да присъства във всяка една община, във всяка една общинска власт\", заяви Добрев. Той е на мнение, че ако има нещо, което може да промени България това е София. Като мото на кампанията на БСП Кирил Добрев посочи, че то ще е „Ще бъде по-хубаво, ще живеем по-добре\". ", "date": "2019.09.28", "title": "Кирил Добрев: Основната задача е БСП да присъства във всяка една община"}
{"url": "http://www.cross.bg/iiork-samoleta-pakistan-1614205.html", "text": "/КРОСС/ Извънредно кацане на самолета на премиера на Пакистан в САЩ, съобщава пакистанската телевизия Geo TV.Самолетът с министър-председателя Имран Хан и водената от него делегация излетял за Пакистан, но бил принуден да се върне в Ню Йорк заради технически проблем. Според разпространяваната информация проблемът е установен, докато самолетът е бил близо до Торонто. Самолетът е бил принуден да вземе разстоянието от 700 километра до Ню Йорк. Хан е останал още една нощ в Ню Йорк до оправяне на проблема на самолета.Пакистанският лидер беше на едноседмично посещение в САЩ, където се срещна с няколко световни лидери и се обърна към Общото събрание на ООН.  ", "date": "2019.09.28", "title": "Извънредно кацане на самолета на премиера на Пакистан в САЩ"}
{"url": "http://www.cross.bg/pravila-pysheneto-balkonite-1614208.html", "text": "/КРОСС/ Русия въвежда нови правила за пожарна безопасност, с които от 1 октомври се забранява всеки \"открит огън\" на балконите на жилищните сгради и хотелите, предаде БТА.Новите правила, които имат за цел да намалят броя на пожарите по небрежност, се въвеждат с указ, подписан от министър-председателя Дмитрий Медведев. Забраната засяга пушенето (на цигари, лули, пури), ползването на барбекюта и паленето на свещи на балконите.\"В 60 % от случаите причината за балконските пожари е небрежно пушене\", заявиха от  Министерството на извънредните ситуации и добавиха, че не водят война срещу пушачите.Ако избухне пожар заради неспазване на новите правила, виновникът ще трябва най-малкото да плати глоба и може да бъде обвинен в престъпление, ако случаят е сериозен. Пушенето на балконите оставаше възможност за пушачите в Русия, след като по-рано властите забраниха пушенето в стълбищата на сградите и на много други обществени места. Прилагането на тези мерки е трудно и много хора продължават да пушат на забранените места, включително пред метростанциите, на автобусните спирки и на влаковите перони. Пушачите в Москва, където населението живее в блокове с апартаменти, не са доволни от новите правила.\"Това е унизително. Сега само богаташите, които имат собствена земя и къща, ще могат да пушат, а бедните хора не могат да направят нищо\", каза 52-годишната Юлия Волкова-Ворошилова.\"Не можеш да накараш хората да се откажат от пушенето с подобни мерки. Аз ще продължа да пуша на моя балкон. Кой ще ме види там?\", заяви 40-годишната Наталия Селвестренко. ", "date": "2019.09.28", "title": "Русия забранява пушенето по балконите"}
{"url": "http://www.cross.bg/politzaii-komisar-putya-1614209.html", "text": "/КРОСС/ Щастлив съм да дам старт на 27-ия Национален конкурс „Пътен полицай на годината\" и това да стане в исторически град като Плевен, свързан с борбата на страната ни към свобода. Това каза министърът на вътрешните работи Младен Маринов по време на церемония по откриването на състезанието, съобщиха от МВР.На нея присъстваха главният секретар на МВР главен комисар Ивайло Иванов, директорът на Главната дирекция „Национална полиция\" главен комисар Христо Терзийски, директорът на ОДМВР-Плевен старши комисар Красимир Начев, зам.-председателят на Българската агенция „Безопасност на движението по пътищата\" Анжелина Тотева, зам.-генералният директор на БЧС д-р Надежда Тодоровска, зам.-областният управител на Плевен Красимир Трифонов.Всяка година пътни полицаи се събират на подобно състезание, за да покажат на какво са способни. Те трябва да са изключително добре подготвени, защото екипите им са първите, които се отзовават при произшествие на пътя и от техните действия могат да зависят и животи, каза в словото си още министърът. „В условията на едно такова състезание може да се направи един преглед на готовността им, а аз съм убеден, че тя е на високо ниво\", заяви Младен Маринов.Целта на събития като днешното е хората да видят колко много аспекти има в работата на един пътен полицай, заяви при откриването зам.-председателят на ДАБДП Анжелина Тотева. Тя пожела успех на участниците в гонката и призова водачите да са по-внимателни на пътя.Предстои ви сериозно изпитание, но не забравяйте, че то ще ви помогне да се справите с ежедневните предизвикателства на пътя - с тези думи се обърна към участниците в конкурса д-р Надежда Тодоровска от БЧК.Конкурсът „Пътен полицай на годината\" има вече 27-годишна история. В него младши автоконтрольори се състезават в дисциплините - теоретичен изпит по специализирана подготовка, стрелба с пистолет, оказване на първа долекарска помощ, майсторско управление на мотоциклет и управление на автомобил. В тазгодишното издание участват 64 състезатели - 27 отбора мъже, по двама участника от всички областни дирекции, като дирекцията домакин участва с два отбора и 6 жени от 5 областни дирекции. ", "date": "2019.09.28", "title": "Започна 27-ият Национален конкурс „Пътен полицай на годината“"}
{"url": "http://www.cross.bg/ykraiina-volkur-predstavitel-1614210.html", "text": "/КРОСС/ Специалният представител на САЩ за Украйна Кърт Волкър подаде оставка, след като бе споменат в жалбата на разобличителя за телефонния разговор между американския президент Доналд Тръмп и украинския му колега Володимир Зеленски, предаде Reuters, като се позова на добре осведомени източници.Според разобличителя, който е от разузнавателната общност, Волкър е разговарял с адвоката на Тръмп Руди Джулиани, за да се опита да ограничи вредите от неговите опити да принуди Украйна да разследва Джо Байдън, политически съперник на президента. Текстът на жалбата бе публикуван в четвъртък.Волкър бе назначен през 2017 г. за специален представител на САЩ за Украйна - пост, който съчетаваше с други ангажименти и за който не получаваше заплащане. Той се опитваше да помогне на украинското правителство да уреди конфликта с подкрепяните от Русия сепаратисти.По-рано вчера демократите в Камарата на представителите в Конгреса на САЩ, които водят разследване за импийчмънт срещу президента, поискаха от Волкър да даде показания на 3 октомври. ", "date": "2019.09.28", "title": "Специалният представител на САЩ за Украйна подаде оставка"}
{"url": "http://www.cross.bg/ryse-momenta-pozhara-1614213.html", "text": "/КРОСС/ Дрон следи за нови огнища на пожар във военния завод \"Дунарит\", информира БНР.Вчера пожар в \"Дунарит\" предизвика тревога в Русенска област. Евакуирани бяха около 700 работници и жителите на най-близките населени места. Директорът на Главна дирекция \"Пожарна и аварийна безопасност\" комисар Николай Николов още в началото заяви, че няма данни за експлозия. Децата в близките населени места Николаево и Мартен са изведени от детските градини и училищата, заяви кметът на Русе.Днес собственикът на военния завод Емилиян Гебрев коментира, че най-вероятната причина за пожара е фабричен дефект на детайл.Най-рано следобед разследващи ще могат да влязат в цеха с тротил в \"Дунарит\". Русенският университет е предоставил дрон, оборудван с термовизионна камера и камера за нощно виждане, с които тази нощ над терена е следено дали има нови огнища на пожара.Регионалната екоинспекция в Русе е осигурила подвижна станция, с която са измерени контролираните показатели на атмосферния въздух. Към момента не са констатирани превишения на установените норми. За случая е уведомена Окръжна прокуратура Русе, под чието ръководство е образувано производство за изясняване причините за пожара.Председателят на сформирания кризисен щаб - областният управител на Русе Галин Григоров заяви пред радиото, че през нощта пожарникарите са извършвали превантивни действия, за да не се допуска евентуално възпламеняване на сухата тревна маса, която се намира около огнището на пожара.В същото време министърът на вътрешните работи Младен Маринов заяви в Плевен, че една от версиите, по които се работи за пожара във военния завод \"Дунарит\" в Русе, е техническа неизправност.\"Мога да успокоя хората. В момента нямаме тлеещи огнища, но ситуацията изисква да изчакаме определено време с оглед сигурността на служителите, които ще работят на терен. Към момента се провеждат мероприятия с работници, които са били вътре, да видим каква е причината. Районът продължава да бъде под контрола на полицията. В момента правят обливане с вода повторно. Трябва абсолютно всичко да е загасено, за да могат да влязат, все пак трябва да се мисли за сигурността на хората. Работим по всички версии, но това, което в момента имаме като информация, е най вероятно за техническа неизправност\", коментира той.Маринов е в Плевен за откриването на 27-ото национално състезание \"Пътен полицай на годината\". ", "date": "2019.09.28", "title": "Дрон следи за нови огнища на пожар в \"Дунарит\""}
{"url": "http://www.cross.bg/protest-stryma-defile-1614214.html", "text": "/КРОСС/ Нестандартен протест в Кресненското дефиле срещу строежа на магистрала \"Струма\", съобщават bTV и БГНЕС.Регата от лодки-каяци и рафтъри се отправиха днес по река Струма в Кресненското дефиле в знак на протест срещу строителството на автомагистралата през пролома.Днешният протест на рафтърите и екоорганизациите е и за опазването на река Струма от замърсяване и против строителството на нови ВЕЦ по вливащите се в нея реки. Поредният протест е организиран от международни участници от Balkan River Defense и български природозащитни организации и рафтинг-клубове.Недоволните активисти протестират срещу последното решение едното платно на магистралата в посока Кулата да минава по съществуващия път в Кресненския пролом, а другото платно да бъде изнесено високо в планината. Те настояват цялата магистрала да е извън пролома, тъй като застрашава биоразнообразието и местния бизнес с рафтинга и каякинга. ", "date": "2019.09.28", "title": "С каяци на протест срещу строителството на \"Струма\" в Кресненското дефиле"}
{"url": "http://www.cross.bg/deteto-protest-strategiyata-1614215.html", "text": "/КРОСС/ Десетки протестиращи се събраха в центъра на София на протест срещу Стратегията за детето, предаде Агенция „Фокус\".Te носят трибагреници, плакати и балони. Те скандират „Долу ръцете от нашите деца\". На мястото има засилено полицейско присъствие. Полицията затвори и бул. \"Цар Освободител\" в района на Министерски съвет. Това е поредното недоволство срещу документа, като родителите настояват той да се пренапише. ", "date": "2019.09.28", "title": "Пак протест срещу Стратегията за детето"}
{"url": "http://www.cross.bg/hosi-brekzit-korbin-1614216.html", "text": "/КРОСС/ Може да има вот на недоверие срещу правителството на Великобритания следващата седмица, за да се отстрани Борис Джонсън от премиерския пост и да се осигури ново отлагане на Брекзит. Това съобщи високопоставен депутат от Шотландската национална партия, цитиран от \"Гардиън\".След разговори между лидерите на опозиционните партии в парламента, Стюарт Хоси коментира пред радио Би Би Си, че това е единственият начин да се спре планът на Борис Джонсън да извади страната от ЕС на 31 октомври.\"Трябва да го направим, защото сега не може да се вярва, че премиерът ще се придържа към закона и ще потърси отлагане, за което парламентът гласува само преди няколко седмици\", отбеляза Хоси.\"Ако сме сериозни относно отлагането, това е единственият начин\", категоричен е той.Хоси, бивш заместник-председател на Шотландската национална партия, отбеляза, че целта е спиране на Брекзит без сделка. Според него всички опозиционни партии и отцепилите се тори трябва да се обединят.Шотландският депутат призова лидера на Либералните демократи Джо Суинсън да подкрепи опозицията, което може да доведе до поемане на управлението на Великобритания от лидера на лейбъристите Джереми Корбин. По-рано Суинсън предупреди, че няма да вкара Корбин на \"Даунинг стрийт\", дори и за кратък период.Първият министър на Шотландия Никола Стърджън допуска Корбин временно да поеме управлението, за да осигури отлагане на Брекзит и организиране на предсрочни избори.   ", "date": "2019.09.28", "title": "На Острова преговарят за вот на недоверие срещу Джонсън"}
{"url": "http://www.cross.bg/haskovo-stoev-zarkov-1614221.html", "text": "/КРОСС/ Коалиция „БСП за България\" в Хасково откри предизборната си кампания за местния вот на 27 октомври. Събитието се състоя пред художествена галерия „Форум\".„За мен е чест и отговорност да бъда кандидат за кмет на община Хасково, заяви кандидатът за кмет Коста Стоев. \"Хасково, обичам те\" е моят девиз и това не е емоционален израз, а клетва пред  гражданите на Хасково\", подчерта Стоев. Той отбеляза, че ще работи за решаването на основните проблеми на общината - ниските доходи, лошото качество на водата и водопроводната мрежа, бездомните кучета и разбитите улици, високите местни данъци и забравените села. Стоев подчерта, че предвижда създаване на нова Северна индустриална зона между Хасково и Димитровград, включване на летище Узунджово, намаление и освобождаване на инвеститорите от местни данъци и такси.„За съжаление у нас за политиката се говори като за битка, за борба, за бой\". Това каза в Хасково народният представител и член на ИБ на БСП Крум Зарков. По думите му някои хора се опитват да ни кажат, че изборите нямат значение, че някой друг вече се е разбрал кой ще е следващият кмет на Хасково. „Те грешат. Защото истината, е че зад Коста Стоев ще застанат не само БСП-Хасково единни, не само НС на БСП, не само ИБ и  парламентарната група на БСП, но и всеки свободомислещ гражданин, който не се е отказал от мисълта, че родният му град и утре ще бъде място за живеене\", посочи Крум Зарков.  Той благодари за смелостта на кандитатите да се изправят  срещу една вредна система. Зарков посочи, че Коста Стоев, с честен и здрав екип в общинския съвет, ще направи много за Хасково. „Но преди това те имат нужда от вас, помогнете им\", призова гражданите Крум Зарков.„Днес политиката е превърната в средство, чрез което някои икономически кръгове целят реализирането на определени корпоративни интереси, а не трябва да е така. Тя трябва да е средство за създаване на достоен живот на жителите на нашия град\". Това заяви председателят на общинската организация на социалистите в Хасково и кандидат за общински съветник Камен Тодоров. Той отправи призив към гражданите: „Бъдете заедно с нас през следващия месец, за да се случи промяната в Хасково\".„Приоритет за коалицията в града ще бъдат младите хора, намаляването на данъчната тежест за осигурени семейства с три деца, увеличаване на еднократната помощ за новородено\", подчерта Богдан Кирилов, член на ИБ на МО към БСП и номер 3 в листата на общинските съветници.На откриването присъстваха още зам.-председателят на БСП Деница Златева, народните представители Смиляна Нитова, Виолета Желева, председателят на областния съвет на БСП Емилия Масларова, симпатизанти и граждани. ", "date": "2019.09.28", "title": "БСП-Хасково откри предизборната си кампания заедно с жителите на общината"}
{"url": "http://www.cross.bg/protest-natzionalen-knsb-1614222.html", "text": "/КРОСС/7 000 здравни специалисти се очаква да излязат на национален протест на 7 октомври, организиран от три организации, предаде БГНЕС. Президентът на КНСБ Пламен Димитров припомни, че на 12 май миналата година бе свикан първият митинг - около 5000 души в центъра на София, с който бяха заявени исканията. „Те започваха с всичко това, което после повече от година всички ние чуваме, виждаме в различни вариации и формати от различни и наши структури и други, да мотивират продължаващите вълнения в сектора, тъй като искането за заплати и към настоящия момент все още не е изпълнено навсякъде\", каза Димитров.Той заяви, че те смятат, че е дошло време за „поредния наш, общ митинг-шествие, действие, които да мотивира, да канализира и да удари по масата и да каже: Стига толкова, край, оттук нататък трябва да се изпълнява това, което е договорено!\". Така че по думите на Димитров основната цел на националната протестна акция, която ще организират заедно на 7 октомври в София, има за цел да предложи конкретните механизми и да изиска от властта, с конкретните им предложения да стане възможно и да бъде изпълнено заплащането, което е договорено в колективния трудов договор. „Според нас е възможно на две стъпки - първа сега, есента и втората с новия бюджет от началото на следващата година\", заяви Димитров.„На 7-ми ще кажем, че искаме решение на проблемите днес и то за всички, щото има лекари, които са също с ниско заплащане по 700- 800 лв., а ние в КТД сме заложили друго. Ние не делим персонала, не искаме да го противопоставяме и казваме, че ако това не бъде решено, утре ще бъде късно\", каза вицепрезидентът на КНСБ и председател на Федерацията на синдикатите в здравеопазването д-р Иван Кокалов.Тодор Капитанов, който е председател на Националния стачен комитет на КНСБ каза, че към настоящия момент желание да се включат в националния протест са заявили 7 000 здравни специалисти. „Колко от тях ще успеят да дойдат зависи от техните графици, тяхната възможност, но очакваме около 7000 протестиращи да бъдат в 11 часа пред МС на площад „Независимост\", където ще се проведе протеста, посочи той.Председателят на Българската асоциация на професионалистите по здравни грижи (БАПЗГ) Милка Василева обясни, че ще е национален протест организиран от БАПЗГ, Федерацията на синдикатите към КНСБ, КНСБ и БЛС. „До този протест се стигна, защото напрежението в системата е изключително сериозно, взривоопасно и както цялото българско общество вижда, колегите вече не издържат, нашето съсловие е унищожено, върви се към геноцид и поради тази причина имаше подаване на колективни предизвестия за напускане на работа както в голяма столична болница, така и в общинска болница. Това е изключително показателно, че повече така не може\", посочи тя. Василева каза, че всъщност на този протест те ще кажат, че повече така не може, въпреки че го казали и миналата година на 12 май.„В резултат на което беше подписан колективен трудов договор с по-добри показатели за заплатите, но за съжаление на много места няма колективни трудови договори, а там, където има, те не достигат договорените нива от 900 лв. и съвсем нормално е, след като чрез преговори не можахме да постигнем по-добри резултати, енергията на хората да се канализира и това е следваща стъпка, която можем да направим - национален протест\", заяви тя.Тя обясни, че протестът е различен от този на медицинските специалисти, които до момента се случват по своята организация. „Това е национален протест, организиран от три големи организации. Колегите, които се самоорганизираха във Facebook искат същото и това е съвсем нормално, защото както казах вече съсловието не издържа. Така че ние не сме срещу тях, както и те не са срещу нас. Съсловието е едно, хората са членове както на БАПЗГ, така и на съответните синдикални централи. Така че ние нямаме противоречие помежду си, въпрос на различен начин изява на свободното мнение и това е демократичен начин за изразяване на мнението\", обясни тя.Ако протестът на 7 октомври не успее, както каза Василева, като визира неуспешните опити в последните 10 години, в който направили много протести, протестни декларации, шествия, и какви ли не други общи събития, следващата крачка е „ефективни протести и стачка\". ", "date": "2019.09.28", "title": "7 000 здравни специалисти излизат на национален протест на 7 октомври"}
{"url": "http://www.cross.bg/stanali-stranata-navecherieto-1614220.html", "text": "/КРОСС/Девет експлозии са станали тази нощ в Източен Афганистан, съобщава телевизия 1TV.Инцидентите са станали в провинция Нангархар. В резултат на експлозиите е загинал един човек, още седем са ранени.В страната днес се провеждат четвъртите президентски избори след падането на режима на талибаните през 2001 г. Избирателният процес преминава в условията на постоянни заплахи за сигурността от страна на радикалните елементи.Талибаните, които не признават легитимността на афганистанското правителство, обявиха в навечерието на вота, че смятат да го провалят. Те призоваха жителите на страната да не гласуват.Източник:БГНЕС ", "date": "2019.09.28", "title": "9 взрива в Източен Афганистан в навечерието на изборите"}
{"url": "http://www.cross.bg/borda-pozhar-tanker-1614219.html", "text": "/КРОСС/ 18 души са ранени при експлозия и пожар, избухнали на борда на петролен танкер в южнокорейското пристанище Улсан, предаде агенция Йонхап.Ранени са 12 моряци, от тях деветима са южнокорейски граждани и трима - чужденци, а също така шестима спасители. Те са получили изгаряния или са се натровили с дим. Състоянието на един от корейците е тежко.Руските консулски власти съобщиха, че на борда на танкера е имало десетима руснаци, но никой от тях не е пострадал сериозно.Тази сутрин в пристанището Улсан на борда на товарен кораб, транспортиращ петролни продукти от Каймановите острови, е избухнала експлозия, последвана от пожар. Огънят се е разпространил и на друг кораб, на борда на който е имало 21 души, но всички те са били спасени.Бреговата охрана е започнала разследване. Източник: БГНЕС ", "date": "2019.09.28", "title": "Експлозия и пожар на корейски танкер, има десетки ранени"}
{"url": "http://www.cross.bg/dokymentite-registratziya-srok-1614206.html", "text": "/КРОСС/ Представителите на „Християндемократическа партия на България\", чрез която като независима се кандидатира за кмет на София Десислава Иванчева, са били в столичната ОИК навреме и не са закъснели с подаването на документите.Това става ясно от решението на ЦИК, публикувано на страницата й, с което Иванчева трябва да бъде върната в надпреварата за столицата, Биляна Петрова в битката за \"Младост\", както и останалите кандидати на ХДПБ.\"Видно от приложения по преписката дневник за регистриране на посетители и писмо, подписано от председателя и секретаря на ОИК - Столична община, София-град с изх. № 412/27.09.2019 г., упълномощени представители на ПП „Християндемократическа партия на България\" - Татяна Димитрова Христова и Стефан Христов Сълков, са били допуснати в сградата, в която се помещава ОИК - Столична община, София-град и съответно в ОИК, съответно в 16:46 и 16:49 ч., т.е. преди изтичането на крайния срок за подаването на документите за регистрация. Видно от същите документи председателят и представляващ ПП „Християндемократическа партия на България\" Ирина Юлий Абаджиева-Репуц е допусната в сградата и в ОИК в 17:06 ч., се обяснява в решението на ЦИК.От текста става ясно още, че документите са приети и разгледани от членовете на ОИК - Диян Асенов, Георги Димитров и Христианна Василева. Посочените членове на ОИК при преглеждането на подадените документи са отразили в т. 6 „Забележки\" на входящия регистър само една констатирана нередовност, а именно списъкът на кандидатите на електронен носител не съответства на образеца от Решение № 120-МИ от 16.09.2019 г. на ОИК. Липсва отбелязване под формата на забележка или констатирана нередовност, че документите са получени след крайния срок за регистрация на кандидати. При така изяснената фактическа обстановка Централната избирателна комисия счита, че отказът за регистрация е незаконосъобразен, тъй като документите за регистрация на кандидата на ПП „Християндемократическата партия на България\" са депозирани в срок. Обстоятелството, че процесът на подаване на документите, видно от входящия регистър е с отразен час на приемане - 17:07 ч. не означава, че документите са подадени след установения краен срок при условие, че упълномощени представители на партията са се намирали в ОИК, за да подадат документите за регистрация преди изтичане на същия срок.Отделно от това следва да се има предвид, че прилагането на списък на кандидатите на електронен носител в структуриран вид на EXCEL има препоръчителен характер, поради което отказът да се регистрира кандидатът само на това основание е незаконосъобразен, оборват от ЦИК другият довод на ОИК да откаже регистрация на Иванчева. ", "date": "2019.09.28", "title": "Иванчева се завръща в надпреварата за кмет на София"}
{"url": "http://www.cross.bg/glasa-taiilur-stivun-1614196.html", "text": "/КРОСС/ Музикантът Стивън Тайлър изгуби гласа си. За това съобщи самият той в социалните мрежи.  Вокалистът на Aerosmith беше принуден да отложи шоуто на групата, което щеше да се състои в четвъртък в Лас Вегас.„Загубих гласа си , но не мога да говоря за това\", написа във Facebook Тайлър.  ", "date": "2019.09.28", "title": "Музикантът Стивън Тайлър изгуби гласа си"}
{"url": "http://www.cross.bg/kapachki-subranite-subirane-1614194.html", "text": "/КРОСС/ В цялата страна се провежда традиционната акция за събиране на пластмасови капачки, която е част от инициативата „Капачки за бъдеще\". 14 града у нас - Враца, Плевен, Велико Търново, Шумен, Русе, Варна, Бургас, Хасково, Стара Загора, Пловдив, Благоевград, Банско, Перник ще се включат в кампанията, която със събраните средства купува медицинска апаратура. До момента са дарени 12 кувьоза на общински болници в страната.Предстои дарение на още 4 транспортни и 3 стационарни медицински уреда. Идеята е до края на годината у нас да няма нито един стар кувьоз. Инициаторите вече събират информация и за друга апаратура, от която лечебните заведения имат нужда.Утре между 9.00 и 17.00 часа на площад княз „Александър Батенберг\" всеки може да предаде събраните капачки. Организаторите очакват да се съберат между 70 и 90 тона. ", "date": "2019.09.28", "title": "Масово събиране на пластмасови капачки в помощ на недоносени деца"}
{"url": "http://www.cross.bg/trump-razgovor-lavrov-1614199.html", "text": "/КРОСС/ Министърът на външните работи на Русия Сергей Лавров нарече \"параноя\" твърдението, че Москва стои зад скандала около телефонния разговор между Доналд Тръмп и Владимир Зеленски, информира \"Ройтерс\".Вчера председателят на Камарата на представителите на САЩ Нанси Пелоси заяви, че Русия има пръст в казуса Тръмп-Зеленски.Лавров обяви, че раздуват полемиката около телефонния разговор между Тръмп и украинския лидер. Той отрече страната му да е замесена.Нанси Пелоси заяви, че Русия стои зад случая с телефонния разговор между президента Доналд Тръмп и президента Зеленски. Това е параноя, коментира Лавров пред журналисти в ООН.Този месец американски медии съобщиха, че служител на разузнаването на САЩ е подал сигнал относно разговор на Тръмп с чуждестранен лидер. По-късно беше разпространена информация, че се отнася за Украйна и американска помощ за Киев, ако предостави компромат срещу Байдън. Конкретно става въпрос за разследване на връзките на сина на Джо Байдън, Хънтър Байдън, с украинската енергийна компания \"Бурисма\".Конгресът публикува жалбата срещу Тръмп.Сигналът е в основната на процедурата по импийчмънт, обявена от лидера на демократите в Камарата на представителите Нанси Пелоси след публикуването на информация, че Тръмп се е опитал да притисне украинския президент Владимир Зеленски да разследва семейство Байдън. В сряда беше публикувана стенограмата от телефонен разговор между президента на САЩ и украинския му колега. ", "date": "2019.09.28", "title": "Лавров отрече руска връзка в интригата Тръмп-Зеленски"}
{"url": "http://www.cross.bg/probite-bulgariya-krioseiiv-1614197.html", "text": "/КРОСС/ Банка за стволови клетки се изтегля от България. След закриването на „Крио център - България\" пробите са преместени в новата банка във Варшава. Новината предизвика напрежение сред много от семействата, платили хиляди левове.„Все още не знам къде са пробите на моето дете. Информацията, която получаваме по имейл е, че те са на сигурно място, но не се уточнява къде са. В началото не стана ясно, че има проблем с „Криосейв\" у нас\", разказа в ефира на „Събуди се\" родителят Надежда Праматарова.За NOVA от банката в Полша заявиха, че информация по интернет не могат да дадат. „Основният въпрос, е, ако на някой му трябват спешно в момента тези клетки - как може да ги намери\", каза още Праматарова.„Държа да подчертая, че „Криосейв\" не се е изтеглил от България по собствено желание. Решихме да прекратим дейността против волята на собственика. Преценихме, че вече не може да гарантираме качеството на услугата за новите клиенти, които тепърва подписват договор с банката в България. Имаше финансова некоректност на майчиното дружество към подизпълнители\", поясни Асен Пачеджиев, ръководител на българския клон на „Криосейв\".Той допълни, че, ако на някой му трябват пробите в момента, трябва да се обърне към полската банка. По думите му стволовите клетки са преместени по сигурен начин. „На 18 юни пуснахме мейл до всички клиенти, в който дадохме конкретна информация, включително и данни за контакт на директорът на лабораторията в Полша\", каза още Пачеджиев.„Агенция „Медицински надзор\" контролира целия процес до транспортирането на пробите в швейцарската „Криосейв\". Самото съхранение не е обект на контрол от агенцията. Въпреки това, когато възникна проблемът, отправихме запитване до всички институции. От Полската банка отговориха, че са спазили изискванията по преместването на пробите\", коментира д-р Евелина Цветкова от \"Управление и координация на трансплантации\". ", "date": "2019.09.28", "title": "Банка за стволови клетки се изтегля от България, клиентите й си търсят материала"}
{"url": "http://www.cross.bg/deyan-keiimbridzh-hoking-1614202.html", "text": "/КРОСС/ Деян Михайлов е един от успелите български учени зад граница. Той става най-младият лектор в историята на Кеймбридж, когато e само на 24.Вече на 29, Деян продължава да търси отговори на вечните въпроси - как е възникнала Вселената и кои са тайните на Космоса?Той е астрофизик, който мечтае да чуе Вселената. Това е причината да изучава гравитационните вълни.„Още от малък имах голямо желание да разбера какво има във Вселената. За мен не беше достатъчен отговорът, че тя е безкрайна. Исках да разбера какво има там\", сподели Деян.Любопитството и страстта към науката отвеждат момчето от Русе в едни от най-добрите университети в света. Преди 10 години заминава за Великобритания, учи в Оксфорд и завършва бакалавър. По-късно става магистър и след това доктор на науките в Кеймбридж. Само на 24 години той се превръща в най-младият лектор в историята на Кеймбридж. С изобретателност.„Аз не им казах, че съм на 24. На докторантите не е разрешено да водят лекции, попитах човека, от когото зависеше и той ми каза „Да, води лекциите\". Няколко седмици по-късно те осъзнаха, че аз съм докторант\", разказа Деян.Кеймбридж е университетът, където работят най-изтъкнатите умове, сред тях и галактическият физик професор Стивън Хокинг.„Той е оставил изключително голямо научно наследство, затова се счита за едни от най-великите умове  на века\", разказа българският учен.Гравитационните вълни са пресечната точка между теориите на проф. Хокинг и десертацията на Деян. Обсъждат и възможността за пръв път теорията на проф. Хокинг да бъде потвърдена експериментално. Астрофизиците Деян Михайлов и проф. Хокинг разговарят и за следващото голямо откритие в света на физиката.„Откриването на извънземен разум, ако се случи ще бъде най-значимото откритие в историята на нашата цивилизация\", поясни Деян.А какво се случва, когато смесиш в едно  - любов, болест, успех, вярност, изкуство, физика? Получава се нещо от сорта на \"всички истини за живота в един филм\". Киното буквално влиза в Кеймбридж, докато снимат лентата \"Теорията на всичко\". До истинския проф. Стивън Хокинг има шанса да се докосне отново и блестящия български учен.Към звездите, към необятния Космос - натам е отправен погледът на Деян. Разказва пред Нова, че с удоволствие би живял на Червената планета, когато някой ден човекът колонизира Марс. ", "date": "2019.09.28", "title": "Българин е най-младият лектор в историята на Кеймбридж"}
{"url": "http://www.cross.bg/retro-parad-koli-1614201.html", "text": "/КРОСС/ В събота ще се проведе автомобилен ретро парад край Луковит. В него ще участват около 50 коли. На събитието ще можем да видим уникални ретро автомобили, в които са се возили десетки президенти.Михаил Казанджиев е човекът, който реставрира луксозните коли, за да може да зарадва жителите и гостите на града. ", "date": "2019.09.28", "title": "Автомобилен ретро парад край Луковит"}
{"url": "http://www.cross.bg/shampion-grutzko-igymenitza-1614203.html", "text": "/КРОСС/ Пожар избухна на борда на парахода „Олимпийски шампион\" в западното гръцко пристанище Игуменица. Евакуирани са над 600 пътници и членове на екипажа, предаде БГНЕС.Огънят е тръгнал от гаражното отделение малко, след като фериботът е напуснал пристанището на път за Венеция. Той се е завърнал в Игуменица и е започната евакуация в 08.20 ч. българско и гръцко време.Огънят е овладян, защото веднага са се задействали автоматичните противопожарни системи.„Олимпийски шампион\" е пуснат на вода през 2000 г., дълъг е 204 метра и широк 26,13 метра. ", "date": "2019.09.28", "title": "Пожар избухна на гръцки ферибот, евакуираха 600 души"}
{"url": "http://www.cross.bg/inspektziyata-turnovo-tryda-1614200.html", "text": "/КРОСС/ Масови нарушения в хотелиерството и ресторантьорството констатира Инспекцията по труда във Велико Търново. От контролното ведомство проверяват за работещи деца в селското стопанство, които не ходят на училище.При 49 проверки в хотели и ресторанти в края на лятото са констатирани 133 нарушения, посочи директорът на Инспекцията по труда в област Велико Търново Невена Стефанова:„Нарушения, свързани с работното време, допускане до работа без писмен трудов договор\".Трудовите инспектори започнаха масови проверки за детски труд в земеделието след началото на учебната година, заяви Стефанова:„При установяване на случаи на непълнолетни на полето, ще се информират Районните управление на образование\".До сега във Великотърновска област не са констатирани случаи на незаконен детски труд. Инспекцията по труда започва да издава разрешителните за ученическите стажове в дуалната форма на обучение. В региона заявки са подали трима работодатели. ", "date": "2019.09.28", "title": "Масови нарушения в хотелиерството и ресторантьорството във Велико Търново"}
{"url": "http://www.cross.bg/tenis-federatziya-borda-1614198.html", "text": "/КРОСС/ Стефан Цветков, президент на Българска федерация по тенис, беше избран за член на Борда на директорите на Международната тенис федерация. На Конгреса на Международната тенис федерация в Лисабон Цветков получи ново голямо признание и доверието на делегатите от цял свят за втори пореден мандат.Заедно с него в Борда на директорите са избрани още 13 души - Булат Утемуратов (Казахстан), Рене Стамбах (Швейцария), Катрина Адамс (САЩ), Мартин Кори (Великобритания), Улрих Клаус (Германия), Нао Каватей (Япония), Бернард Гуидичели (Франция), Салма Гуизани (Тунис), Камило Морейра (Парагвай), Карлос Браво (Коста Рика), Джак Греъм (Канада), Анил Хана (Индия) и Алексей Селиваненко (Русия).Още 15 кандидати водеха оспорвана битка за влизане в Борда на ITF за 2019-2023 г. Извън Борда останаха силни кандидати и нации като Дейвид Майли (Ирландия), Мигел Роман (Испания), Томас Кьонигсфелд (Дания), Луизане Фод (Италия), Иво Кадерка (Чехия), Горан Джокович (Сърбия), Селиа Патрик (Нова Зеландия), Васко Коста (Португалия), Исмаил Ел Шафей (Египет), Джеймс Кенани (Кения,) Суреш Субраманян (Шри Ланка), Гевин Крукс (Южна Африка), Габриел Сиера (Колумбия), Антон Юспа (Беларус) и Разван Иту (Румъния).Стефан Цветков е единственият избран представител на Балканите в Борда на директорите. За втори мандат беше преизбран и президентът на Международната тенис федерация Дейвид Хагърти.По време на годишния Конгрес вицепрезидентът на Българската федерация по тенис д-р Георги Крумов бе удостоен с престижната награда на Международната тенис федерация за цялостен принос към развитието на тениса. ", "date": "2019.09.28", "title": "Стефан Цветков влезе в ръководството на световния тенис"}
{"url": "http://www.cross.bg/bitka-izbori-mirchev-1614195.html", "text": "/КРОСС/ „В страната има градове, в които ще се води сериозна битка. На миналите избори две основни партии спечелиха почти във всички населени места. Тази година очаквам повече пъстрота\", заяви в ефира на „Събуди се\" социологът Михаил Мирчев.„На последните кметски избори през 2015 г. резултатите бяха екстремни. Много силно представяне за ГЕРБ и слабо за БСП. Очаквам този път да не е така. Вероятно ще има доста сериозна битка в „смесените райони\". Говоря за градовете, в които населението е предимно от турски етнос. Там ще има сериозна битка между ГЕРБ И ДПС\", каза политологът Стойчо Стойчев.Мирчев допълни, че според проучване над 45% от българските турци не биха искали да гласуват за ДПС, ако не бъдат принудени.„В апетитните общини по морето и планините е интересно да се проследи до колко местната система е същата като национална. Това показва така наречената феодализация в тези населени места\", поясни Стойчев.По думите му на втория тур е голямата битка за преразпределението. „Тогава вече започват мутренските практики - заплашване на хората, прилагане на натиск\", каза още Михаил Мирчев.Той коментира и кметските избори в София, на които очаква да има балотаж. „Манолова влезе с много голяма амбиция в изборната кампания, но ще видим какво ще се случи. Тя е човек с много дълъг политически и юридически опит. Ще видим дали ще намери баланс\", каза още Мирчев.„Всякакви улични протести и кампании влияят на местните кметски избори. Призовавам хората обаче, когато избират кметове, да мислят трезво. Не гласуваме за хора, които ще свалят Бойко Борисов или ще изберат нов главен прокурор, а избираме градоначалници. Те трябва да оправят нашите битови условия за живот, а не да влизат в политиката\", каза още Стойчев.  ", "date": "2019.09.28", "title": "Социолог: Има градове в страната, в които ще се води сериозна битка"}
{"url": "http://www.cross.bg/chasa-manolova-predizbornata-1614186.html", "text": "/КРОСС/ Гражданският кандидат за кмет на София Мая Манолова ще открие официално предизборната си кампания о. Събитието ще се проведе в специално издигната шатра пред Националния дворец на културата, която е и щаб на кампанията.По-рано през деня госпожа Манолова ще стартира кампанията си с поредица от срещи с граждани в няколко столични района:, на центъра (до ресторант „Бъфало\");, на кръстовището на пазара (бул. „Вардар\" и бул. „Възкресение\", зад автобусната спирка от страна на аптека „Медея\"); , в парк „Свето Преображение\" (пред общината);  ", "date": "2019.09.28", "title": "Мая Манолова открива предизборната си кампания"}
{"url": "http://www.cross.bg/sofiya-putnata-lenta-1614187.html", "text": "/КРОСС/ До 18 ч. днес движението  от км 2 до км 1 на АМ \"Тракия\" в посока София ще се осъществява в първа активна лента поради ремонтни дейности на пътната настилка.Ограничен е трафикът в изпреварващата и втора активна лента.Шофьорите да се придвижват с повишено внимание и съобразена скорост, като спазват пътната сигнализация. ", "date": "2019.09.28", "title": "Ремонт на \"Тракия\" затруднява трафика на влизане в София"}
{"url": "http://www.cross.bg/izbiratelnata-afganistan-sektziya-1614190.html", "text": "/КРОСС/ Трима души пострадаха при взрив пред избирателната секция в афганистанския южен град Кандахар. Избухването е станало час, след като избирателите започнали да се събират пред секцията, предаде БГНЕС.В събота в Афганистан се провеждат президентски избори. Още никой не е поел отговорност, но срещу изборите се бяха обявили талибаните и негативизма си към вота те изразяха именно с бомбени атентати. ", "date": "2019.09.28", "title": "Взрив избухна пред избирателната секция в Афганистан"}
{"url": "http://www.cross.bg/beshe-zavoda-rukovodstvoto-1614189.html", "text": "/КРОСС/ Нощта в „Дунарит\" е преминала спокойно, увериха от ръководството на завода. В цеха пожарът е потушен, няма и тлеене, предава NOVA.В петък стотици работници бяха евакуирани заради избухването на пламъци в едно от най-големите военни предприятия у нас. Районът на километри от „Дунарит\" също беше отцепен. Заради опасността от  взрив обаче най-притеснени бяха жителите на близкото село Николово. Децата от детската градина и училището бяха изведени още в петък по обяд. А спомените на възрастните се върнаха към  унищожителния взрив в завода от март 93-та.„Хората бяха наистина уплашени, но паника нямаше. През цялото време държах връзка с ръководството на завода. Евентуалната опасност беше от счупени стъкла при взривна вълна. Веднага приканихме всички хора да отворят широко прозорците. Не беше изключена и опасността от скъсване на дигата на язовира. Следяхме постоянно станцията, тя беше затворена\", заяви в ефира на „Събуди се\" кметът на Николово - Марийка Генова. ", "date": "2019.09.28", "title": "Огънят в \"Дунарит\" е овладян, няма тлеене"}
{"url": "http://www.cross.bg/lyubomir-levchev-poeziya-1614192.html", "text": "/КРОСС/ Днес се сбогуваме с Любомир Левчев. Поклонението е от 10.00 ч. в Националната библиотека „Свети Свети Кирил и Методий\".Поетът почина на 25 септември на 84-годишна възраст. Той е автор на над 30 стихосбирки, три романа и сценарии за филми.Книгите му са преведени в 36 държави. Носител е на десетки международни литературни награди, сред тях Златен медал за поезия на Френската академия, световната награда за мистична поезия и голямата награда на института \"Александър Пушкин\".Любомир Левчев е носител на орден Стара планина и на званието Рицар на поезията. ", "date": "2019.09.28", "title": "Сбогуваме се с Любомир Левчев"}
{"url": "http://www.cross.bg/bolnitza-leva-sestrite-1614191.html", "text": "/КРОСС/ Лекари и медицински сестри от Карловската болница отново излизат на протест. Наскоро медиците от детското отделение на общинската болница депозираха оставките си. А там се лекуват хиляди деца от седем общини.Причина за протеста са ниските заплати, които получават сестрите - между 720 и 750 лева. Искането е те да бъдат увеличени до 950. Ръководството на болницата предлага вариант да се вдигне основната заплата от 1-ви октомври със 100 лева. Сумата от 950 лева, според директора д-р Христо Пелев, е достижима към декември.Предизвестията на сестрите изтичат след две седмици. ", "date": "2019.09.28", "title": "Медици от карловската болница отново на протест"}
{"url": "http://www.cross.bg/gradysa-temperatyri-stoiinosti-1614193.html", "text": "/КРОСС/ Почивните дни започват с ясно, слънчево и сухо време. Следобед над Дунавската равнина ще се спусне лека, рехава облачност. Ще задуха топъл южен вятър, с който температурите ще достигнат стойности между 22 и 27 градуса. В планините ще е идеално за разходка - слънчево, а температурите по високите части ще са около 11 градуса, в ниското - до 17. Около крайбрежието - 21-24 градуса, на водата 21-23 градуса. Вълнението - слабо с височина на вълните около 50 сантиметра.Антициклон ще задържи времето на Балканите сухо и топло в следващите няколко дни. Облачността ще е незначителна, а слънцето ще преобладава. Дневните температури чак до четвъртък ще запазят своите високи летни стойности до към 25-27 градуса, на отделни места дори до 30. Едва към края на новата седмица предстои есенно захлаждане с валежи и по-ниски температури.Земното геомагнитно поле е с показатели на „слаба\" магнитна буря. Хората, податливи на тези явления, е възможно да почувстват замайване, главоболие и дезориентация. Лекарите препоръчват да се избягват калоричните храни и да не се преяжда, да не се приема алкохол и да не се става рязко от леглото. Приемливи са разходки на свеж въздух, за които през почивните дни ще има идеални условия.NOVA", "date": "2019.09.28", "title": "Предстоят няколко топли и слънчеви дни"}
{"url": "http://www.cross.bg/sofiya-pargov-kaloyan-1614184.html", "text": "/КРОСС/ Ние, от БСП, имаме решение на проблемите на града - на центъра, на комплексите и крайните квартали, на селата. Да покажем, че София може да бъде свободна - от зависимости, от корупция, от некомпетентност. Това призова лидерът на БСП - София Калоян Паргов пред стотиците граждани, симпатизанти и членове на партията, които присъстваха на откриването на кампанията за местните избори в столицата. В събитието взе участие и председателят на НС на БСП Корнелия Нинова. На сцената се качиха кандидатите на „БСП за България\" за общински съветници, районни кметове и кметове на кметства в Столична община.„Мая Манолова може да привлече тази обществена енергия, която ще донесе победата!\", категоричен бе лидерът на столичните социалисти.Според него БСП заложи на кандидат за кмет на София, който е доказал, че може да работи за доброто на хората. Човек, който не се страхува да влиза в битки, когато е убеден в каузата, която защитава и да ги печели. Личност, която показа, че може да обедини около себе си граждани с различни политически убеждения, но които милеят за София и искат промяната да започне още тази есен. Убедени, че моделът на управление на ГЕРБ трябва да бъде сменен.„Успехът в кметската надпревара, обаче, няма да бъде достатъчен. Кмет без мнозинство в общинския съвет ще е с вързани ръце - това е азбучна истина. Ето защо е важно да работим така, че нашите представители в общинския съвет да бъдат в основата на новото мнозинство, около новия кмет\", посочи председателят на БСП - София и призова софиянци да гласуват за тях с номер 56 в бюлетината за общински съветници.„Поставяме началото не на поредната предизборна кампания, а началото на смяната на статуквото. Тръгваме на поход за по-добър живот в София!\", заяви Калоян Паргов и допълни: „Тази есен имаме шанс да разбием клишето, че БСП няма място в управлението на София. Дори през 2003 г., когато бяхме първа политическа сила в Столичния общински съвет, останахме в опозиция. Днес ситуацията е коренно различна - през последния мандат показахме, че можем да бъдем обединителен център за опозицията в градския парламент. Да привличаме подкрепа за добрите решения, които предлагаме и да оказваме отпор на лошите предложения, които правеха кмета и мнозинството\".„Част от нашата работа е да убедим софиянци, че е важно да участват в изборите и да дадат своя вот. Да ги убедим, че от тяхната активност зависи бъдещето на София. Не може да имаш претенции към управлението на града, ако не си взел участие в избора му. Нужно е да убедим гражданите, че от тях зависи утрешния ден на столицата\", посочи Паргов.„Нашите районни кметове и кметове на кметства ще следят пулса на обществените настроения и очаквания, за да могат бързо и адекватно да реагират и да предлагат решения на проблемите. Само така можем да променим из основи модела и стила на управление на столицата\", убеден е той.Този успех няма да има само градско значение, той ще има национално измерение. Защото всяка голяма промяна в България, започва от София. Това изтъкна Калоян Паргов. ", "date": "2019.09.28", "title": "Калоян Паргов: Имаме решение за София"}
{"url": "http://www.cross.bg/polfriiiman-zatvora-nyamam-1614188.html", "text": "/КРОСС/ Джок Полфрийман вече има самолетен билет за Австралия, а пасаванът му е готов от понеделник. Осъденият за убийството на българина Андрей Монов чужденец не прави планове за бъдещето си. Той даде първото си интервю за NOVA след условното му предсрочно освобождаване от затвора.Джок Полфрийман не може да си обясни, защо след като бе пуснат предсрочно от затвора, се намира в Бусманци.„Билетът е купен, паспорт имам от понеделник. И някакви полицаи, не знам откъде, от \"Миграция\" май, те са казали на служители от Австралия, че са загубени парите за билета, че те няма да ме пуснат да се прибера в Австралия\", разказа Полфрийман.Той има издадена забрана да напуска България. В същото време твърди, че има забрана и да влиза в страната.„Аз съм длъжен да напусна страната. Също е била наложена 5-годишна забрана да влизам в страната. Това в момента е малко абсурдно, защото съм държан в затвора в Бусманци с единствената причина, че съм тук да чакам за депортация\", обясни австралиецът.Полфрийман коментира мотивите на Софийския апелативен съд за предсрочното му освобождаване.„От 2015 година досега съм работил в затвора, също съм бил учител по английски, давал съм уроци по английски език на българи в затвора в Казичене. Също съм бил в администрацията като секретар. Най-вече съдът споменава, че нямам един лош доклад, всеки годишен доклад е бил положителен 11 и половина години\", заяви Полфрийман.Заместник-министърът на правосъдието Николай Проданов обяви преди дни, че през годините има данни, че Полфийман е правил опит за бягство.„Според мен това трябва да е повод за дело за клевета. Аз нямам наказания за нещо подобно. Между другото опит за бягство е престъпление, аз защо нямам обвинителен акт? Защо нямам присъда за опит за бягство?\", попита Полфрейман.И допълни, че е получавал заплахи за живота си, но не се страхува.„Има много от крайни десни движения, които отправят смъртни закани срещу мен, срещу всички, които подкрепят моето освобождаване\", каза Полфрийман.„Как може един човек да планира бъдещето си, когато всеки ден, всяка седмица има някакви незаконосъобразни изненади\", попита австралиецът.Той е изплатил малка част от 400 000 лева обезщетение за семейството на убития Андрей Монов.„Досега съм дал затворническа заплата за между 4 и 5 години на госпожа Монова. Останала част просто трябва да плащам както мога. Аз нямам пари\", каза Полфрийман.Върховният касационен съд решава на 23 октомври дали да се преразгледа делото за предсрочното освобождаване на Джок Полфрийман. ", "date": "2019.09.28", "title": "Полфрийман: Вече имам билет за Австралия"}
{"url": "http://www.cross.bg/chasa-tryd-telegraf-1614183.html", "text": "/КРОСС/ в. Сега - И ГЕРБ, и БСП се подиграват открито с Изборния кодексв. Сега - Под натиск от Брюксел властта склони да обсъжда защита на длъжницитев. 24 часа - 1254 пожелаха да са кметове - виж кои сав. Труд - Мед. сестра обрала мъртвецв. Телеграф - Глобиха 13 дипломати джигити в чужбинав. Монитор - Основен ремонт на театър гълта до 13 млн. лв.в. Сега - Търгът за „Български поток\" тръгва нановов. 24 часа - БНР вероятно с нов генерален директор на 11 януарив. 24 часа - Президентът на Южна Корея впечатлен от Несебър и киселото мляко, ще рекламира Българияв. Труд - \"Дунарит\" пред взривв. Труд - Избихме се в европейския ден без жертви на пътяв. Телеграф - Прокопиев и гласът на Костов удря банка с фейк за Пеевскив. Телеграф - 12 часа спасители търсят туристка в Рилав. Монитор - Пожар в цех за взривове в „Дунарит\" евакуира заводав. Монитор - МОН награждава топпедагози с форуми за иновации в чужбинав. 24 часа - Иван Анчев, генерален консул на България в Чикаго: Близначките, жертви на домашно насилие, са в дом, комисия и съдия ще решават бъдещето им в. Труд - Борислав Чакринов, директор на театър \"Адриана Будевска\" в Бургас: Не ми харесва театърът, който политиците играят, звучи фалшивов. Телеграф - Актьорът Ицко Финци и жена му Лиза Боева: Чужди университети купиха разследването ни за Шекспирв. Сега - Вторият живот на Цветан Апостатв. 24 часа - Защо Кристалина Георгиева е точният човек, начело на МВФ, сегав. Труд -Сблъсък на интереси ли? Хайде, стига..в. Монитор - Хвани го, ако можеш ", "date": "2019.09.28", "title": "Акценти в съботната преса"}
{"url": "http://www.cross.bg/amerikanskata-london-vtorata-1614182.html", "text": "/КРОСС/ 48 пр.н.е. г. - Помпей Велики е убит по заповед на египетския цар Птолемей XII, след като акостира в Египет.1066 г. - Уилям Завоевателя напада Англия: започва Норманското нашествие.1781 г. - Американската война за независимост: Американските войски, подкрепени от френската флота, започват обсадата на Йорктаун във Вирджиния.1823 г. - Папа Лъв XII е избран за папа.1864 г. - В Лондон е основана Международната организация Първи интернационал.1867 г. - Торонто става столица на Онтарио.1887 г. - В Княжество България се провеждат избори за V Обикновено народно събрание, спечелени от поддръжници на Стефан Стамболов. Гласуват 22% от избирателите.1928 г. - Шотландският биолог и фармаколог сър Александър Флеминг забелязва бактерициден мухъл, развиващ се в лабораторията му в Лондон, и открива субстанцията, която по-късно е наречена пеницилин.1939 г. - Втората световна война: Германия и СССР се споразумяват за разделянето на Полша съгласно Пакта Рибентроп-Молотов.1950 г. - Индонезия се присъединява отново към ООН.1961 г. - Военен преврат в Дамаск окончателно слага край на Обединената арабска република - съюз между Сирия и Египет от 1958 до 1961 година.1987 г. - На площад \"Свобода\" в Русе повече от 300 души протестират срещу безразличието на управниците за хлорните румънски отрови над града.1994 г. - Фериботът Естония потъва в Балтийско море, загиват 852 души.2000 г. - Втората интифада: Ариел Шарон посещава джамията Ал-Акса, известна сред евреите като Храмовият хълм в Йерусалим.2008 г. - Американската компания SpaceX успешно изстрелва в орбита първата частна космическа ракета - Фалкън-1.", "date": "2019.09.28", "title": "28 септември в историята"}
{"url": "http://www.cross.bg/chasa-provede-sustoi-1614180.html", "text": "/КРОСС/ Плевен.От 10.00 часа на площад „Възраждане\" министър Младен Маринов ще даде старт на 27-ия Национален конкурс „Пътен полицай на годината\".***София.От 10.00 часа в кв. „Княжево\" в парка при обръщалото на трамвай 5 ще се състои празник на пътната безопасност „Мисия Нула\".***София.От 10.30 часа в Княжеската градина (пред Паметника на Съветската армия) ще се състои инициативата „Мисия Здраве 2019\". Ще се проведе кръводарителска акция под ръководството на екипите на Националния център по трансфузионна хематология.***София.От 10.45 часа в хотел „Метрополитън\" ще се проведе брифинг по повод 11-ата научна среща обучение на Сдружението на обучителите и изследователите в България по Обща медицина (СОИБОМ).***София.От 11.30 часа в сградата на КНСБ на 11-и етаж ще се проведе пресконференция за национален протест на лекарите и специалистите по здравни грижи. Ще участват президентът на КНСБ Пламен Димитров, ръководствата на Българската асоциация на професионалистите по здравни грижи и на Федерацията на синдикатите в здравеопазването, включително и техните председатели Милка Василева и д-р Иван Кокалов, Тодор Капитанов, национален секретар на КНСБ.***София.От 12.00 часа в Литературен клуб „Перото\" към Национален дворец на културата ще се състои награждаване на носителите на годишните награди за принос в областта на свободата на информация.***София.От 13.00 часа във Висшето училище по застраховане и финанси ще се проведе събитие от световноизвестната  поредица конференции TEDx - TEDxSerdikaSalon:Education.***София.От 15.00 часа в сградата на Китайския културен център на бул. „Г.С. Раковски 77\" ще се проведе пресконференция с участниците в концерта на „Забранения градски камерен оркестър\".***София.От 16.00 часа пред НДК ще започне фестивалът „НДК 360\". От 18.00 часа в рамките на събитието ще се състоят бегово изкачване на НДК, фасадно изкачване, спортно ориентиране, издигане на топловъздушен балон, демонстрации, забавни игри и викторини.***Варна.От 11.00 часа в двора на ОДК ще се състои тържественото откриване на новата учебна година в ЦПЛР - Общински детски комплекс.***Варна.От 14.00ч в Националната спортна база „Спорт Палас\" ще бъде даден старт на V Международен и Държавен турнир по художествена гимнастика „Морски звезди\" и Приз Меглена Михайлова.***Велико Търново.От 8.00 часа от кв. „Асенов\" ще тръгне първия поход от есенния дял на кампанията „Движи се и победи\" 2019. Той ще е до местността Ксилифор, къдетп ще има спортен празник.***Добрич.От 11.00 часа министърът на младежта и спорта Красен Кралев ще открие ремонтираната лекоатлетическа зала \"Добротица\".***Кюстендил.От 11.00 часа на площад „Велбъжд\" ще се състоят изложение на художествено аранжирани маси, изложение на занаятчии и земеделски производители. От 12.00 часа ще бъде открит Празникът на плодородието.***Кюстендил.От 18.00 часа в Художествена галерия „Владимир Димитров - Майстора\" ще се състои връчване на Националната награда за принос в музикалното изкуство „Академик Марин Големинов\".***Ловеч.От 9.00 часа в храм „Св. Троица\" Негово високопреосвещенство Ловчанският митрополит Гаврил ще оглави Архиерейска света Литургия.***Ловеч./ с. МалиновоОт 11.00 часа в село Малиново ще се състои празник на баклавата.***Пловдив.В 15.00 часа на ул. „Янко Сакъзов\" ще се състои откриването на нов офис на ПП АБВ.***Стара Загора./ село ЯворовоОт 9.30 часа в село Яворово ще се проведе втори национален фестивал „С гозбите на баба\".***Стара Загора.От 10.00 часа пред магазин „Метро\" ще започне събиране на капачки за кампанията „Капачки за бъдеще\".***Стара Загора./ село РакитницаОт 15.00 часа в село Ракитница ще се проведе фолклорен фестивал „С песните на капитан Петко Войвода\".***Шумен.От 11.00 часа в Градската градина ще бъде открит третият Меден фестивал „Шумен жужи\".***Шумен.От 13.00 часа в НЧ „Д. Войников\" ще се състои втората конкурсна програма от фестивала „Есенни шуменски вечери\".Местни избори 2019:***Видин.От 16.00 часа в Катедрален храм „Св. Димитър\" с тържествен водосвет за здраве и благоденствие ГЕРБ ще открие предизборната си кампания***Перник.От 11.00 часа на ул.\"Радомир 1\" в централата на АБВ ще се проведе събитие с представителите в листата и заместник-председателят на АБВ и кандидат за кмет на Пeрник  Любомира Ганчева.  ", "date": "2019.09.28", "title": "В страната днес"}
{"url": "http://www.cross.bg/ysmihni-nepoznat-nyakoii-1613862.html", "text": "/КРОСС/ Усмихни се на някой непознат. Това може да се окаже единствената му радост за деня. - Хорас Джексън Браун", "date": "2019.09.28", "title": "Усмихни се на някой непознат"}
{"url": "http://www.cross.bg/bivsh-ministur-pravosudieto-1614181.html", "text": "/КРОСС/ Проф. д-р Алберт Бенбасат - литературен критикАнгел Найденов - политик, бивш министър на отбранатаАтанас Курдов - футболистБожидар Кунчев - писател, литературоведБойко Рашков - бивш зам.-министър на правосъдието, Председателят на Националното бюро за контрол върху специалните разузнавателни средстваД-р Даниела Дариткова-Проданова - депутат ГЕРБДимитър Цанчев - посланик на България в ЕСДрагомир Йорданов - министър на правосъдието в служебното правителство на М. РайковЙорданка Донкова - олимпийска шампионка в бягането на 100 м с препятствияПетър Волгин - журналистПоли Карастоянова - изпълнителен директор на Националния борд по туризъм, зам.-председател на ГОРДПроф. Светла Бъчварова-Пиралкова - политик, бивш зам.-министър на земеделиетоРосен Бъчваров - директор на дирекция „Комуникация и протокол\" в НАПСотир Цацаров - главен прокурор на републикатаСтефан Командарев, режисьор  ", "date": "2019.09.28", "title": "Рожденици на 28 септември"}
{"url": "http://www.cross.bg/hariton-nego-manastira-1613868.html", "text": "/КРОСС/ През втората половина на третия и първата половина на четвъртия век живял в малоазийския град Икония благочестив мъж на име Харитон.При царуването на римския император Аврелиан било предприето жестоко гонение срещу християните.Началникът на града узнал, че Харитон е християнин, и го повикал при себе си.- Защо не се покланяш на боговете, които ние всички почитаме? - запитал го той.- Не се покланям - отговорил Харитон, - защото те не са богове. Безумно е човек да им се покланя. Аз се покланям на вечния Бог, Творец и Спасител на света.- За тоя дързък отговор - казал началникът - ти заслужаваш смърт. Заслужаваш смърт, защото хулиш нашите богове. Но аз ще ти простя, ако се разкаеш и им се поклониш. Ти трябва да им принесеш жертва и да поискаш от тях прошка!Харитон заявил:- Ако си уверен, че твоите идоли са действителни богове, ти не трябва да прощаваш на онзи, който ги хули, защото всеки е длъжен да държи за своя бог. Но те не са богове и ти напразно ми заповядваш да им се покланям. И знай, че никакви мъчения не ще ме заставят да се отрека от живия Бог. Аз повтарям с апостол Павел: \"Кой ще ни отлъчи от любовта Божия: скръб ли, притеснение ли или гонение, глад ли, или голотия, опасност ли, или меч\". Никога не ще се отрека от Бога и не ще се поклоня на твоите бездушни идоли.Тия думи разгневили силно началника. Той заповядал да бият жестоко тоя смел изповедник. След това го отнесли едва жив в затвора. С Божия помощ Харитон скоро оздравял.След това го подложили на нови, по-тежки мъчения. И накрай началникът го пратил на заточение.Наскоро след това император Аврелиан умрял и наследникът му заповядал да бъдат прекратени гоненията срещу християните. Върната била свободата на затворниците. Заточениците видели отново родината си. Тия, които се криели по пещери и пустини, започнали да се събират отново свободно на молитва. Всички радостно благодарили на Бога, Който внушил на царя милост към християните.Тогава бил освободен и Харитон.Тежкото изпитание засилило още повече вярата у него. Той се отрекъл от света, за да посвети изцяло живота си на Бога.Заминал за Йерусалим, за да се поклони на светите места. Но по пътя бил заловен от разбойници. Те го вързали и отмъкнали в своята пещера. Но като видели, че нищо нямал, оставили го в пещерата и тръгнали да търсят друга плячка.Харитон се помолил и се предал покорно на Божията воля. И милостивият Бог му пратил неочаквано избавление. В пещерата пропълзяла отровна змия. Тя се напила от стоящия там съд с вино. След това повърнала обратно виното в съда. Но виното било вече отровно. Разбойниците се върнали. Били жадни. Изпили виното и тъй свършили живота си в страшни мъчения.Харитон се освободил от оковите. В пещерата намерил голямо богаство, което разбойниците събирали в продължение на няколко години. Част от това богаство раздал на бедните и на църквите, а с останалата част основал тук манастир, който нарекъл Фаре. Самата пещера била обърната на църква. Събрали се много братя. Харитон написал за тях правила на монашески живот. Постоянно им давал пример на всички добродетели. Той бил милостив и страннолюбов, кротък и смиреномъдър. Обичал поста и въздържанието. Трудът бил за него почивка. Сиромашията си пазел като драгоценно богаство.Като установил ред в манастира и повторил няколко пъти наставленията си към братята, Харитон им заповядал да пазят строго въздържание и безмълвие. Поискал от тях постоянно да се трудят и да се молят. След това им казал, че желае да остави манастира, за да живее самотно. Това огорчило много братята. Те се опитали да го задържат, но не успели. Харитон им поставил свой заместник, благословил ги и заминал.Недалеч от Йерихон намерил пещера и се поселил в нея. Всичките си мисли насочвал към Бога. Денем и нощем пребъдвал в молитва и труд. Почти не си позволявал почивка. Хранел се само с корени и диви плодове.Но скоро усамотението му било нарушено. Някои от братята на манастира Фаре зажалили силно за него и решили да го посетят. Харитон ги приел с радост. Мястото, гдето се подвизавал, станало известно и склонните към отшелнически живот почнали да се заселват около него.Така Харитон построил втори манастир. Приложил в него същите правила, както в манастира Фаре. След това се отдалечил наново, още по-силно зажаднял да пребивава в безмълвие.Но на Бога било угодно животът му да бъде полезен и за други. Тъй на мястото на неговото ново усамотение се повторило същото. Надошли при него нови поклонници, които искали да живеят като него. Харитон построил трети манастир и го устроил, както е бил устроил първите два.Подир това се възкачил на висока планина и се поселил там. Оттам управлявал манастирите си. Братята идвали при него за съвети. Събирали се около него на големи групи. И той беседвал с тях за духовния живот, за пътя на човека към Бога.Когато оставал свободен от грижи за братята, сам сред планината се отдавал на благочестиви размишления и пламенна молитва.Преподобни Харитон Изповедник достигнал до дълбока старост. Най-после усетил приближаването на смъртта. Повикал игумените и монасите от трите манастира. Пожелал да ги уведоми за своята близка смърт и да им даде последни наставления. Дълбока скръб обхванала всички братя. В дълга беседа преподобният ги утешил. На опасенията им, че ще останат без върховен духовен началник, припомнил думите на Спасителя, Който обещал да бъде с вярващите в Него до свършека на света.Братята го запитали где иска да бъде погребан.Той отговорил:- Гдето искате, там отдайте праха на праха, защото земята е Господня; на Господа принадлежи всичко, което я изпълва.Но братята му възразили:- Не, отче свети! През своя живот ти построи три манастира. Всеки от тях би искал да има твоето тяло. И тъй, реши сам, за да не се яви между нас разпра!Св. Харитон изпълнил желанието на монасите. За да избегнат несъгласия, казал, че иска да бъде погребан в първия манастир, построен на мястото на разбойническата пещера.Подкрепян от братята, той дошъл до тоя манастир. Дал им последни съвети, благословил ги и починал тихо и безболезнено.Св. Харитон се преселил във вечността на 28 септември 350 година.От него е останал обредът на монашеското постижение.Св. пророк ВарухСвети пророк Варух бил ученик, приятел и писар на св. пророк Йеремия. Той записвал пророчествата на пророк Йеремия за нашествието на вавилонците и за плена на юдеите заради граховете им и чел на народа в храма. След четенето царят изгорил свитъците и наредил да затворят пророците в тъмница.Много раз пророки предупреждали свой народ о пленении и о предании в руки халдеев, но иудеи не слушали их, ожесточались, гнали, а затем, бросили обоих в темницу. Только после взятия Иерусалима они были освобождены халдеями (Иер. гл. 36-38). Вместе с учителем св. Варух горько оплакивал разрушение Иерусалима Навуходоносором. После мученической кончины пророка Иеремии св. Варух жил недолго и умер в Египте в VI веке до Р. X. ", "date": "2019.09.28", "title": "Преп. Харитон Изповедник. Св. прор. Варух "}
{"url": "http://www.cross.bg/tema-greta-poslaniyata-1614179.html", "text": "/КРОСС/ БНТ, „Денят започва с Георги Любенов\"Тема: Грета и останалите. Как младите приемат еко посланията на Грета Тунберг - Крис Захариев, Мила Люцканова и Арно ПигелерТема: Казусът \"Джок Полфрийман\" - адвокатът му Калин Ангелов и Петър Николов, адвокат на годинатаТема: Преходите и поуките - говори Димитър ЛуджевТема: Тема: Актрисата Силвия Лулчева в съботното утроТема: Проф. Владко Мурдаров с нова книга за езикови съветиТема: Валентин Михов - какво ще пише в новата стратегия за спорта и младежтаТема: Мис Трансконтинентал Полина Паньова - посланията на красивитеТема: На живо: ансамбъл \"Чинари\"Тема: \"Живите архиви\": БНТ на 60 години  ", "date": "2019.09.28", "title": "На ТВ екрана "}
