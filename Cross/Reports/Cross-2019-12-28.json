{"url": "http://www.cross.bg/gyardiola-livurpyl-lestur-1621379.html", "text": "/КРОСС/ Мениджърът на \"Манчестър сити\" Хосеп Гуардиола смята, че борбата с \"Ливърпул\" за титлата във Висшата лига е приключила. Думите му дойдоха след допуснатия обрат при 2:3 срещу \"Уулвърхемптън\".Червените са убедително начело с 13 точки пред \"Лестър\" и 14 пред \"Сити\", като са и с мач по-малко.На въпрос дали надпреварата за първото място е свършила, Гуардиола отвърна: \"Преднината им е прекалено голяма, да\". \"Гражданите\" вече имат пет загуби в първенството, което е с една повече спрямо целия минал сезон.\"Нереалистично е да мислим за \"Ливърпул\", ние мислим за \"Лестър\". Имаме възможност да си върнем второто място. Знам качествата на моя отбор, но това е положението\", посочи Гуардиола.Крилото Бернардо Силва посочи, че първата половина от сезона е разочароваща. \"Никой не е очаквал да сме толкова далеч от \"Ливърпул\" в средата на сезона. Трябва да продължим. Знаем, че спечелването на първенството е много трудна задача. Не бих казал невъзможна, но е много трудна.\"", "date": "2019.12.28", "title": "Гуардиола смята, че борбата с \"Ливърпул\" за титлата е приключила"}
{"url": "http://www.cross.bg/danni-oblatzi-pokolenie-1621387.html", "text": "/КРОСС/ В Лайпциг се провежда 36-ият конгрес на хакерите. Темата е сигурността на компютърните системи.   За да се осигури пълна защита на данните на потребителите, производители на чипове ще демонстрират последното поколение на продуктите си, които шифроват данните, така че дори фирмите-собственици на облаци за съхраняване на данни няма да имат достъп до тях. „Това е най-големият проблем пред сигурността ни в момента“, признават специалистите от Технически университет в Берлин.Оказва се, че провайдърите на облаци за съхраняване на данни всъщност имат достъп до тях и биха могли да търгуват с тези данни, ако не се намери решение за заключването им.Хакерите препоръчват в облаци да не се качват в чувствителни данни и важна информация, тъй като дори и последното поколение чипове не представлява стопроцентова защита. ", "date": "2019.12.28", "title": "Конгрес на хакерите се провежда в Германия"}
{"url": "http://www.cross.bg/libiya-erdogan-voiiski-1621390.html", "text": "/КРОСС/ Турският президент Реджеп Ердоган планира да внесе идния месец в парламента искането за изпращането на турски военни в Либия. Това той съобщи по-рано днес в реч в Анкара, предавана директно по телевизия NTV.„Веднага щом парламентът се събере, първата ни работа е да изпратим там искането за изпращане на войски. Ако получим съответната молба (от страна на Триполи), ние ще я приемем“, каза той. Ердоган уточни, че без такава молба, Турция няма да изпрати войски.„Ще окажем всякаква подкрепа на администрацията в Триполи, която води борба с разбунтувал се генерал, подкрепян от някои европейски и арабски държави. Те му помагат, а ние сме на страната на законното правителство на Либия“, каза турският лидер.Тази седмица турският парламент ратифицира меморандум за военно сътрудничество с Либия, който дава юридическа възможност за изпращане на турски контингент в Либия.В момента в Либия има двувластите. От една страна е международно признатото Правителство на националното съгласие (ПНС) на Фаиз Сарадж, а от друга е временният кабинет на Абдала ат-Тани, контролиращ източната половина на страната заедно със законно избрания парламент и с Либийската национална армия (ЛНА) на фелдмаршал Халифа Хафтар.Той започна офанзива за превземането на Триполи с довода, че ПНС на Сарадж е подкрепяно от либийски ислямистки радикали, свързани с „Ал Кайда“ и „Ислямска държава“.По повод подписания наскоро меморандум с Триполи  за разграничаване на морските зони, предизвикал остра реакция на Гърция, Ердоган каза: „Нашата цел е не да изземем от някого правата му в Средиземно море, а да предотвратим узурпацията на нашите права. Искаха да ни ограничат само до границите на нашено крайбрежие. Това споразумение е напълно законно“, заяви президентът.", "date": "2019.12.28", "title": "Ердоган ще поиска от парламента изпращането на войски в Либия"}
{"url": "http://www.cross.bg/sezon-evropa-predvaritelen-1621394.html", "text": "/КРОСС/ Българският футбол научи неприятна новина от УЕФА за следващия сезон на евротурнирите. Носителят на купата на България ще започне евроучастието си през сезон 2020-2021 от първия, а не както досега от втория предварителен кръг на Лига Европа.", "date": "2019.12.28", "title": "Лоша новина за българския футбол от УЕФА"}
{"url": "http://www.cross.bg/sustoyanie-tezhko-almati-1621393.html", "text": "/КРОСС/ Лекарите в Казахстан са успели да стабилизират състоянието на най-тежко пострадалите при петъчната катастрофа със самолет на авиокомпания \"Бек еър\" край Алмати, съобщи на пресконференция в Алмати днес заместник-министърът на здравеопазването на страната Камалжан Надиров, цитиран от ТАСС.Тази сутрин \"състоянието им се оценява като тежко, но стабилно\", каза той и нарече това \"главната ни победа през изминалата нощ\". Била е извършена сложна операция на гръбначния стълб на втория пилот, който е в тежко състояние. От болницата съобщиха, че операцията е успешна и той е в реанимация, докато излезе от упойка. В стабилно състояние е и една от стюардесите, чието състояние се оценява като средно тежко.Командирът на самолета загина при катастрофата.Шефът на здравното управление на Алмати - най-големия град в Казахстан, Тлеухан Абилдаев, уточни, че в момента в тежко състояние се намират 7 души, в стабилно - 42, включително 9 деца.Самолетът \"Фокер-100 се разби при излитане от Алмати към столицата Нур Султан в петък сутринта. На борда му имаше 98 души, включително и 5-те члена на екипажа. Загинаха 12 души, а 67 бяха ранени.", "date": "2019.12.28", "title": "Състоянието на ранените при авиокатастрофата в Казахстан се стабилизира"}
{"url": "http://www.cross.bg/investirat-severozapadna-bulgariya-1621385.html", "text": "/КРОСС/ 30 процента от договорените европейски средства в Северозападна България се инвестират в Плевенска област. Безвъзмездната финансова подкрепа е за повече от 350 милиона лева по различни проекти на оперативните европрограми.2019-а година приключва с 417 проекта за областта. Ръстът е най-голям по Оперативна програма „Иновации и конкурентоспособност“ (ОПИК).48 от договорите са резултат от процедурата „Насърчаване на предприемачеството“, която осигурява целенасочена подкрепа за новосъздадени предприятия.В Северозападна България една трета от стартиращите фирми ще се развиват в област Плевен и инвестират над 9 млн. лв. безвъзмездна помощ.Николета Минчева, експерт в Областния информационен център, заяви:„Палитрата е много разнообразна, производството и услугите, които предлагат, тръгвайки от архитектурно проектиране, промишлен дизайн, геодезически услуги, минавайки през металообработването, имаме проекти в областта на медицината. Производство на изкуствени тазобедрени стави. Огромната част са в Плевен - 38, пет в Червен бряг се изпълняват вече, в Кнежа, в Рупци една, в Опанец една, в Белене.", "date": "2019.12.28", "title": "Една трета от евросредствата в Северозападна България се инвестират в Плевенско"}
{"url": "http://www.cross.bg/leva-kandidatite-koledniya-1621392.html", "text": "/КРОСС/ Средствата, събрани по време на Коледния благотворителен базар и Коледния прием, организирани от областния управител на Хасково д-р Стефка Здравкова в подкрепа на фондация \"Искам бебе\", са 7743 лева, съобщиха от пресцентъра на държавната администрация.Д-р Здравкова е благодарила на стотиците дарители, подкрепили благотворителната кампания и каузата \"За повече деца в България\", с която ще бъдат подпомогнати двойки с репродуктивни проблеми от областта и финансирани процедури \"ин витро\".От администрацията уверяват, че сумата вече е преведена по сметката на фондацията и към нея ще бъдат добавени и 570 лева, които са дарени по-рано през годината от общинския съветник от ОбС - Хасково Румен Стоянов. Така общата стойност, която ще бъде разпределена между кандидатите през 2020 г., е 8313 лева.За да участват в жребия да разпределение на събраните средства, кандидатите трябва да отговарят на критерии, определени от фондация \"Искам бебе\", се казва в съобщението.", "date": "2019.12.28", "title": "Каузата \"За повече деца в България\", подкрепена от хасковския областен управител, събра 7743 лв."}
{"url": "http://www.cross.bg/godini-huawei-dolara-1621378.html", "text": "/КРОСС/ Предсказването на бъдещето е трудно, дори и за личности със силно влияние в световен мащаб. През 2013 г. Джеф Безос заяви, че очаква Amazon да осъществява доставки с дронове до 4-5 години. Сега близо 7 години по-късно летящите устройства са в тестови период и тепърва получават одобренията на регулаторите в САЩ, пише Bloomberg.Прогнозите са често срещана практика в технологичната индустрия и мениджърите обикновено използват кръгли числа като краен срок за осъществяването на техните очаквания. 2019 г. е към края си и наближава ново десетилетие, като вече е ясно какво се случи с някои от най-значимите прогнози в технологичния свят.През 2014 г. Ericsson Mobility изчисли, че 90% от хората на възраст над 6 години ще притежават мобилен телефон до 2020 г. Крайният резултат трудно може да се провери с прецизна точност, но прегледът върху развиващите се страни показва, че сме далеч от тази тенденция. Данни на фирмата за проучвания Statista показват, че 67% от хората по света ползват мобилен телефон. Но в момента в САЩ набира сила национално движение, което призовава родителите да не купуват смартфон на децата си, преди да навършат 13 години.През 2015 г. китайската технологична компания Huawei обяви, че ще пусне на пазара „супертелефон“ до 2020 г. „Супертелефонът ще бъде вдъхновен от биологическата еволюция. Устройството ще бъде интелигентно и ще засилва и трансформира нашите възприятия“, коментира тогава директорът на маркетинг отдела в Huawei Шао Янг. Все още не е ясно какво точно е имал предвид Янг, но супертелефонът още не е факт. В момента Huawei е под ударите на търговската война и се съсредоточава върху китайския пазар.Автомобилните и технологичните компании бяха убедени, че компютрите ще са способни да управляват превозни средства по-добре от хората.През 2015 г. японската компания съобщи, че ще произвежда изцяло самоуправляващи се автомобили от 2020 г., които да са подходящи и за шофиране на магистралата. През 2020 г. Lexus, която е собственост на Toyota, ще представи автомобил, който ще може да върви изцяло автономно на магистралите. Но мениджърите впоследствие обявиха, че преразглеждат сроковете за внедряването на технологии за изкуствен интелект.Джон Макафий, влиятелна личност в света на криптовалутите, прогнозира, че цената на биткойна ще достигне 1 млн. долара до края на 2020 г. Той публикува очакванията си през ноември 2017 г., само 3 седмици преди срива на биткойна. Биткойнът се възстанови до известна степен, но сегашната стойност е около 7200 долара.", "date": "2019.12.28", "title": "Кои от най-смелите технологични прогнози не се сбъднаха?"}
{"url": "http://www.cross.bg/kristof-mihaiilyany-beshe-1621376.html", "text": "/КРОСС/ Според френския режисьор Раду Михайляну жените притежават силата на атомна бомба и не трябва да се страхуват да я използват. Секса ли има предвид? Там, където жените са добре, животът е хубав, казва Михайляну, в детските спомени на когото България заема особено място. Нещо като първа любов, която все още забързва сърцето.Раду Михайляну е френски режисьор, Кавалер на Почетния легион. Роден е в Румъния в еврейско семейство, пострадало силно в Холокоста.През 1980 година емигрира в Израел, после се преселва във Франция, където завършва висше филмово училище.Широка известност печели с филма „Влакът на живота“ (1998). Историята за жителите на малко еврейско село в Централна Европа, които се опитват да избягат от нацистите през съветската граница, като организират фалшив влак за депортиране, му носи наградата ФИПРЕСИ на Венецианския фестивал „Давид на Донатело“ за чуждестранен филм и наградата на зрителите в Сънданс.Сравняват я с трагикомедията на Роберто Бенини „Животът е прекрасен“. През 2005 г. филмът „Върви и живей“ му носи „Сезар“ за най-добър сценарий, филм и режисьор, и „Златна мечка“ в Берлин. С много награди е и филмът „Концертът“.„Изворът на жените“ доскоро вървеше по нашите кина, една история за сиромашко село някъде в Мароко, живеещо по законите на Средновековието, в което жените обявяват сексстачка, за да накарат мъжете си да докарат вода в селото. Раду Михайляну участваше в журито на петия кино-литературен фестивал Cinelibri, оглавявано от Кристоф Ламбер, с когото е свързана първата му работа в киното... като шофьор. На церемонията за награждаването на победителите на фестивала Михайляну разказа, че първото му излизане в чужбина като малък било в България и оттогава всеки път, когато идва тук, „сърцето му на дете започва отново да бие“.  Когато бях малък, беше доста сложно да се пътува извън Румъния, но ни разрешиха да посетим България като братска държава. Когато бях на десет, цялото семейство се качихме на един москвич, за да обиколим страната ви. Чувствах се като излязъл от затвора, изведнъж пред мен се разкри цяла вселена.Морето много ми хареса, най-вече плажът на Варна. Забелязах, че има много чехи. Спуснахме се по крайбрежието и се върнахме нагоре през планината. Голямо впечатление ми направи бюрекът (вероятно Михайляну има предвид баницата, б.р.), защото това го нямаше в Румъния. На връщане минахме през Търново, там преживяхме изключително красива вечер с хора от различни националности.Донесе ми го френски продуцент, който ми каза – ти си единственият в света, който може да направи филм по него, защото разбираш евреите, емиграцията и духа на България. Прочетох романа и се влюбих. Защото освен всичко останало в него има нещо, което много обичам – трагикомедията. Източноевропейците я разбираме добре, защото я живяхме 70 години.Ще заснемем шест серии от по петдесетина минути, защото перио-дът, в който се развива действието в романа, е дълъг, от 1938 до 1945 година.Голяма част от снимките ще са в Шанхай. Това е продукция на Френската национална телевизия в партньорство с германската телевизия и италианската RAI, като идеята е да се присъединят телевизии от Израел и Китай. Все още не сме подбрали актьорите.Искаме да започнем снимките следващата година, но понеже не сме уточнили датите, е много трудно. Искаме да поканим големи звезди, а те имат сложен график. Филмът ще се снима на английски, актьорите ще бъдат от Франция, Китай, Германия и Великобритания.Когато започнахме да работим по него през 2006 година, усещах, че нещо в Арабския свят ще се промени, нещо, свързано с жените. Винаги съм вярвал, че демокрацията е свързана с  тяхното благо-състояние. Чух история, която се е случила в Турция. Жените в едно село бяха направили стачка, отказваха секс на мъжете си, докато не осигурят водоснабдяване. Казах си – ще направя филм, за да кажа на всички жени на света – вие притежавате атомната бомба, използвайте я.Да, аз срещу Чаушеску. (Смее се.) Това е съдбата ни. Ние сме родени на колене и се опитваме да се изправим. Така че във всичките ми филми го има малкия Давид, който се опитва да се изправи и да спечели обратно достойнството си.   Самата ми същност е такава, тя е смесица между жизнерадостта, въображението на Шагал и камера обскура (точното отражение на действителността, б.р.) при Рембранд.Много бих искал. Тогава щях да спра да работя.Децата ми, приятелите, баща ми, който е все още жив, на 98 години, с една година е по-възрастен от Анжел Вагенщайн. И красотата на живота, дори когато той е абсурден.Запознахме се през 1987 година, тогава бях много беден, не познавах никого в Париж и си търсех работа, за да оцелея. Предложиха ми да работя за филма „Обичам те“ на Марко Ферери като негов шофьор. Но возех и Кристоф, който беше в главната роля.Той беше голяма звезда, целият свят беше влюбен в него, и най-вече всички жени. Той е прекрасен, много мил човек. Филмът беше част от състезателната програма на Кан, така че возех Кристоф и в Кан. Жените му подаряваха плюшени играчки, той ги оставяше в колата, едвам можех да карам от тях.Имам още една весела случка с него. Когато снимах „Влакът на живота“ в Румъния, спях в много красив хотел с балкон, който гледаше към езеро. Имаше още само една стая с подобен изглед в хотела, но тя беше без балкон. Продуцентът ме предупреди, че Кристоф Ламбер идва да снима в Румъния и иска стаята с балкона. Казах му – кажи на Кристоф, че не може да я вземе, защото неговият шофьор в момента спи там. И Кристоф трябваше да се настани в стаята над моята. Разбира се, много се забавлявахме с тази история, прекарахме много вечери заедно и оттогава се виждаме често.Още преди да го срещна, знаех, че искам да се занимавам с кино. Завършил съм Френската киноакадемия, в Румъния съм се занимавал с театър, знаех, че трябва да стана режисьор, за да бъда в мир със себе си. Ферери беше моят ментор, осем години бях негов асистент и той ме е научил на изключително много неща.От зората на съществуването си евреите минават от беда в беда, но оцеляват благодарение на чувството си за хумор. Много специфично за нашия хумор е, че обожаваме майките си, а не преставаме да се шегуваме с тях. Ще ви кажа най-краткия виц. Еврейска майка се обажда на гарата и пита – в колко часа пристига синът ми? (Както една друга майка в едни други времена може би е попитала: Кога влиза в Йерусалим синът ми?) * Източник: ", "date": "2019.12.28", "title": "Раду Михайляну: Жените притежават атомната бомба, използвайте я"}
{"url": "http://www.cross.bg/kamchiya-rysiya-bulgariya-1621377.html", "text": "/КРОСС/ Навръх Коледа в България дойде новината, че Русия обмисля следния план: курортният комплекс \"Камчия\", разположен на 25 км. южно от Варна, да стане \"основна чуждестранна културно-хуманитарна площадка за прокарване на руските интереси в Европа\". Защо тази тема се повдига точно сега? И какво цели Москва, обявявайки публично своите намерения?Първото обяснение е тривиално. Във въпроса за развитието на \"Камчия\" няма външно-политическа интрига, защото той стои отдавна на дневен ред. Санаторно-оздравителният комплекс, разположен на 31 хектара, е собственост на кметството на Москва.Договорът за изграждането му е подписан през 2008 година от правителството на г-н Станишев. През 2016 година бе обявено, че имотът се продава на търг. Поради сложната финансова ситуация около комплекса, още от 2015 се обмисля собствеността да бъде придобита от Руската федерация (РФ) и така да се намери възможност за финансирането му от федералния бюджет.Защо обаче се вдига толкова много шум? Така стигаме до второто възможно обяснение: според мен, разгласяването на плана цели най-малко две неща. Първо: да се покаже на всеослушание, че Русия не само не се е отказала от претенцията да бъде водещ геополитически играч, а има категоричното намерение да продължи да работи за нея. Второ: да се направи пореден опит за \"респектиране\" на членката на НАТО България.От срещата между Тръмп и Борисов стана ясно, че България планира да изгради координационен център на военноморските сили на НАТО в Черно море. Той ще бъде във военноморска база Варна. Отговорът на Кремъл - РФ да реализира близо до Варна \"образец за мека сила\", както се изрази Сергей Лавров.В полза на този анализ говори и фактът, че още в началото на обръщението си пред Федералното събрание, на чието заседание бе поставен въпросът за съдбата на \"Камчия\", г-н Лавров заяви: \"Нашите американски колеги, заедно с най-близките си съюзници, се опитват да забавят, включително със сила, обективния процес на създаване на по-справедлива и демократична полицентрична система за световен ред. Те се опитват да ограничат развитието на нови световни центрове\".Разбира се, от гледна точка на Кремъл, \"по-справедливата и демократична система\" по всяка вероятност е тази, в която \"обективно\" се дава достатъчно простор на руските имперски амбиции.А Русия съвсем не се ограничава до използването на \"мека сила\" за реализирането на своите кроежи, в които влиза и контрирането на \"колегите\".Покушенията срещу Гебрев и Скрипал, зад които се смята, че стои Русия, както и изобщо осветяването на базата на ГРУ за \"мокри поръчки\" в департамента Горна Савоя във френските Алпи, говорят в полза на тази теза.Може ли българската държава, която през есента на 2019 година изведнъж реши да лови \"руски шпиони\", да противодейства по някакъв начин на превръщането на \"Камчия\" в плацдарм за руската пропаганда или, ако използваме по-неутралния термин, площадка за \"културно влияние\"?Отговорът изглежда е отрицателен. Вече е късно за реакции. Докато \"Камчия\" остава руска собственост и нейното стопанисване се движи някъде на \"ръба на закона\", но без да го преминава, българските власти трудно могат да направят каквото и да било. Излишно е да питаме и защо България, една страна от НАТО, е позволила част от нейното крайбрежие, която, казано не съвсем на шега, е удобна за десант, да бъде закупена от основния опонент (за да не използваме по-остри думи като \"противник\" или \"враг\") на Пакта.От години България се мъчи да \"балансира\" между НАТО и Русия. От една страна плащаме милиарди за американски изтребители и заявяваме, че сме отворени за американски втечнен газ LNG, от друга - размразяваме \"Белене\" и строим \"Балкански поток\", от който печели \"Газпром\". Случаят \"Камчия\" е резултат от този \"шпагат\". * Източник:  ", "date": "2019.12.28", "title": "Планът на Русия за \"Камчия\". Каква е целта?"}
{"url": "http://www.cross.bg/kompaniyata-stachkata-stachkyvashtite-1621380.html", "text": "/КРОСС/ Около 40% от машинистите на Националната компания на железниците на Франция (SNCF) продължава стачката срещу пенсионната реформа, въпреки Коледните празници, съобщи Франс прес, позовавайки се на данни на компанията .Броят на стачкуващите в момента е 10% от транспортните служители.\"В стачката участват 42,1% от машинистите, 24% от контрольорите и 13,8% от диспечерите\", каза представител на SNCF, който добави, че \"последните дни е налице намаляване на общия брой на стачкуващите работници от SNCF\".По данни на дружеството днес са се движели  50% от скоростните влакове на компанията TGV и 20% от крайградските електрички на Transilien. В трафика са се включили само 40% от регионалните влакове на компанията TER.В столичния метрополитен 5 от общо 16 линии са закрити.", "date": "2019.12.28", "title": "Френските машинисти продължават стачката и през празниците"}
{"url": "http://www.cross.bg/iioncheva-prokyror-glaven-1621381.html", "text": "/КРОСС/ Европейският главен прокурор да се заеме с истински проверки, а не само по документи, за качеството на строителството на български пътища. За това ще настоява българският евродепутат от БСП Елена Йончева.\"Брюксел контролира документите, но не и самите пътища. Това е проблемът. Нужно е европейският главен прокурор да се заеме с истински проверки: пробите от пътищата трябва да се сравняват със строителните планове\", кава Йончева пред швейцарския вестник \"Тагесанцайгер\". Текстът беше разпратен до българските медии в превод на български език от нейния офис.\"Сега Европейският съюз има нов главен прокурор – румънката Лаура Кьовеши, която е водила битка срещу корумпираните политици в собствената си държава. Аз ще се срещна с нея и ще ѝ предам събраните документи\", казва Йончева по повод катастрофата в Искърското дефиле при Своге с 16 жертви и инициативата на БСП проби от асфалта да бъдат изпратени за изследване в лаборатория в чужбина.Пред изданието тя казва, че има и други нарушения и изрежда публикациите за имотите на властта, както и воденото срещу нея разследване за пране на пари. \"В България не убиват журналисти – правителството има други средства да ги унищожава. Те получават заплахи или се прави така, че да не могат да си намерят работа\", казва Йончева пред изданието.Запитана какво би казала на новия председател на Европейската комисия Урсула фон дер Лайен, Йончева отговаря: \"Помогнете ни, госпожо Фон дер Лайен!\" Не е достатъчно да се правят само изявления\".", "date": "2019.12.28", "title": "Елена Йончева: Помогнете ни, госпожо Фон дер Лайен!"}
{"url": "http://www.cross.bg/plovdiv-zvezdi-povishenie-1621382.html", "text": "/КРОСС/ Община Пловдив да изтегли заем в размер на 120 млн. лв. и да увеличи такса смет и данъка върху сделките с недвижими имоти гласува днес Общинският съвет.Решението да се даде мандат на кмета да преговаря с Европейската инвестиционна банка за заема одобриха 30 общински съветници, 16 се обявиха против, а двама се въздържафа, съобщи БНТ.Представители на \"Демократична България\", ВМРО и БСП настояха да се каже какво точно е финансовото състояние на община Пловдив, преди да бъде взимано подобно решение.Предложението на банката за кредитна линия до 120 млн. лв. при лихвен процент под 1%, гратисен период до 7 години, със срок на изплащане и погасяване до 25 г. Разговори с банката са започнати от 2016г. от тогавашния кмет Иван Тотев и неговия екип.Ръководството на общината е изготвило списък с 35 индикативни обекта, които биха могли да са реализирани или финализирани чрез този финансов инструмент. Сред тях са пътната връзка между районите \"Южен\" и \"Тракия\", пробивът между улиците \"Модър\" и \"Царевец\" и нов мост над река Марица.Общинските съветници гласуваха и повишение на такса битови отпадъци от 1.5 до 1.8 промила, информира БНТ. Изчисленията на вносителите показват, че увеличението е средно с 1.20 лв. на имот за месец. Повишението на данъка за прехвърляне на имот е от 2.5 на 3%, каквото повишение ще има и в София.Прие се и покачване на туристическия данък с аргументите, че това са пари, които ще останат в Пловдив и ще помогнат за развитието на града.Ставките за стая в хотел с една звезда се увеличава двойно - от 0.20 лв. на 0.40 лв., за две звезди става 0.60 лв., за три звезди - 0.80 лв., за четири звезди 1 лев и за пет звезди 1.20 лв", "date": "2019.12.28", "title": "Пловдив вдига данъците и ще изтегли заем до 120 млн. лв."}
{"url": "http://www.cross.bg/vychich-evro-surbiya-1621383.html", "text": "/КРОСС/ Сърбия ще похарчи близо 14 млрд. евро до 2025 г., което е част от плана на правителството да удвои икономическия растеж на страната. По този начин Белград се стреми да изпълни някои от изискванията на Европейския съюз (ЕС) за потенциалното членство в блока и да увеличи стандарта на живот, съобщава Bloomberg.Новите инвестиции бяха обявени, докато балканската държава се подготвя за парламентарни избори, които ще се проведат в края на април или началото на май. Президентът на Сърбия Александър Вучич е амбициран да изгради образ на страната като предпочитано място за живеене и да ограничи демографската криза. Сръбската икономика остава по-малка от тази през 1990 г., точно преди разпада на Югославия, показва публикуван през декември доклад на Световната банка. Икономиките на голяма част от държавите в Източна и Централна Европа са с близо 80% по-големи.Програмата, която е съставена с помощта на Световната банка, се фокусира върху развиването на енергийната инфраструктура, селското стопанство и строежа на нови пътища. Правителството разпределя пари за млади семейства, за да ограничи спада на раждаемостта. Също така предлага стимули за завърналите се сърби от чужбина, които решават да започнат бизнес в родината си.„Правим всичко това, защото искаме младите хора да останат в Сърбия и да имат добро бъдеще тук“, коментира Вучич. \"Икономическият растеж на страната тази година ще достигне 4%, което е над предварителните очаквания. Прогнозите са, че през следващите години динарът ще бъде стабилен спрямо еврото“, допълва сръбският президент.Вучич обещава, че средната месечна заплата ще бъде над 500 евро през 2020 г. Партията на президента запазва водещата си позиция въпреки обвиненията в корупция по високите етажи на властта, ограничаване на медийната свобода и неспазване на някои демократични принципи, сочат последните социологически проучвания.За да може икономическият ръст през следващата година да е 7%, Световната банка препоръчва на правителството да разшири достъпа за финансиране на стартъпи и малки и средни предприятия.", "date": "2019.12.28", "title": "Сърбия ще вложи 14 млрд. евро в опит да удвои ръста на икономиката"}
{"url": "http://www.cross.bg/mrezhi-vreme-sotzialnite-1621384.html", "text": "/КРОСС/ В навечерието на Коледа Ед Шийрън обяви, че си взема почивка от социалните мрежи и музикалната кариера. 28-годишният певец избра Instagram, за да разкрие пред своите 32.2 милиона последователи, че съвсем скоро ще се завърне с пълни сили, но преди това ще се наслади на свободното си време, за да може да види повече от света.Шийрън дори смени профилната си снимка с абревиатуарата BRB (be right back - веднага се връщам, бел.ред.) и публикува официално изявление: \"Третият ми албум и турнето промениха живота ми по много възможни начини, но мисля, че е време да изляза навън и да видя повече от света. Работя непрекъснато от 2017 година, така че е време да пътувам, да пиша, да чета. Напускам и социалните мрежи, докато не стане време да се завърна. Към семейството и приятелите ми, ще ви видя, когато ви видя. Към почитателите ми, благодаря ви, че винаги сте били толкова страхотни. Обещавам, че ще се завърна с нова музика, когато е правилното време, когато съм изживял различни неща, за които мога да пиша.\"Ед е от известните личности, които не се страхуват от т.нар. \"social media detox\", защото след последната си почивка от социалните мрежи, той се завърна в онлайн пространството с хиляди нови последователи и изключително успешен студиен албум.Преди да се оттегли от сцената, музикантът зарадва всички меломани с най-новия си сингъл \"Put It All On Me\", в който показва и своята съпруга Шери.Двамата се запознават в гимназията и веднага усещат искрите помежду си. Завършват училище, срещат се няколко години по-късно, а в началото на 2019-а сключват брак. Общите им сцени в романтичното видеоса заснети в лондонския им апартамент, а песента вече се подготвя за първите места в британските класации. \n\t\t\t\t\t", "date": "2019.12.28", "title": "Ед Шийрън си взема почивка от музиката и социалните мрежи (Видео)"}
{"url": "http://www.cross.bg/bolyarovo-obshtina-raiion-1621386.html", "text": "/КРОСС/ Увеличеният брой на вълците в планинската част на община Болярово продължава да притеснява стопаните. Популацията на хищниците расте с всяка изминала година.Основната причина за нарастващия брой на вълците е развитието на говедовъдството в крайграничния район. Животновъдите са обезпокоени, тъй като хищниците не се притесняват да навлизат в населените места, за да търсят храна. Наскоро глутница е забелязана в землището на село Малко Шарково, но е отстреляно само едно животно, съобщи кметът на община Болярово Христо Христов.„В район на Голямо Крушево също има една група от вълци. В района на Горска поляна, Странджа“, каза той и допълни, че ловните дружинки в региона се надяват ловният сезон да бъде удължен.„Това ще помогне една част от тях да бъди отстреляни, популацията да бъде намалена и това да помогне на животновъдите“, посочи още той.", "date": "2019.12.28", "title": "Вълци тормозят животновъди в община Болярово"}
{"url": "http://www.cross.bg/leva-godina-tzenite-1621391.html", "text": "/КРОСС/  Нова година във Велинград на цена от 2000 лева. Нощувка в къща за гости или в СПА комплекс срещу почти 13 000. Тези и още „космически” оферти обикалят интернет пространството в последните месеци, разказва Дали качеството е основният фактор, който формира цената и на какво да обърнем внимание преди да решим да посрещнем 2020 година извън дома? Дни преди настъпването на новата година, десетки българи се отправят на път.„Българинът, за сметка на западноевропееца, едва ли не се чувства задължен да пътува някъде”, коментира Димитър Попов, туроператор. Дестинациите са разнообразни, цените също.„Най-търсените дестинации са СПА дестинациите”, обясни Попов.„Ако трябва да кажем коя е дестинация номер едно - според мен това е Ню Йорк. Това е кристалното кълбо, което започва някъде около 42-ра улица и се движи до „Таймс Скуеър\". Стая за наблюдаване  на тази атракция е 3500 долара, ако има гледка към булеварда. Можем да кажем, че другото място е Сидни.  В Сидни  също цената се движи в порядъка на 2900 долара за гледка към моста”, обясни Румен Драганов, Институт за анализи и оценки в туризма.И в България  цените на кувертите за нощувки в празничната нощ са разнородни. Ако искаме да празнуваме в къща за гости край Гоце Делчев например, трябва да отделим почти 2000 лева. Седмица в Банско пък може да ни струва малко под 1500.„При това голямо търсене се очаква, че предлагането ще бъде малко по-различно. Кувертите, както виждате, играят и дори скачат. Някой път достигат баснословни цени”, обясни Димитър Попов.Хотелиерите обясняват широкия интервал на цените с празничните дни.„Предполагам, че се разчита на това, че специално новогодишния период е най-силен в целия зимен сезон за нашите дестинации”, заяви Надежда Атанасова.„Няма как да сте в центъра на български град, да сте в най-добрия хотел, в най-добрия апартамент и да очаквате, че цената ще бъде нещо, което е по – ниско”, смята Румен Драганов.Когато избираме накъде да тръгнем за Нова година, трябва да обърнем внимание на множество други фактори освен цената.„Вижте, човек ходи на училище. Един урок по математика струва 35 лева, един урок по туризъм по някой път може да струва и 350 лева”, коментира още Драганов.А ако трябва да формулираме рецептата за вълшебно посрещане на 2020-та, то тя би звучала така: „Рецептата нека да е - най -важно с кого, иначе мястото е без значение”, смята Димитър Попов.", "date": "2019.12.28", "title": "Космически цени за празнични оферти в България - до 13 000 лева"}
{"url": "http://www.cross.bg/cv-to-greshki-rezyume-1621388.html", "text": "/КРОСС/ Първите впечатления са изключително важни за всеки тип отношения. Приемете CV-то си като вашата визитка пред потенциален работодател. Понякога дори да имате необходимия опит и умения, просто не ви викат на интервю. Не се чудете, а хвърлете още едно око на вашето резюме. Може би сте допуснали следните грешки:Без значение за каква позиция кандидатствате, правописните грешки в CV-то ви ще направят лошо впечатление. Може да са неволни, а не от липса на знания, но човекът, който проверява, няма как да знае това. В неговите очи ви липсва старание, предавайки му резюме с грешки.За всяка позиция си има ключови умения и сертификати, които биха повишили шанса ви, само включени в CV-то ви. Но тези неща може да бъдат проверени и ако сте излъгали, рискувате лесно да ви хванат и тогава не само няма да бъдете наети, но и ще се сдобиете с кофти репутация.Няма смисъл да изписвате хобитата си, постиженията си отпреди 25 години. Има много темплейти, в които ясно може да видите какво точно трябва да влезе в резюмето ви.CV-то ви не е социална мрежа. Въздържайте се от снимки по бански, край плажа, позьорски селфита ала дъкфейс, нощен грим и т.н. Ако не сте се снимала специално за CV-то си, заложете на по-обрана снимка, чийто фокус е лицето ви и е максимално естествено.Не е важно само какво има във вашето резюме, а и как е подредено. Ако то е хаотично, пълно с различни шрифтове, без нови редове, с куп цветове и допълнителни елементи, ще бъде трудно четимо и може човекът, който трябва да го прегледа и оцени, направо да го пропусне ужасен.", "date": "2019.12.28", "title": "Как CV-то ви може да съсипе шанса ви за работа?"}
{"url": "http://www.cross.bg/ponyakoga-stranata-diskysiite-1621389.html", "text": "/КРОСС/ Чешкият президент Милош Земан заяви, че смята за необходимо изграждането на нови реактори в ядрените централи на страната и предупреди срещу излишно увлечение в дискусиите за глобалните промени на климата, които по думите му могат да нанесат щети на благосъстоянието на страната му и на целия Евросъюз.„Възобновяемите източници на енергия са нестабилни. Слънцето понякога свети, понякога не. Вятърът понякога духа, понякога не“, каза той в Коледното си послание към нацията, цитирано от ТАСС.Президентът подчерта, че възобновяемите енергоизточници не могат да осигурят нарастващите потребности на чешката икономика. Например, слънчевите електростанции дават едва 3% от електроенергията на републиката, получават многомилиардни дотации от държавния бюджет, но остават нерентабилни.„Мисля, че дискусиите за промените в климата се превръщат в нова религия. На планетата ни вече милиони години се редуват топло и студено. Не съм убеден, че решаващ фактор за глобалното затопляне е дейността на човека, а не законите на природата и на Вселената“, изтъкна той.В тази връзка Земан предпази ЕС от засилването на „зелената идеология“.Според него, ако ръководните институции на ЕС активно налагат базираните на нея енергийни проекти, стойността на електроенергията в общността рязко ще нарасне.Като последица промишлените предприятия ще изнесат производството на страната в държавите, където енергията е по-евтина. \"От Евросъюза ще се получи екологичен музей под открито небе, а жизненото равнище на жителите му ще падне“, поясни държавният глава.Чехия разполага с две АЕЦ - \"Темелин\" и \"Дуковани“.", "date": "2019.12.28", "title": "Чешкият президент е за ядрени реактори и срещу вятърната енергетика"}
{"url": "http://www.cross.bg/belarys-minsk-pompeo-1621375.html", "text": "/КРОСС/ Очаква се държавният секретар на САЩ Майкъл Помпео да посети Беларус през януари 2020 година, съобщи списание „Форийн полиси“, позовавайки се на свои източници.То отбелязва, че администрацията на президента Доналд Тръмп се стреми да зисили връзките с Беларус в момент, когато \"отношенията между Запада и Русия се намират в най-ниската им точка от края на Студената война“.През август на посещение в Беларус бе тогавашният президентски помощник по националната сигурност Джон Болтън.Той обсъди с президента Александър Лукашенко въпроси на сигурността и двустранните отношения. На 17 септември зам.-държавният секретар на САЩ Дейвид Хейл също посети Минск и след среща с Лукашенко заяви, че двете страни са готови да си върнат посланиците, отзовани преди 10 години.Последните години се забелязва затопляне на отношенията САЩ-Беларус. Това доведе до разширяване на щата на американското посолство в Минск до 10 служители. През януари 2019 г. двете страни обявиха, че са премахнали ограниченията на дипломатическото си присъствие в Минск и Вашингтон.  ", "date": "2019.12.28", "title": "Помпео отива в Беларус"}
{"url": "http://www.cross.bg/zaradi-vopul-mizeriya-1621369.html", "text": "/КРОСС/ Аз ли не живея в България или тези жалки хвалипръцковци, заради чието дембелско самочувствие, имащо нужда от нов самолет, ние събираме капачки за кувьози и правим Българската коледа.Усещам в душата си омраза към тези представители на биологичния вид човек.Заради мизерията на нашите родители, заради отнетата надежда на болните деца, заради жалкото ни съществуване и смачканата ни гордост и човешко достойнство.Но, поетът е казал \"Нощта ражда из мъртва утробавековната злоба на роба:своя пурпурен гняв - величав\"Не го забравяйте! ", "date": "2019.12.28", "title": "Психиатър: А за първото ни място по бедност, по смъртност, по мизерия в ЕС ”ни вопъл, ни стон”"}
{"url": "http://www.cross.bg/deiinost-oliviya-britanskata-1621366.html", "text": "/КРОСС/ Певицата Оливия Нютън-Джон и състезателят по крикет Бен Фостър са в дългия новогодишен списък на получаващите почетни звания в Обединеното кралство. 72 процента от тях получават почетните титли за обществена дейност.Музиканти, кинозвезди и режисьори, звезди на спорта, политици и стотици обикновени хора са в дългия списък от общо 1079 души, които британската кралица ще удостои с почетни звания.Родената във Великобритания австралийска певица и актриса Оливия Нютън-Джон, позната най-вече от филма „Брилянтин“, ще получи Ордена на Британската империя за голямата й благотворителна дейност и кампанията й в борбата срещу рака. Сър Елтън Джон също е сред тези, които ще получат Ордена на кавалерите на честта – най-висшият орден на Великобритания и Британската общност, както и барабанистът на легендарната група „Куийн“  Роджър Тейлър.В списъка са четирима от отбора по крикет, който спечели световната купа тази година.Има трима водещи на кулинарни телевизионни предавания и политици. Преобладаващ процент обаче са обикновените хора, раздавали се за обществото. Сред тях е и най-младият Ибрахим Юсаф на 13 години, който ще получи Медал на Британската империя за благотворителна дейност. На другия полюс е 99-годишният Уилф Олдъм – ветеран от битката при Арнем през Втората световна война.", "date": "2019.12.28", "title": "Оливия Нютън-Джон и Елтън Джон получават почетни звания от британската кралица"}
{"url": "http://www.cross.bg/mogadishy-grada-zhertvite-1621365.html", "text": "/КРОСС/ Най-малко 76 души загинаха днес в резултат на мощен взрив, предизвикан от кола бомба в оживен район на сомалийската столица Могадишу, предаде АФП.Много от жертвите са студенти, съобщиха местните власти.Експлозията избухнала на натоварено кръстовище в югозападната част на града, където трафикът е интензивен заради контролно-пропускателен пункт и данъчен офис.Могадишу редовно е обект на терористични атаки с коли бомби, извършвани от ислямистката групировка „Аш Шабаб“, като днешният взрив е сред най-смъртоносните за последните около две години.Полицията съобщи, че сред жертвите са двама турски граждани. Поне 70 са ранените в атентата. Колата експлодирала на много оживен полицейски контролен пункт в града, на който се събира пътна такса. Това станало в сутрешния час пик, когато много хора отивали на работа след петъчния празничен ден.Живеещ наблизо очевидец, цитиран от \"Ройтерс\", излязъл от къщи да види какво става и преброил най-малко 13 трупа. \"Десетки други крещяха за помощ, но полицията незабавно откри стрелба и аз бързо се прибрах у дома\", каза той.Ранените били отведени в болница \"Медина\", където друг свидетел на \"Ройтерс\" видял десетки хора да пристигат с линейки от мястото на експлозията.Кметът на Могадишу майор Омар Мухамуд каза пред репортери, че правителството е потвърдило за най-малко 90 ранени при взрива, повечето от тях деца и ученици, както и студенти, минаващи оттам с автобус. На снимки от местопроизшествието се виждат обгорели каросерии на коли, а над града се издига гъст облак дим.Никой засега не е поел отговорност за кървавия атентат, но вероятно зад него стои свързаната с терористичната мрежа \"Ал Кайда\" \"Аш Шабаб\".Групировката, която се стреми да свали подкрепяното от ООН правителство, бе изтласкана от Могадишу преди няколко години, но продължава да контролира чрез рекетьорска \"данъчна\" система части от централните и южните райони на Сомалия и да извършва нападения срещу популярни и оживени места като кръстовища и хотели в крайморската столица.Установяването на точния брой на жертвите и пострадалите не е лека задача, защото властите са дали инструкция на медицинския персонал да не разкриват бройки, както се правеше по-рано, а на журналистите е забранено да отиват на местата, където са извършени такива терористични атаки, отбелязва Ройтерс.Сомалия е раздирана от вътрешни конфликти и междуособици от 1991 г. насам, когато военните племенни вождове свалиха диктатора Сиад Баре, а след това започнаха борби помежду си.По последни данни  жертвите на днешния атентат с кола бомба в сомалийската столица Могадишу могат да достигнат 90 души.  Натъпканият с експлозиви автомобил е бил взривен в час пик до оживен полицейски контролен пункт в града, на който се събира пътна такса. ", "date": "2019.12.28", "title": "Кървав атентат в Сомалия, десетки жертви"}
{"url": "http://www.cross.bg/kotkite-predlozheniya-dolara-1621373.html", "text": "/КРОСС/ Веднага след коледния ден музикалната комедийна драма на Том Хупър изчезна от сайта на „Юнивърсъл пикчърс“ без обяснения. След многобройните промени в последния момент преди премиерата и яростната отрицателна реакция на критиците, филмът няма да бъде селектиран за нито една филмова награда, включително и за „Оскар“.Освен това се оказа, че провалът му е не само естетически, но и финансов. Бюджетът на мюзикъла е над 95 млн. долара, а за 2 седмици, откакто филмът е на екран, са събрани само 15 млн. долара от прожекциите в цял свят. При това в най-силното време – около празниците. Продуцентите вече са почти убедени, че няма да могат да си върнат похарчените за „Котките“ пари. ", "date": "2019.12.28", "title": "Свалиха „Котките“ от номинациите за „Оскар“"}
{"url": "http://www.cross.bg/mars-kitaii-satelit-1621374.html", "text": "/КРОСС/ НАСА представи новия си роувър Марс 2020, който е почти завършен и догодина ще потегли към Червената планета за търсене са следи от отминал живот, предадоха Ройтерс и Франс прес.Представянето мина при строги мерки за сигурност, като журналистите бяха облечени в предпазни костюми и не им беше разрешено да носят вълнени дрехи или парфюм.Инженер Крис Чателиър обясни, че стремежът е да бъда открити следи от живот на Марс и не може да се допусне замърсяване на средата с бактерии или други организми от Земята.Официалното име на апарата, конструиран в Лабораторията за ракетни двигатели в Пасадена, ще бъде избрано в началото на 2020 година. През месец февруари американското космическо ведомство ще достави роувъра в космическия център \"Кенеди\" във Флорида, където трите му секции ще бъдат сглобени. Изстрелването, предвидено за месец юли, ще изпрати роботизираната машина в изсъхнало езеро на Марс, което е по-голямо от Манхатън.Четириколесната машина с размер на автомобил ще кацне в основата на кратера Джезеро с дълбочина 250 метра , който някога е бил езеро с размерите на езерото Тахо. Това е предвидено да стане през месец февруари 2021 година. В кратера изобилстват седименти отпреди 3,5 милиарда години, които учените се надяват да съдържат фосили от марсиански живот.Марсоходът трябва да вземе около 30 проби от почвата, които ще бъдат отправени към Земята от друг космически апарат, проектиран от НАСА. Досега седименти от Марс никога не са били връщани обратно на нашата планета.Междувременно Китай успешно изстреля една от най-мощните ракети в света, което е първа стъпка от планираната мисия до Марс догодина.\"Чанджън 5\" - 57-метровата ракета, най-високата, силна и високотехнологична от семейството на китайските ракети, беше изстреляна в петък вечерта. След 33-мунитен полет, тя успешно изведе в орбита експерименталния сателит \"Шъдзиен 20\", който е най-големият, построяван някога в страната. Тежащият 8 тона сателит се намира в момента на 36 000 км над земната повърхност. Това е вторият сателит, построяван в платформата за сателити от ново поколение DFH 5. Първият ‚Шъдзиен 18\", беше изгубен при проваления втори полет на ракетата \"Чанджън 5\".Според китайски експерти мисията на сателита ще промени позицията на Китай от последовател в лидер в космическите комуникации. \n\t\t\t\t\t", "date": "2019.12.28", "title": "НАСА показа новия си марсоход, Китай също се готви за марсианска експедиция (Видео)"}
{"url": "http://www.cross.bg/sred-sveta-izpulnitelniyat-1621368.html", "text": "/КРОСС/ До тях се нареждат още колегите им от Китай и САЩ - Си Дзинпин и Доналд Тръмп, както и канцлерът на Германия - Ангела Меркел. Място, сред личностите, повлияли на развитието на света е намерил и бившият стопанин на Белия дом - Барак Обама.Бившият сътрудник на американските спецслужби - Едуард Сноудън, носителката на Нобелова награда - Малала Юсуфзай, лидерът на протестите в Хонконг - Джошуа Уонг също сред лицата, оформили отиващото си десетилетие.От света на бизнеса сред избраните са основателят на \"Амазон\" - Джеф Безос и изпълнителният директор на \"Епъл\" - Тим Кук, един от основателите на \"Юбер\", както и изпълнителният директор на компанията за електрически автомобили \"Тесла\" - Илон Мъск и основателят на китайската корпорация \"Алибаба\" - Джак Ма, уточнява БНТ.Тенисистката Серена Уилямс и актрисата, която обвини именития холивудски продуцент Харви Уайнстийн в изнасилване, и така сложи начало на мащабната кампания Me too, оформят списъка на 50-те личности, определили облика на десетилетието.19 политици, 22-ма бизнесмени и 9 души от областта на шоубизнеса, науката, културата и спорта - това са хората, които според престижното британско издание \"Файненшъл Таймс\" са определили облика на десетилетието.", "date": "2019.12.28", "title": "Путин, Макрон и Ердоган са най-влиятелните политици според ”Файненшъл Таймс”"}
{"url": "http://www.cross.bg/chimabye-frantzyzoiika-frantziya-1621372.html", "text": "/КРОСС/Предренесансовият майстор Чимабуе е познат още като Чени ди Пепо. Той е сред първите творци в Италия, които загърбват византийския канон в изкуството и започват да рисуват по-реалистични образи.Малката картина с размери 20,3 на 28,5 см, е забелязана от аукционер по време на оглед на апартамента на възрастна французойка на 90 км от Париж.Жената е на над 90 г. и вече живее в дом за възрастни – и преди да обяви жилището си за продажба, семейството ѝ повикало аукционер, който да огледа дали има ценни вещи. Филомен Улф вижда шедьовъра закачен над готварската печка – до този момент смятан от семейството за стара руска икона. Творбата е създадена върху дърво и има златен фон.Изпратена за оценка в Париж, експертите решават категорично, че автор на произведението е Чимабуе.Аукционната къща не съобщи името на новия собственик, когато предложи картината за продан миналия месец, но френските медии говорят за двама колекционери от Чили, които живеят в САЩ и събират основно ренесансово изкуство.От културното министерство на Франция ще създадат кампании за набиране на средства за откупуване на картината. Ако начинанието им се окаже успешно, „Осмиването на Христос“ ще бъде изложена в Лувъра, заедно с още едно произведение от същия автор – „Maestà de Santa Trinita “ ", "date": "2019.12.28", "title": "Франция събира пари за шедьовъра, намерен в кухнята на французойка"}
{"url": "http://www.cross.bg/pytin-netanyahy-kremul-1621370.html", "text": "/КРОСС/ Израелският премиер Бенямин Нетаняху и руският президент Владимир Путин обсъдиха днес в телефонен разговор въпроса с Иран и положението в Сирия, съобщи канцеларията на израелския премиер, цитирана от ТАСС.Путин поздрави Нетаняху с празника Ханука, а Нетаняху Путин с предстоящата Нова 2020 година, гласи съобщението.Разговорът се провел по инициатива на израелската страна, твърди прес-службата на Кремъл. Путин и Нетаняху „обсъдиха актуални теми на регионалния дневен ред, а също някои въпроси от двустранните отношения в контекста на планираното през януари 2020 г. посещение на руския плезидент в Израел“, отбеляза прес-службата на Кремъл.", "date": "2019.12.28", "title": "Путин и Нетаняху обсъдиха Иран и Сирия в телефонен разговор"}
{"url": "http://www.cross.bg/ykraiina-karl-marks-1621371.html", "text": "/КРОСС/ Бюст на Карл Маркс в село Холмское, Арцизки район край Одеса, осъмна с нова табела, на която пише „Христо Ботев“, съобщават украински медии. Други промени по паметника не са правени. В момента в Украйна тече процес по декомунизация, приет със закон от 2015 г. за осъждането на комунистическото и национал-социалистическото минало и забрана на пропагандата на техните символи. Това предвижда и събаряне или трансформиране на паметниците от времето на СССР.След обсъждане в селския съвет, местните решили, че е достатъчно да бъде сменена табелката на стария паметник, за да се спази законът.В Холмское живеят основно бесарабски българи – около 85% от цялото население. В съседното село Задунаевка Христо Ботев е бил учител през 1866 г.Не е известно Карл Маркс да е посещавал Арцизки район в Украйна.", "date": "2019.12.28", "title": "Карл Маркс се превърна в Христо Ботев в Бесарабия"}
{"url": "http://www.cross.bg/stadion-hristo-kontzesiyata-1621367.html", "text": "/КРОСС/ Общинският съвет в Пловдив гласува \"за\" развалянето на концесията на стадион \"Христо Ботев\".По този начин стадионът вече е общински. С 37 гласа \"за\" концесията бе развалена по взаимно съгласие.В полза на община Пловдив остава гаранцията на стойност 491 300 лева, както и проекта на стойност 929 496 лева.Концесията бе сключена през 2013 година за срок от 35 години.Преди месец премиерът Бойко Борисов обеща държавно финансиране за довършване строителството на стадион \"Христо Ботев\", което, за да се осъществи, трябва да бъде развален концесионният договор.", "date": "2019.12.28", "title": "Развалиха концесията за стадион „Христо Ботев“"}
{"url": "http://www.cross.bg/nyakolko-mozhem-organizma-1621355.html", "text": "/КРОСС/ Трябва да признаем, че в даден момент всеки се е намирал на границата между продуктивността и откровения мързел.Сънят помага за стимулиране на дейността на мозъка, тонуса на цялото тяло и блясъка на кожата ни. Но какво се случва, когато сме в леглото от два часа, а не можем да заспим?Вариантите за отклонение от тази мисъл са много, но най-вероятно сред тях не е мисълта, че храната, която сме приели през деня, не предразполага организма към сън.Ето какво можем да направим, за да пречистим организма си след празничния сезон и да започнем новата година по-свежи и заредени от всякога!Опитайте се да разположите последното си хранене за деня два-три часа преди лягане. По този начин организмът ще има достатъчно време да разгради храната и да се подготви за почивка. Добра идея е да не слагате нищо в устата си след вечеря, но ако сладкото е виновното ви удоволствие, няколко парченца черен шоколад ще свършат чудесна работа.Протеините помагат за стабилизирането на нивата на кръвната захар, затова е важно да ги включваме във вечерното си меню. Добре е да се спрем на ястие, което съдържа високо ниво на протеин и естествени мазнини. За пример даваме авокадото, което регулира хормоните и засища глада за няколко часа напред.Има няколко неща, които можем да консумираме, за да помогнем на тялото си да се приспособи към времето за сън. Пуешкото месо, гъбите, черешите и ядките са само няколко от нещата, които са богати на много витамини. Сьомгата е пълна с омега-3 мастни киселини и витамин D, а банановият хляб и кокосовото мляко съдържат много магнезий, който спомага за отпускането на мускулите.Студените и сурови ястия са трудни за храносмилане, затова избягвайте да ги консумирате късно вечер. Прясно приготвените и топли храни балансират чревната флора, успокояват нервната система и ни помагат да заспиваме по-лесно. Така че колкото и да обичаме суши, топлата супа е по-добрият вариант за зимна вечеря.Алкохолът, тютюнът и пържените храни не влизат в списъка с полезни за тялото вещества, така че се опитайте да ги сведете до минимум.", "date": "2019.12.28", "title": "Храните, които ни помагат да спим по-добре"}
{"url": "http://www.cross.bg/dvizhenieto-posoka-srok-1621357.html", "text": "/КРОСС/ Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.;Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.;Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г.По АМ \"Тракия\" вниманието на шофьорите също трябва да е повишено. Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.;Движението в участъка от км 174+000 до км 229+000 в двете посоки се осъществява в една лента поради подмяна на мантинели в средна разделителна ивица. Участъкът е сигнализиран с пътни знаци. Срок до 30.12.2019 г. Останалите автомагистрали са изцяло отворени за пътуване.", "date": "2019.12.28", "title": "Ще има ограничение на движението по АМ ”Хемус”"}
{"url": "http://www.cross.bg/myasto-svobodi-indeksa-1621360.html", "text": "/КРОСС/ България се нарежда на 39-о място в Индекса за човешки свободи за 2019 г. на американския институт \"Като\". Класацията включва общо 162 държави, а страната ни получава оценка 7,79 по 10-степенна скала.Спрямо резултатите на института от миналата година България подобрява позицията си с две места.Според Индекса за човешки свободи на Балканите най-свободна е Румъния - тя заема 30-о място с индекс 8,11. На втора позиция със 7,84 е Албания. В общата класация тя се нарежда непосредствено преди България. Македония е 56-а със 7,34, Гърция се нарежда на 57-о място със 7,33, а Сърбия - на позиция 58 със 7,30. Турция пък е 122-а с 6,21.Индексните оценки се базират на 76 показателя, свързани с личните и икономическите свободи в различни области, включително върховенството на закона, сигурността, свободата на движение, религията, сдружението и гражданската организация, изразяването и информацията, както и зачитане на собствеността, достъп до финанси, търговски свободи и регулиране на трудовите и бизнес отношения.На челното място в класацията по свобода е Нова Зеландия с 8,88 точки, а втора е Швейцария с 8,82. Следват Хонконг (8,81), Канада (8,65), Австралия (8,62), Дания и Люксембург (по 8,56), Финландия и Германия (по 8,53), Ирландия (8,52). САЩ са 15-и с 8,46.На дъното на класацията пък е Сирия с едва 3,79 точки. Непосредствено преди нея са Венецуела (3,80) и Йемен (4,30).", "date": "2019.12.28", "title": "България на 39-о място според Индекса за човешки свободи"}
{"url": "http://www.cross.bg/potrebitelite-hotel-zashtita-1621362.html", "text": "/КРОСС/ Дефектни подаръци, закъснели доставки и забавено връщане на парите при упражнено право на отказ от онлайн поръчка са най-честите оплаквания по време на Коледните празници, съобщават от Комисията за защита на потребителите.В периода 24 - 27 декември са постъпили 24 писмени жалби и 65 запитвания на горещия телефон на потребителя 0 700 111 22.Има няколко сигнала за отказ на продавачи в магазини да заменят подаръка или да възстановят заплатеното за него.Един от постъпилите сигнали е свързан с хотел във Велинград. Проверката на контролния орган установява, че макар обектът да се нарича СПА хотел, той не притежава сертификат за СПА център.Ако бъде доказано нарушение, Комисията за защита на потребителите може да наложи санкция до 30 000 лв. От комисията предупреждават, че е рисково да се правят резервации за настаняване през социалните мрежи и напомнят, че пътуващите в която и да било страна по света имат еднакви туристически права при ползването на услугите на български или европейски туроператор или турагент.", "date": "2019.12.28", "title": "От какво най-често се оплакват потребителите около Коледа?"}
{"url": "http://www.cross.bg/botevgrad-gavalyugov-slavchev-1621361.html", "text": "/КРОСС/ Вчерашният граждански протест в подкрепа на кмета на Ботевград от ПП МИР (Морал, Инициативност, Родолюбие) Иван Гавалюгов взриви социалните мрежи и предизвика сериозни вълнения в цялата страна. На последните местни избори той спечели още на първи тур с 54% от гласовете, но атаките срещу него не спират.Вчера, след двучасово заседание, Общинската избирателна комисия в Ботевград реши, че няма основание кметът на града Иван Гавалюгов, издигнат от партия МИР, да бъде отстранен от поста си. 9 души от ОИК са гласували \"против\" отстраняването му, 4 са били \"за\". По време на заседанието стотици граждани се събраха пред сградата на общината в подкрепиха на кмета. След решението на избирателната комисия Гавалюгов излезе при хората, за да им благодари. \"Нито е началото, нито е краят. Това е един пореден епизод, които гледаме днес. За радост с щастлива за Ботевград и за ботевградчани развръзка. Убеден съм, че ще има продължение, защото моето избиране за кмет на Ботевград доведе до засягане на много политически и икономически интереси. Не случайно се опитват да ми спретнат тази постановка с конфликт на интереси и да ме отстранят от поста, защото фамилия Златеви има огромни неудовлетворени интереси към водата и отпадъците на Ботевград”, каза кмета на ПП МИР Иван Гавалюгов.В момента община Ботевград започва да изпитва сериозни трудности с водоснабдяването и един от основните проблеми за това е водноелектрическа централа на Валентин Златев, която според експерти е получила разрешение по много „странен” начин. Доказано е, че водноелектрическа централа доста често работи извън обхвата на тяхното разрешително, което води до проблемите с водоснабдяването на Ботевград.Председателят на ПП МИР Симеон Славчев лично заяви подкрепата си, към избрания от партията Гавалюгов, като беше заедно с над 700 ботевградчани на мирния протест пред община. Веднага след решението на Общинската избирателна комисия в Ботевград Славчев взриви социалните мрежи със своя пост и призив за обединение на българите.„Преди време казах, че ГЕРБ ще паднат от власт заради цената на водата (както и заради липсата на такава). Днес категорично мога да кажа, че свалянето на ГЕРБ от власт вече започна от Ботевград. Политическа Партия МИР и кмета на Ботевград Иван Гавалюгов провеждат прозрачна политика и наложиха нов стил и модел на управление без корупционни схеми и машинации. Това очевидно засегна много икономически, политически и олигархични интереси и крадецът започна да вика дръжте крадеца. Днес справедливостта в Ботевград възтържествува, но ние няма да спрем до тук и ще продължим да се борим. Благодаря на ботевградчани за огромната подкрепа!!! Продължаваме заедно напред!”, написа във Фейсбук председателя на ПП МИР Симеон Славчев.Публикацията на председателя на ПП МИР беше споделен стотици пъти в десетки групи във Фейсбук, а жители от почти всички градове изразиха желание да подкрепят ботевградчани в битката им за нормален живот вБългария. Стотици хора започнаха да се самоорганизират в групите в социалните мрежи с искане за граждански протести и гражданско неподчинение срещу управляващите. Симеон Славчев се обърна и към българските медии и журналисти във Фейсбук:„Уважаеми, български медии и журналисти, кога ще благоволите да отразите проблемите на Ботевград ...?Може би когато градът и хората останат без вода (както се случи в Перник) ...??? Може би, когато се направи поредната политическа агитация от страна на директора на ОУ \"Н. Й. Вапцаров\" в Ботевград Петя Кочкова ...??? А може би, когато ботевградчани излязат и блокират движението по автомагистрала Хемус в знак на протест ...??? Кога ще обърнете внимание и кога ще отразите случващото се в Ботевград  ..???Кога, уважаеми български медии и журналисти, КОГА???”.", "date": "2019.12.28", "title": "Ботевград взриви социалните мрежи"}
{"url": "http://www.cross.bg/konstantinov-izbori-glasyvane-1621363.html", "text": "/КРОСС/ Председателят на \"Информационно обслужване\" АД проф. Михаил Константинов смята, че трябва да се помисли за интернет гласуване за парламентарните избори през 2021 година.Според проф. Константинов първо обаче трябва да се види как ще се справим с хакерите и с идеята, че може да бъде хакнат този вид изборен процес, защото в основата на всичко стои доверието в него. \"Ако хората мислят, че изборите са им хакнати, дори и да не са, доверието си е отишло, така че това са важни неща и трябва да видим как ще ги решим\", изтъкна той.Машинното гласуване не е сред законодателните промени, за които проф. Константинов призова, като той се обявява против такъв вид гласуване. \"Машинно гласуване в момента има само в част от Белгия. Никъде другаде в Европа няма машинно гласуване и сигурно има причина за това\", коментира той. Трябва обаче да се види и защо е толкова ограничено машинното гласуване в Европа.Проф. Констатинов заяви, че след срещата при президента, на която бяха обсъдени откроилите се проблеми на последните избори, въпросът за някои законодателни промени продължава да стои.\"Такива срещи винаги са полезни, въпросът е да не завършват само със срещите, а да има последващи действия\", акцентира проф. Константинов.Сред законодателните промени, за които настоява проф. Константинов, са изчистването на избирателните списъци, като фантоми да изчезнат от тях. Също така трябва да се помисли дали да остане забраната върху прогнози в изборния ден, тъй като отново на последните избори бяхме свидетели на друг феномен - за загубите да се обвиняват социолозите.Според Михаил Константинов критично е да се намали много високият процент недействителен вот. По време на местните избори ноември 2019 година той беше средно 8.5%. Само за общински съветници броят на недействителния вот беше 15\", припомни Константинов.\"Ясно е, че това е тежък проблем, тъй като числата са извън европейските норми и трябва да се види дали бюлетината е сложна, или начинът на отчитане е неправилен\", категоричен беше проф. Константинов.Според него, след като бъде направен анализ на изборните материали, които се намират в общините с решение на съда, ще се направи извод какви законодателни мерки трябва да се вземат.Проф. Константинов високо оценява организацията на изминалите вече местните избори и смята, че те са преминали напълно на европейски ниво. Той изтъкна, че за парламентарните избори трябва да се вземат законодателни решения, които да подобрят българския изборен процес.", "date": "2019.12.28", "title": "Проф. Константинов иска да се мисли за е-гласуване, защитено от хакери"}
{"url": "http://www.cross.bg/svinskoto-zaradi-meso-1621364.html", "text": "/КРОСС/ С 50% е поскъпнало свинското месо през 2019 г., съобщава Нова телевизия.Пейо Майорски от Асоциацията за защита на потребителите заяви, че още през септември от асоциацията са предупредили, че това може да се случи.В момента свинското се предлага с над 50% по-скъпо в сравнение с миналата година, обобщи той.Според Асоциацията поскъпването е спекулативно. То е започнало още в средата на годината с относително бавни темпове, но към края на 2019 г., когато традиционно се консумира повече свинско, цената се е повишила драстично с до 17%.Майорски обаче е на мнение, че поскъпването му не се дължи на африканската чума.Скока на цената на пилешкото месо пък той обясни с това, че много хора започват да преминават на него заради по-високите цени на свинското.Според Асоциацията цените се повишават заради годишната инфлация, повишените производствени разходи, както и очакваното от транспортните фирми въвеждане на тол такси. ", "date": "2019.12.28", "title": "С 50% поскъпна свинското месо през 2019 г., но не заради чумата"}
{"url": "http://www.cross.bg/rodeni-na-dekemvri-1621345.html", "text": "/КРОСС/ , кмет на община Царево;, кмет на Панагюрище;, естрадна певица;, пианист;, лекар;, бивш депутат;, лекар, бивш директор на МБАЛ \"Царица Йоанна\"; ", "date": "2019.12.28", "title": "Родени на 28 декември"}
{"url": "http://www.cross.bg/katastrofata-imalo-mashinata-1621346.html", "text": "/КРОСС/ Черните кутии на казахстанския самолет, който по-рано днес катастрофира малко след като излетя от Алмати за казахстанската столица Нур Султан, са намерени. Те са изпратени за анализ.Властите съобщиха, че експерти се опитват да установят дали трагедията е причинена от техническа неизправност или от човешка грешка. По време на инцидента в района е имало гъста мъгла.Самолетът на авиокомпания „Бек еър“ мина през бетонна стена, а после се вряза в двуетажна жилищна сграда малко след излитането. В машината е имало 93 пътници и петима души екипаж, сред които и четирима чужденци – двама украинци, един китаец и един киргизстанец.Според най-новите данни на заместник-министъра на здравеопазването Камалзан Надиров, цитиран от Казинформ, жертвите на катастрофата са 12. Ранените са 67, като от тях 47 остават в болница. Сред тях има 9 деца. Осем от ранените са в изключително тежко състояние. Четиримата чужденци, намирали се в самолета, са оцелели.Сред жертвите на катастрофата са капитанът на самолета и председателят на Съвета на генералите на Казахстан Рустем Кайдаров. Генерал Кайдаров е известен като живата легенда на казахстанската полиция, издигнал се от редови полицай до зам.-министър на МВР и професор по право.Президентът на Казахстан Касим-Жомарт Токаев обяви 28 декември за ден на траур заради катастрофата.", "date": "2019.12.28", "title": "Откриха черните кутии на казахстанския самолет"}
{"url": "http://www.cross.bg/messenger-facebook-akaynt-1621348.html", "text": "/КРОСС/ Вече не можете да се регистрирате в Messenger, без да имате акаунт във Facebook.През 2015 г. социалната мрежа започна да позволява на потенциалните потребители да ползват чат приложението само с телефонните си номера. Сега в секцията Help Center на уебсайта на компанията се посочва категорично, че \"трябва да създадете акаунт във Facebook, за да ползвате Messenger\".Промяната е потвърдена и пред VentureBeat, където се посочва, че “по-голямата част от хората които ползват Messenger, вече влизат през Facebook” и идеята е процесът да бъде опростен, пише .Говорител на Facebook посочва, че новите правила важат само за онези, които \"са нови в Messenger\", а онези, които ползват приложението без акаунт, не е нужно да си правят такъв.Въпреки това се появиха потребители, посочващи трудности при влизането в чат услугата след промените. Те твърдят, че софтуерът им казва, че профилът им е бил ограничен.Не е ясно дали промяната ще повлияе по някакъв начин на плана на технологичния гигант да направи част от услугите си съвместими, което би позволило да се изпращат съобщения между Messenger, Instagram и WhatsApp.", "date": "2019.12.28", "title": "Използването на Messenger вече възможно само с Facebook акаун"}
{"url": "http://www.cross.bg/hristofor-kolymb-zatvori-1621347.html", "text": "/КРОСС/ Лек автомобил се блъсна в тежкотоварен камион и затвори движението на столичния бул. \"Христофор Колумб\" снощи.Няма информация за жертви или тежко пострадали.  ", "date": "2019.12.28", "title": "Катастрофа затвори бул. \"Христофор Колумб\" в София"}
{"url": "http://www.cross.bg/chasa-monitor-vodeshti-1621349.html", "text": "/КРОСС/ - Боряна от Монтана - българска следа в колите „Тесла\"; - Един стадион повече българи празнува извън дома; - Премиерът нареди нов тръбопровод за Перник; - Камиони напукаха десетки къщи в Бобов дол; - 500 тарикати мамят със стаж за пенсия; - 16-а заплата си раздали в ЦИК; - Решено!До 55 млн. лева за нов самолет на властта и хангар, където да паркира; - Всички аптеки - в национална карта, за да се знае къде липсват. Там правят почасови филиали; - Двойни приходи в бюджета, 16 хил. българи се завърнали; - ГЕРБ поиска съдът да прекрати мандата на кмета на Благоевград; - Всички ВиК в една държавна фирма поиска премиерът; - Борисов: Толсистема от 15 януари; - Между 40 и 60 нашенци всяко денонощие търсят помощ от Външно;- Как Тотев излъга МРРБ за транспортния проект на Пловдив; - Филип Димитров, конституционен съдия:Освен общи идеи никой не посочва какво точно в конституцията пречи на реформаторските пориви; - Владо Пенев: Съвременните идоли нямат нищо общо със Стоянка или Ламбо; - Владо Карамазов: Винаги трябва да търсим зрънце оптимизъм; - Певицата и писателка Светла Иванова: Баща ми работеше като Дядо Коледа; - Ема Стоун: Успях и без диплома; - Развързваме кесиите, за да затегнем после коланите; - Откъде баба си купува аспирина; - Куче влачи - диря няма; ", "date": "2019.12.28", "title": "Преглед на печата за 28 декември"}
{"url": "http://www.cross.bg/lifta-deteto-vednaga-1621351.html", "text": "/КРОСС/ 8-годишно момиче от Ямбол е паднало от лифта в курорта Пампорово от около 6 м височина. Инцидентът е станал около обяд в началото на лифтова станция \"Студенец\" на втора линия. Момиченцето е паднало още в самото начало на тръгване на лифта върху сняг и няма наранявания. Туристите веднага подали сигнал за инцидента на спешния телефон 112. Детето е било в курорта с организирана група ученици вероятно на \"бяло училище\". На местопроизшествието веднага са оказали помощ екип на Планинската спасителна служба в курортния комплекс. Детето е закарано в Смолянската болница, където е направен скенер на глава, гърди и корем. Няма поражения и е изписано.", "date": "2019.12.28", "title": "Момиче от Ямбол падна от лифта в Пампорово"}
{"url": "http://www.cross.bg/pernik-taka-vodoprovod-1621350.html", "text": "/КРОСС/ Днес се очаква да станат ясни резултатите от повторните проби от водата в Перник. Първоначалните проби, взети от 13 пункта в града, не показаха наличие на бактерията Ешерихия коли. Водата е годна за питейно-битови цели.От миналата седмица в Перник е в сила бедствено положение заради кризата с недостига на вода. Вчера то беше удължено с още 30 дни. Въпреки действащия режим и в момента притокът в язовир Студена е по-малък от разхода.На последното за годината заседание на кабинета, на което всички министри отчетоха работата си през 2019-а, стана ясно, че министър-председателят Борисов предлага да се обсъди окрупняване на всички ВиК дружества в едно държавно предприятие. За решаване на водната криза в Перник настояването на премиера е да се изгради изцяло нов водопровод.Премиерът коментира в детайли водната криза в Перник, като съобщи, че  ще се изгради нов магистрален водопровод в града,тъй като старият не подлежи на цялостен ремонт.\"Максимално бързо да изтеглим нов водопровод, за да намалим загубите. Там вече няма да може по него да се краде или да се злоупотребява. Надявам се МВР да установят в следващите дни и да ги предаде на прокурорите - така че да има възмездие за тези, които не са си свършили работата\".Борисов постави задача на министрите да преценят дали всички ВиК в страната да не се обединят в едно предприятие:\"Така че  - помислете. И да не ни почват да ни настъпват така кризи. Обединете ги, където трябва да интервенираме, така мисля. Вие сте по-големи специалисти, ако измислите нещо друго, ми предложете, но това не може така да бъде\".", "date": "2019.12.28", "title": "Водата в Перник е годна за пиене, бедственото положение остава за още месец"}
{"url": "http://www.cross.bg/ryski-amerikanski-suobshteniyata-1621353.html", "text": "/КРОСС/ Руското министерство на отбраната опроверга съобщенията за сбиване между руски и американски сили в Сирия.„Примитивен фейк са съобщенията на базиращата се във Великобритания \"Сирийска обсерватория за правата на човека\" относно „стълкновенията, преминалите в ръкопашен бой” между руски и американски военнослужещи в северозападна Сирия”. Това заявиха във ведомството, цитирано от руски медии. Там добавиха, че патрулирането на руските войници в тази част на страната продължава в нормален режим.По-рано \"Сирийската обсерватория за правата на човека\" съобщи, че руски и американски военни са се сбили в град Тел Тамер в провинция Хасеке. Инцидентът бил станал на 25-и декември.", "date": "2019.12.28", "title": "Москва опроверга съобщенията за сбиване на руски и американски военни в Сирия"}
{"url": "http://www.cross.bg/venetziya-bazilikata-navodneniyata-1621354.html", "text": "/КРОСС/ Катедралата „Сан Марко” във Венеция е пострадала силно от наводненията през ноември. Щетите възлизат на около 5 милиона евро.По данни на изданието Travel and Leisure катедралата е била затворена цяла седмица за реконструкция. Отговарящият за базиликата Карло Тесерин смята, че служителите са замаскирали повредите. Вътре в сградата повредите са много повече, отколкото отвън.Цяло денонощие базиликата се намирала под вода. Тя влизала вътре през прозорците.При строителството на времето храмът бил издигнат в най-безопасната част на Венеция. Оказва се обаче, че в този град никъде не можеш да се защитиш от наводнения. Опасност представлява не самата морска вода, а солта, която се съдържа в нея. Тя разяжда мозайката и тухлената основа.Много жители на Венеция протестират срещу големите пътнически кораби, акостиращи в града. Според тях те само увеличават наводненията.", "date": "2019.12.28", "title": "Наводненията във Венеция са повредели базиликата „Сан Марко”"}
{"url": "http://www.cross.bg/lyfthanza-stachka-germanwings-1621352.html", "text": "/КРОСС/ Германският синдикат Уфо призова към стачка кабинния персонал на нискотарифната авиокомпания Germanwings, която е подразделение на \"Луфтханза\", информира в. \"Ханделсблат\". Стачните действия ще започнат от 0:00 часа местно време на 30-ти декември и ще продължат до 24:00 часа на първи януари.Стачката е част от продължаващ с месеци спор с ръководството на \"Луфтханза\" и дъщерните й компании за условията на труд.Трудовият спор вече доведе от предупредителна стачка в четири подразделения на \"Луфтханза\" и двудневна стачка в компанията майка. През ноември около 1500 полета бяха отменени, като това засегна около 200 хиляди пътници.", "date": "2019.12.28", "title": "Кабинният персонал на Germanwings ще стачкува по Нова година"}
{"url": "http://www.cross.bg/park-dyshi-stava-1621175.html", "text": "/КРОСС/  - Бонифаций I става папа. - Осветено е Уестминстърското абатство. - Започва управлението на Ханазоно, 95-ти император на Япония. - Галилео Галилей става първият астроном, наблюдавал Нептун, като погрешно я възприема за звезда. - Индианският вожд Оцеола повежда войните си срещу армията на САЩ.- Испания признава независимостта на Мексико.- Основан е град Аделейд в Австралия. - Айова става 29 щат на САЩ.- САЩ анексират първата си територия извън континента - атола Мидуей. - Уилям Семпъл от Охайо патентова дъвката.- Срутва се железопътният мост Тей Бридж в Шотландия по време на движение на влак по него, загиват 75 души. - Братя Люмиер правят първата платена прожекция на филм в Парижкото Гранд Кафе. - При земетресение в Месина, Сицилия, загиват над 75 000 души. - Осъществен е първият полет на японския изтребител Мицубиши A6M. - Втората световна война: Новата власт в Унгария обявява война на Нацистка Германия. - Във Великобритания е обявен първият национален парк (Пик Дистрикт). - Основан е германския футболен отбор Ханза от град Росток.- Земетресение с магнитуд 6,2 по Скалата на Рихтер в Пакистан отнема живота на около 5300 души.- В Норфолк, Вирджиния, се ражда първото американско инвитро бебе - Елизабет Джордан Кар. - Кабелният телевизионен канал HBO започва да излъчва денонощно. - Започва излъчването на американския анимационен сериал Костенурките нинджа. - Основана е Зелената партия в България. - Якутска АССР е преименувана на Република Саха (Якутия). - CompuServe слага забрана за достъп до секс-ориентирани нюз-групи, в резултат на германски съдебни искове. - На извънредно заседание 37 Народно събрание гласува оставката на правителството на Жан Виденов. - Сапармурад Ниязов е провъзгласен за пожизнен президент на Туркменистан. - Природният парк Беласица е обявен за национален парк. ", "date": "2019.12.28", "title": "28 декември в историята"}
{"url": "http://www.cross.bg/padash-zhivota-vazhno-1621171.html", "text": "/КРОСС/ \"В живота не е важно как падаш, а как ще се изправиш на крака.\"Шарън Стоун", "date": "2019.12.28", "title": "В живота не е важно как падаш"}
{"url": "http://www.cross.bg/temi-i-gosti-v-sytreshnite-blokove-na-televiziite-na-dekemvri-1621343.html", "text": "/КРОСС/  Голямото завръщане на музикалната сцена на братя Аргирови; Езикови съвети от проф. Владко Мурдаров; Семейно утро със Стенли и Люси Сланева; Културни посоки - Владислав Карамфилов; Артистичните признания на Силвия Лулчева; Кои са хор \"Грегориански гласове\"?; И още: изпълнения на Веселин Маринов, Кристина Димитрова и Орлин Горанов, Формацията \"Виво Монтана\" и балета на Музикалния театър; Първата Коледа на Даниел. Среща с най-малкия потомък на Левски; Защо преводачка от Германия реши да инвестира всичките си пари в българско село? Разказва Галя Щърбева; Театърът си отива. Радина Кърджилова за новата си роля в живота си пред Ива Софиянска-Божкова; 50 нюанса талант. Тита в края на най-успешната си година; ", "date": "2019.12.28", "title": "Теми и гости в сутрешните блокове на телевизиите на 28 декември "}
{"url": "http://www.cross.bg/vsichki-hristiyani-zapoved-1621173.html", "text": "/КРОСС/ Когато Максимиан се върнал с победа от войната с етиоптяните и пожелал да принесе благодарствени жертви на идолите, той изпратил навсякъде заповед да се съберат людете в Никодимия, за да се поклонят на езическите богове. Антим, еп. Никомидийски, като чул за тая заповед, събрал в църква всички християни и цяла нощ, срещу Рождество Христово, служел всенощно бдение и св. Литургия и поучавал народа на Христовата вяра. Като узнал това, Максимиан заповядал да натрупат от всички страни около голямата църква сухи пръчки и храсти и като ги подпалят, да изгорят всички християни, които се намират вътре. Щом това станало известно на епископа, той побързал да кръсти оглашените и като завършил божествената Литургия, причастил със св. Тайни всички християни.Това станало в 302 година. С това страшно събитие бил поставен венец на най-жестокото гонение против християните, което продължило десет  години и се свършило с възцаряването на император Константин.", "date": "2019.12.28", "title": "Свети 20 000 мъченици, изгорени в Никомидия"}
{"url": "http://www.cross.bg/chasa-provede-operen-1621344.html", "text": "/КРОСС/ От 11.00 часа в кино „Люмиер Лидл” ще се проведе Новогодишен концерт за квартет – Матине за деца и възрастни.От 18.00 часа в кино „Люмиер Лидл” ще се състои концертен запис от Оперен рецитал на Мирела Френи и Николай Гяуров.От 19:00 часа в зала 1 на НДК ще се проведе традиционен новогодишен оперетен бал на Музикалния театър.От 18.00 часа в Народно читалище „Любен Каравелов 1948“ в с. Драганово ще се проведе новогодишна детска дискотека.От 19.00 часа на територията на подземен паркинг \"Площад Кирил и Методий\" бургаският артист Димитър Таралежков ще представи първия си студиен албум \"Няма Смисъл\" заедно с групата си \"Таралеща\".От 10.30 часа на третия етаж на Общината ще бъде организирана Детска работилничка за сурвачки.От 19.00 часа от пл. „Цар Асен I“ може да се наблюдава аудио-визуалният спектакъл \"Звук и светлина\".От 09.00 часа в залата на Общинския съвет (ОбС) ще се проведе заседание ОбС.От 10.00 часа в къща „Миркович“ ще се проведе ателие „Коледна фантазия“, за деца от 6 до 10 години, организирано от Художествена галерия „Димитър Добрович“. От 14.00 часа започват занимания за ученици от 11 до 14 години.От 12.00 часа на площада пред Общината ще се проведе детски празник „Дядо Коледа и Снежанка“ с изненади, музика, игри и мотори на мотоклуб „Волните ездачи“.От 19.00 часа в Оперен театър ще се състои \"Лешникотрошачката“ балет от П. И. Чайковски. ", "date": "2019.12.28", "title": "Предстоящи събития в страната за 28 декември"}
{"url": "http://www.cross.bg/dyshi-kazahstan-kazahstanskata-1621356.html", "text": "/КРОСС/ Днешният съботен ден е ден на траур в Казахстан, след като вчера самолет се разби малко след като излетя, при което загинаха 12 души, включително пилотът, предаде ДПА. Правителството в Казахстан е приканило медиите да се въздържат от излъчването на всякакви развлекателни програми през днешния ден според казахстански медии.Самолетът \"Фокер 100\" на казахстанската авиокомпания \"Бек еър\", се вряза в бетонна стена, след което се удари в двуетажна жилищна сграда в Алмати. Властите спряха полетите на всички останали самолети \"Фокер 100\" в Казахстан.Разследващите съсредоточават вниманието си върху версиите за пилотска грешка или техническа неизправност.Повечето пътници на борда оцеляха при катастрофата. Според казахстанския заместник-министър на здравеопазването 67 души са ранени, а 47 души все още са хоспитализирани в болници в Алмати. Осем от настанените за лечение са със сериозни наранявания, необходими са били и няколко спешни операции, каза той в изявление, излъчено по казахстанската телевизия.В самолета е имало четирима чужденци - двама от Украйна и по един от Китай и Киргизстан. И четиримата са оцелели според казахстанските власти.Самолетът изпълняваше полет от Алмати за Нур Султан, казахстанската столица, която преди беше известна като Астана.Това беше най-тежката авиозлополука от години в богатата на петрол бивша съветска република, отбелязва ДПА. В по-ново време над 20 души загинаха там при катастрофи през 2012 и 2013 г.", "date": "2019.12.28", "title": "Ден на траур в Казахстан след самолетната катастрофа, взела 12 жертви"}
{"url": "http://www.cross.bg/raiioni-snyag-minys-1621358.html", "text": "/КРОСС/ Ще духа умерен до силен северен вятър. Максималната температура на височина 2000 метра ще е минус 9°, уточни БНТ.  В неделя главно в Северна България и в планините ще вали сняг, като в североизточните райони и в Предбалкана ще се образува снежна покривка. Ще продължи да духа северозападен вятър и с него ще нахлува още студен въздух. В Добруджа, Лудогорието и по старопланинските проходи ще има условия за виелици и навявания. В началото на следващата седмица валежите ще спрат. В източните райони ще остане ветровито и студено.", "date": "2019.12.28", "title": "Очаква се планините да побелеят от сняг"}
{"url": "http://www.cross.bg/nastaneni-zhertvi-postradalite-1621359.html", "text": "/КРОСС/ 14 души пострадаха при взрив в авиационен завод в американския град Канзас.В момента на местопроизшествието работят спасители и пожарникари, предаде CNN.Избухнал е голям контейнер с втечнен азот. Част от пострадалите са настанени в болница. Инцидентът е станал около 8 ч. местно време. Няма жертви, 11 от ранените са настанени в болница. Един от пострадалите е със сериозни наранявания.Аварията е станала в завода Textron Aviation, който произвежда едно- и двумоторни самолети. Заводът не е работил заради Коледните празници и това е помогнало да няма жертви и още повече пострадали.", "date": "2019.12.28", "title": "Взрив в американски авиационен завод, 14 души са ранени"}
