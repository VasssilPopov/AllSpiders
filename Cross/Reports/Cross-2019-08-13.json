{"url": "http://www.cross.bg/tzvetkov-nadezhda-obyasni-1611052.html", "text": "/КРОСС/ Ще спечеля доверието на жителите на Надежда с коректност, откровеност и убедителност.  Това каза за предаването „Софийска трибуна\" по Радио „Фокус\" Стоян Цветков - кандидат за кмет на район Надежда, издигнат от БСП.Като по-важна задача от това да спечели доверието на хората, той изтъкна това да го оправдае. „Всичко, което прави районният кмет трябва да бъде ръководено от проблемите на избирателите му. За да бъде успешен, той трябва да бъде сред хората, да говори с тях и да познава проблемите им. Трябва да провежда периодични срещи, а не да разговаря с тях само непосредствено преди и след избори.Комуникацията е дълъг процес, който не трябва да спира през целия мандат\", обясни той. По думите му както в града, така и в район Надежда проблемите не са малко. „Имаме проблеми с инфраструктурата - като изключим големите пътища и булеварди, където беше направено метрото, останалата част от инфраструктурата е в много лошо състояние\", обясни Цветков.Друг съществен проблем е застрояването, отчете той. „Само по себе си строенето на нови сгради е нещо хубаво, но бумът на застрояването в нашия район през последните години не беше съобразен с настоящата обстановка с оглед на това дали инфраструктурата ще може да поеме цялото това застрояване. Това поражда и безкрайно много проблеми с недостига на паркоместа. Всъщност тротоарите и зелените площи се превърнаха в паркоместа\", обясни Цветков.Голям проблем за жителите на „Требич\" и \"Илиянци\" е липсата на свободен достъп до Северната тангента, каза още той. „Районният кмет трябва да работи съвместно с държавата и Общината, за да започни изграждането на този пробив към Северната тангента, защото там имаме складова база, митница и бази на две рафинерни компании. Всичко това увеличава натоварването по този път и дори сега лятото през деня много трудно може да се стигне до там\", обясни Стоян Цветков.Като изключително сериозен той посочи проблемът с недостига на места в детските градини и липсата на спортни площадки. „В ж.к. „Лев Толстой\" , в „Триъгълника\", „Илиянци\", „Требич\" няма изградени спортни площадки, т.е. няма обществени терени, на които да може да се спортува. Има изградени такива, но всички те са частни и за да спортуваш на тях трябва да заплатиш съответната сума.На съществуващите обществени терени пък не се осъществява никаква поддръжка\", отбеляза Стоян Цветков. Той изброи основните акценти в платформата си - инфраструктура, осветление, спортни терени и детски игрища. „Всичко това трябва да се промени, но е доста дълъг процес. Няма да се случи за един ден, обаче е крайно време да се инициира и да се започне нещо подобно. До настоящия момент виждаме само едно изграждане на сгради, но не и нещо, което да облекчи живота на гражданите от Надежда\", обяви Цветков.Той обясни, че се впуска в надпреварата за кметския пост с идеята да я спечели, като заяви, че си поставя високи цели. „Наясно съм, че Надежда е водещ район и битката няма да бъде лесна\", заключи кандидатът за районен кмет.", "date": "2019.08.13", "title": "Стоян Цветков: Ще спечеля доверието на жителите на Надежда с коректност, откровеност и убедителност"}
{"url": "http://www.cross.bg/vidin-ryzhintzi-pst-1611051.html", "text": "/КРОСС/  Отворени са офертите в обществената поръчка за проектиране и строителство при модернизацията на 54,3 км от път I-1 (E-79) Видин - Ботевград, в участъка от Видин до Ружинци. Индикативната стойност на строително-монтажните работи е близо 460 млн. лв. без ДДС. Проектът ще се реализира със средства от републиканския бюджет.Обществената поръчка за проектиране и изпълнение на строително-монтажните работи за участъка от Видин до Ружинци е в три обособени позиции.В обособена позиция №1 е отсечката от Видин до пътен възел „Макреш\" (от км 3+757 до км 33+400). Общата й дължина е 29,643 км. Индикативната стойност за изпълнение на строително-монтажните работи е 250 750 157 лв. без ДДС, но тя не е пределна. Срокът за изпълнение е 30 месеца. За този участък са отворени 4 оферти. Те са на:•\t„Северозапад лот 1\" ДЗЗД, в което са: „Нивел строй\" ЕООД, „ПСТ Груп\" ЕАД, „Пътинженеринг - М\" АД, „ПСТ Видин\"ЕООД и „ПСТ София\" ЕООД;•\tДЗЗД „Видин-Макреш\", с участници: „ГБС-Инфраструктурно строителство\" АД и „Главболгарстрой Интернешънал\" АД;•\tДЗЗД „АПП ВИДИН - БОТЕВГРАД\", с участници: „ГРОМА ХОЛД\" ЕООД и „ЕВРОПЕЙСКИ ПЪТИЩА\" АД;•\t„ТРЕЙС ГРУП ХОЛД\" АД.Трасето в участъка от км 3+757 до км 8+870 ще преминава по съществуващия обходен път на Видин, който ще бъде реконструиран и разширен с две ленти за движение в посока, т. е. ще бъде осигурен пътен габарит Г20. След км 8+870 трасето ще бъде изградено изцяло по нов терен извън съществуващия път І-1 с габарит на автомагистрала Г28, включващ две ленти за движение в посока, аварийна лента, банкети и разделителна ивица. Към новия пътен габарит ще бъдат привързани двата съществуващи пътни възела - при пресичането на новия път с път ІІ-12 Видин - Брегово (пътен възел „Брегово\" и с път ІІ-14 Видин- Връшка чука ( пътен възел „Новоселци\").За повишаване безопасността на движение и безконфликтното пресичане с републиканската мрежа в участъка от км 8+870 до км 33+400 ще бъдат изградени 3 пътни възела - п. в. „Видин\" при обходния път на града при 9-ти км, п. в. „Дунавци\" при пресичането с третокласния път Дунавци - Синаговци при 20-ти км, и п. в. „Кула\" за връзка с пътя Кула - Страцимирово - гара Страцимирово, при 30-ти км. В отсечката ще бъдат изградени 21 големи съоръжения - 2 моста над реките Делийска и Войнишка, 2 виадукта, 3 надлеза, 5 пътни подлези и 9 селскостопански надлези и подлези. При 15-ти километър от двете страни на пътя ще има площадка за отдих, която ще бъде с ток, вода и пречиствателно съоръжение.В обособена позиция №2 е участъкът от разклона за Макреш, при бъдещия пътен възел „Макреш\", до с. Бела, при пътен възел „Бела\" (от км 33+400 до км 47+000). Общата дължина на този участък е 13,6 км. Индикативната стойност е 115 042 400 лв. без ДДС, но тя не е пределна. Срокът за изпълнение е 24 месеца. За този участък са отворени 7 оферти. Те са на:•\tОбединение „Геопът Видин Ружинци\" ДЗЗД, с участници: „ПЪТСТРОЙ - 92\" АД и ГЕОСТРОЙ\" АД;•\tДЗЗД „Роуд Груп\", в което са: „ДЖИ ПИ ГРУП\" АД, „БГ ЛЕНД КО\" АД и КОПЕКС И КО\" ЕООД;•\t„ГБС Инфраструктурно строителство\" АД;•\t„СЕВЕРОЗАПАД ЛОТ 2\" ДЗЗД, с участници: „ПСТ ГРУП\" ЕАД, „Пътинженеринг - М\" АД, „ПСТ - Видин\" ЕООД и „ПСТ София\" ЕООД; •\tДЗЗД „АПП ВИДИН - БОТЕВГРАД\", с участници: „ГРОМА ХОЛД\" ЕООД и „ЕВРОПЕЙСКИ ПЪТИЩА\" АД;•\tДЗЗД АМ „МАКРЕШ БЕЛА\", в което са: „АВТОМАГИСТРАЛИ ХЕМУС\" АД, „ОБРЕС АСФАЛТАТГЕС ТАРРАКО\" СА и „ЕМЕ и ХОТА ГРУАС\" СА;•\t„ТРЕЙС ГРУП ХОЛД\" АД.Тази отсечка от пътя е извън обхвата на съществуващия път I-1 и преминава по ново трасе, с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Между 33-ти и 37-ми км отсечката е западно от съществуващия път I-1 (Е79). При 36-ти км новият път ще пресича ж. п. линията Видин - София с надлез и ще минава над напоителен канал. От 37-ми до 42-ри км ще се спуска към град Димово и река Арчар, ще пресича път I-1 и при 40-ти км ще преминава над град Димово. От 42-ри до 47-ми км пътят ще продължава над град Димово и село Бела, ще е разположен успоредно на пътя Димово - Ружинци и при 46-ти км отново ще пресича път I-1 с пътен възел.В този участък ще бъдат изградени 2 пътни възела - п. в. „Макреш\" при 36-ти км, и п. в. „Бела\" на път I-1 в участъка Бела - Скомля, който е при 46-ти км. Ще бъдат построени редица съоръжения - 8 моста, 2 селскостопански подлеза, водостоци и т. н. В близост до пътен възел „Бела\" ще бъде разположен контролен център за управление на трафика.В обособена позиция №3 е отсечката от с. Бела до Ружинци (от км 47+000 до км 58+128). Общата й дължина е 11,128 км. Прогнозната стойност за изпълнение на строително-монтажните работи е 94 135 800 лв. без ДДС, но тя не е пределна. Срокът за изпълнение е 24 месеца. За този участък са отворени 6 оферти. Те са на:•\t„ИНЖСТРОЙИНЖИНЕРИНГ\" ЕООД;•\tДЗЗД „Бела - Ружинци\", в което са: „ГБС-Инфраструктурно строителство\" АД и „Главболгарстрой Интернешънал\" АД;•\t„Северозапад Лот 3\" ДЗЗД, в което участват: „ПСТ ГРУП\" ЕАД, „Пътинженеринг - М\" АД, „ПСТ - Видин\" ЕООД и „ПСТ София\" ЕООД;•\tДЗЗД „АПП ВИДИН - БОТЕВГРАД\", с участници: „ГРОМА ХОЛД\" ЕООД и „ЕВРОПЕЙСКИ ПЪТИЩА\" АД;•\tОбединение „ГЕО ПЪТ КАРО БИЛД\", в което участват: „Геострой\" АД, „Пътстрой-92\" АД, „Каро Трейдинг\" ООД и „Евробилд\" ООД;•\t„ТРЕЙС ГРУП ХОЛД\" АД.Отсечката между с. Бела и Ружинци ще бъде изградена с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Такава ще има между 36-ти и 39-ти км в платното за Видин и между 39-ти и 44-ти км в посока Ботевград. Между 47-ми и 52-ри км пътят ще преминава успоредно на ж. п. линията, като е отдалечен от нея и не засяга съществуващия селскостопански път. След това при 49-ти км ще пресича река Скомля над язовира, ще преминава над две дерета и при 52-км трасето ще пресича ж. п. линията Видин - София. Между 52-ри и 58-ми км след преминаването на пътя за село Орешец, новият път ще се спуска към Ружинци. При 56-ти км отсечката ще преминава над път I-1 /E79/ Видин - Кула.В участъка ще бъдат изградени надлез над ж. п. линията Видин - София, мостове над реките Барата и Скомля, 3 селскостопански подлеза. При 50-ти км от двете страни на пътя ще има площадка за отдих с тоалетни, паркинги, осветление и пречиствателно съоръжение.Строителството на направлението Видин - Ботевград /167 км/ ще започне от едни от най-сложните отсечки Мездра - Ботевград /33 км/ и Видин - Ружинци /54,3 км/, което е повече от половината трасе на скоростния път. За да върви работата по-бързо строителството на пътя между Мездра и Ботевград е разделено на два участъка - лот 1 /19,3 км/ и лот 2 /13,4 км/. За лот 2 има избран изпълнител и предстои подписването на договора. Тръжната комисия по избора на изпълнител на лот 1 продължала работата си и предстои отварянето на ценовите предложения.Както и тръжната процедура за избор на изпълнители на 33 км от път I-1 между Мездра и Ботевград, така и за участъка от Видин до Ружинци ще се приложи нова схема на плащане, която предвижда цялата стойност на договора да се разплати на изпълнителя след приключване на строителните дейности.. Целта е бъдещите изпълнители на направлението Видин - Ботевград да работят максимално мобилизирано и да завършат обекта качествено и в кратък срок.Пътят Видин - Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус\", „Тракия\" и „Струма\". С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.  ", "date": "2019.08.13", "title": "Отворени са офертите за строителството на 54 км от пътя Видин - Ружинци"}
{"url": "http://www.cross.bg/dypnitza-pozhar-chasove-1611060.html", "text": "/КРОСС/  Няколко огнени фронта бушуват в страната. Последното огнище пламна до Дупница, близо до магистрала „Струма\". Огънят тръгнал от леснозапалими материали в склад на предприятие. Това наложи спиране на движението по аутобана в отсечката от пътен възел \"Дупница\" до пътен възел \"Бобошево\" в продължение на около два часа. От общината в Дупница съобщиха, че е обявено и частично бедствено положение.По-рано през деня имаше и горски пожар край Дупница. Огнеборците успяха да го потушат преди да застраши близките населени места.Продължава битката с огъня и в Хасковско. За броени часове огненият фронт успя да измине километри. Изгорели са около 8000 декара. 4000 от тях са горска територия, предимно с широколистни дървета. На помощ на пожарникарите бяха изпратени и военни. Предполага се, че пламъците са били предизвикани от човек в понеделник. Огнеборците се надяват пожарът да бъде напълно потушен най-късно до сряда сутринта.Вече втори ден гори и депото за битови отпадъци край пловдивското село Шишманци. Полицията в Пловдивско е в готовност да ограничи движението по магистрала „Тракия\". Нивото на замърсеност на въздуха в района се измерва на всеки час. Засега експертите са категорични, че опасност за живещите наоколо няма. Огнеборците предполагат, че до полунощ ще потушат дима напълно.Опасността от пожари остава сериозна и в следващите часове. Обстановката допълнително се усложнява и от високите температури в цялата страна. Очаква се и в сряда температурите да бъдат най-високи в Сандански. Предупредителни кодове за опасни горещини има в цяла Западна и Централна България.Горещините и силният вятър предизвикаха пожари на много места и на Балканите и създадоха проблеми на десетки туристи. Огън бушува на гръцкия остров Евия, близо до Атина. Там се е наложила евакуация.Най-сериозна обаче е ситуацията на Самотраки. Там стотици туристи, сред които и българи, са блокирани заради спрени фериботи. На мястото бушува и пожар. От консулството ни в Солун бяха категорични, че опасност за сънародниците ни няма. Част от летуващите обаче бяха принудени да спят, където намерят. Консулът на България в Солун заяви пред NOVA, че местните власти осигуряват безплатна вода и стоки от първа необходимост.С горски пожари се борят и източно от Самотраки - на два турски острова в Мраморно море. На помощ на пожарникарите са изпратени екипи от Истанбул с хеликоптер. Заради силните ветрове пламъците се разрастват бързо.Горски пожар избухна и на остров Мармара. И там огънят се разпространява бързо. Изгорели са няколко къщи и селскостопански постройки. ", "date": "2019.08.13", "title": "Голям пожар гори до Дупница, затвориха за часове участък от \"Струма\" "}
{"url": "http://www.cross.bg/nato-shoiigy-doblizhi-1611054.html", "text": "/КРОСС/  Руското министерство на отбраната публикува видео, в което се вижда как изтребител на НАТО F-18 се опитва да се приближи до борда на министъра на отбраната Сергей Шойгу над неутралното Балтийско море. Инцидентът е станал, докато самолетът на Шойгу е пътувал към Москва.По-рано днес стана известно, че изтребителят F-18 се е опитал да се приближи до борда на руския министър и по време на полета от Калининград до Москва. Съпътстващият самолет Су-27 не е позволил на изтребителя на НАТО да се доближи до лайнера, избутвайки го.През юни 2017 г. изтребителят НАТО F-16 също се опита да се доближи до самолета Шойгу.  \n\t\t\t\t\t\n\t\t\t\t", "date": "2019.08.13", "title": "Изтребител на НАТО се опита да доближи самолета на военния министър на Русия (видео)"}
{"url": "http://www.cross.bg/monsanto-gilum-korporatziyata-1611027.html", "text": "/КРОСС/  Един от най-големите разработчици на ГМО и инсектициди в света - корпорацията Моnѕаntо, е използвала Gооglе, за да дискредитира известен свой критик, пише в. \"Гардиън\", позовавайки се на наскоро разсекретени документи.Kepи Гилъм e журналистка нa aгeнция \"Poйтepc\", ĸoятo пишe зa вредните eфeĸти въpxy здpaвeтo, пpичинявaни oт пpoдyĸтитe нa Моnѕаntо. За да минимизира щетите от разкритията на Гилъм, корпорацията решава да дискредитира работата ѝ.За целта преди време Monsanto плащат, за да може при търсене в Google на Гилъм и нейните разработки по-нагоре да излизат статии, които поставят под съмнение работата й или я дискредитират.В книгата си Гилъм разкрива, че най-известният продукт на Monsanto - хербицидът Раундъп (Raundup), предизвиква рак и хромозомни мутации. Това се дължи на активната съставка глифозат, която е създадена и патентована от компанията.Според списанието Environmental Sciences Europe глифозатът е най-интензивно използваният хербицид в историята на химизацията на селското стопанство. Много селскостопански култури с помощта на методите на генното инженерство се правят устойчиви към глифозата.През март 2015 г. Международната агенция за изучаване на рака към Световната здравна организация, основавайки се на публикувани данни от епидемиологични и експериментални изследвания, обнародва заключение, в което се съдържа изводът, че глифозатът е \"възможен канцероген за човека\".Междувременно става ясно, че Американска агенция за опазване на околната среда се старае да противодейства на изследванията за канцерогенност на съединенията. Има съмнения, че корпорацията е платила на високопоставени държавни чиновници.В едно изследване е открито, че разпръскването на глифозат-съдържащи хербициди в близост до хора е довело до повишение честотата на хромозомни увреждания (на микроядрата) в клетките на кръвта. Смята се, че веществото е токсично за половата система.От Организацията по прехрана и земеделие към ООН обаче смятат, че \"глифозатът едва ли е канцерогенен за човека, когато се приема с храната\". На тази позиция се оказва и СЗО, въпреки по-ранните си открития.Изследвания потвърждават, че Раундъп може да предизвика неходжкинови лимфоми. В следствие на това съдът в Калифорния осъжда компанията, като Monsanto трябва да плати солидни обезщетения.\"Гардиън\" разкрива, че PR специалистите на Monsanto са се задействали още преди 2 години, когато Гилъм ce пoдгoтвя c издaвaнeтo нa ĸнигaтa cи \"Изпиpaнe: иcтopиятa нa eдин yбиeц нa плeвeли, paĸ и дeгpaдиpaнeтo нa нayĸaтa\" (Whіtеwаѕh: Тhе Ѕtоrу оf а Wееd Кіllеr, Саnсеr, аnd thе Соrruрtіоn оf Ѕсіеnсе).Koмпaниятa изгoтвя cпиcъĸ c ĸoнĸpeтни cтъпĸи, ĸoитo тpябвa дa oпpoвepгaят твъpдeниятa в ĸнигaтa пpeди публикуването й. Освен това корпорацията трябва да състави екип от експерти и съмишленици, ĸoитo дa пoтвъpдят, чe продуктите на Monsanto ca напълно бeзoпacни.Като част от кризисния PR се включват и специалистите по оптимизиране на търсачки, тъй наречените SEO експерти, които трябва да направят така, че при \"сърчване\" да излиза повече положителна информация за компанията, а критиците ѝ да бъдат заглушени. Тъй като разполага с голям паричен ресурс, компанията лесно успяла да променя реда на резултатите в Google.Monsanto реализира годишни приходи в размер на около 15 милиарда долара. Освен със своите химикали, корпорацията е лидер в продажбата на генетично модифицирани семена на царевица и соя. През 2018 година Monsanto е закупена за 66 милиарда долара от Bayer.Щo ce oтнacя дo ĸpитицитe нa компанията, тe тpябвaлo дa бъдaт нарочени зa радикални активисти или хора, работещи за чужди или свои финансови интереси.Корпорацията не се спира дори да завежда съдебни дела срещу музиканти и творци, използващи името ѝ в отрицателен контекст. Пример за подобен случай е рок изпълнителят Нийл Йънг и албумът му от 2015 година The Monsanto Years. Сред другите изявени критици на Monsanto е певецът на System of a Down - Серж Танкян. ", "date": "2019.08.13", "title": "Monsanto плащали на Google, за да потулят критики"}
{"url": "http://www.cross.bg/polyana-krasna-milanov-1611053.html", "text": "/КРОСС/ Ще премахна етикета „гето\" от Красна поляна и ще превърна района в действаща икономическа единица. Това каза за предаването „Софийска трибуна\" по Радио „Фокус\"Георги Миланов - издигнат за кмет на Красна поляна от Инициативен комитет „Бъдеще за Красна поляна\" и подкрепен от БСП. „Искам да видя нашата страна в добра светлина.Крайно време е да започнем да се развиваме в правилната посока. За да се случи това всеки трябва да направи крачка като започне от собствената си къща, улица и квартал\", обясни той.По думите му проблемите в Красна поляна са сходни с тези в останалите 23 района на София - липса или лоша инфраструктура и тротоари. „Над район Красна поляна стои вечно надвисналият етикет „гето\" заради кв. „Факултета\", Виетнамските общежития и „Татарли\". Ще работя за промяна на този етикет, за да можем да привлечем повече инвеститори и да превърнем района в действаща голяма икономическа единица, към която хората да се стремят.Това ще бъде благоприятно за създаването на нови работни места и в квартала ще започне да се осъществява движение на стоки и капитали. Вече няма да бъде просто един „квартал-спалня\", в който хората сутрин отиват на работа, а вечер се прибират\", уточни Миланов.Кандидатът за кмет акцентира върху проблема с Виетнамските общежития и обещанията за премахването им до 2022 година. „Нека не забравяме, че сме в навечерието на местните избори - времето, в което се правят големи обещания. Този проблем остава неразрешен вече доста години, а сега София се събужда и хората започват да се обединяват в инициативни комитети и в най-различни НПО-та, чрез които да търсят правата си.Под натиска на обществото районната администрация наистина може да намери решение на този проблем. Необходимо е и останалите 23 района да станат съпричастни и хората от общежитията да бъдат разселени из цяла София\", посочи Георги Миланов.Той коментира и казуса със стадион „Септември\". „Той продължава да бъде развалина и грозна гледка за жителите на Красна поляна. Стадионът е язва в сърцето на квартала. Жителите не пускат децата си да играят там поради високата степен на опасност\", отбеляза той.Като свой основен приоритет кандидатът за кмет посочи образованието. „Ще работя за образоване на хората, за високо ниво в детските градини и училищата\", обяви той.Комуникацията и диалогът е ключът към успешното управление, каза още Миланов. „В район Красна поляна има изграден обществен съвет, но за съжаление той не функционира. Той трябва да бъде възобновен.От различните квартали на Красна поляна трябва да бъдат излъчени делегати, които да присъстват на обществените съвети, за да могат проблемите на хората по-лесно да достигат до местната управа.Най-важен е жителят и конкретния му проблем и ние трябва да търсим решение на прости въпроси като озеленяване и паркоместа. Когато това започне да се случва, тогава ще има и реални резултати\", обясни Георги Миланов.По думите му диалогът с гражданите трябва да бъде поставен на първо място. Миланов апелира както жителите на Красна поляна, така и на София да бъдат активни. „Нека София и Красна поляна се събудят и гражданите да определят посоката, по която трябва да вървим и да градим напред и нагоре.Крайно време е да проявим заинтересованост към държавата и към случващото се около нас и да променим това, което не ни харесва\", обобщи кандидатът за кмет на Красна поляна. ", "date": "2019.08.13", "title": "Георги Миланов, ИК “За Красна поляна”: Ще премахна етикета „гето“ от Красна поляна"}
{"url": "http://www.cross.bg/aleksiev-vruzki-zhivot-1611033.html", "text": "/КРОСС/  След 7 успешни сезона и 334 завладяващи епизода, най-успешният български медицински сериал „Откраднат живот\" се завръща в ефира на NOVA тази есен. Хитовата българска продукция, която през последните 3 години обедини най-обичаните лица на българските кино и театрална сцена, ще продължи историята с нови житейски и медицински казуси. Минало и настояще ще съберат отново на снимачната площадка две от най-обичаните звезди на сериала - Алек Алексиев и Димо Алексиев. Актьорите, които поставиха начало на историята в „Откраднат живот\" ще се завърнат в образите на доктор Василев и доктор Генадиев, за да преоткрият семейните отношения и отдавна забравеното минало. Екипът загатва за появата на нови герои, които ще извадят на повърхността неподозирани връзки, предизвиквайки лакарите в „Св. Анастасия\" да преосмислят последните  десетилетия.„Минали са около три години от напускането на доктор Василев и със сигурност са настъпили промени. Преди заминаването той получи колосална информация, която преобърна живота му. Има интересна причина за завръщането ни с Калин /Димо Алексиев/ - ще се появят поводи за изясняване и такива, които ще ни събират и разделят\", разказа Александър Алексиев в \"Здравей, България\". Актьорът добави, че развитието на историята е коментирано дълго време с продуцента на сериала Евтим Милошев, а сега се явява точният момент за появата на двама любими герои.Осми сезон ще се появи под заглавието „Кръвни връзки\" и по традиция ще акцентира още една голяма тема - неразрушимите отношения, които могат да бъдат по-силни от личния избор. „В новия сезон ще разгърнем идеята за кръвните връзки и как те управляват живота ни. Дори и да не ги припознаваме като основен фактор, рано или късно те се намесват в решенията ни. Това ще се случи и с голяма част от лекарите в „Св.Анастасия\" в ситуации с нови герои и сериозни дилеми, които ще променят досегашния ход на събитията. Сюжетът ще има препратка към 82-а, проследявайки различни връзки и последствия, довели героите до днешния момент\" -разказва Христина Апостолова\", главен сценарист на „Откраднат живот\".  ", "date": "2019.08.13", "title": "Алек Алексиев и Димо Алексиев се завръщат в \"Откраднат живот\" "}
{"url": "http://www.cross.bg/meso-prodykti-nasekomi-1611015.html", "text": "/КРОСС/  Ако искаме да намалим вредното въздействие от животновъдството върху околната среда, ще трябва да заменим месото с растителни заместители или... насекоми, съветва ново изследване.Тази идея съвсем не е нова, но в последно време започва да изглежда все по-малко екзотична и все по-неизбежна. А сега за първи път имаме точни данни за това до точно в каква степен това може да помогне на планетата.Тъй като все повече хора живеят в градовете и имат по-високи доходи, консумацията на месо непрекъснато расте, а това изсмуква огромно количество ресурси. Животновъдството заема 60% от цялата земеделска земя, а над една трета от всички култури, които отглеждаме, са фуражи за добитъка.Но какво ще стане, ако променим начина си на хранене? Редица изследвания са изчислили колко ще се намалеят вредите за околната среда, ако спрем консумацията на месо напълно. Но има и други възможности.Научен екип от Единбург, Великобритания анализира различни алтернативи на познатите животински продукти, като проследява въздействието им по-конкретно върху използването на земеделска земя.Учените изчисляват какво ще се случи, ако сменим половината от настоящите месни продукти с една от тези алтернативи: годни за ядене насекоми, лабораторно приготвено месо, имитация на месо и соеви продукти или аквакултури - които осигуряват същото количество калории и протеини.За сравнение изследователите изчисляват и няколко малко вероятни сценария, като например какво ще стане, ако цялото население на света възприеме типичната индийска (малко количество животински продукти) или типичната американска (голямо количество животински продукти) диета.След като стандартизират и сравняват различните възможности, те могат да посочат най-устойчивите алтернативи.Ако заменим половината от всички животински продукти, които използваме с тофу или с продукти от брашнени червеи (ларви на бръмбар, които на някои места по света се използват за храна), ще спестим една трета от земеделската земя.А това от своя страна ще намали парниковите емисии и обезлесяването. Както екипът посочва, 50% са само точка за сравнение - ако замените повече или по-малко, икономиите на земя ще нарастват или намаляват съответно.Това не означава, че те ви съветват да преминете изцяло от пържоли на червеи. По-скоро осигуряват инструмент, който изчислява опциите в бъдеще.Например, че ако отглеждането на повече червеи и по-малко овце ще има такова силно въздействие, може би е време да започнем да го правим.Всъщност идеята за хрупане на щурци обръща стомаха само на едно сравнително малко малцинство от западни култури, докато хората в много други части на света ядат буболечки от хилядолетия.„Това е много разпространено, особено в Азия, и не изглежда необичайно за тези култури\" - казва водещият автор на изследването Питър Александър пред Guardian.„Не се опитваме да налагаме, нито дори да предлагаме политика, според която да ядете насекоми всеки ден, но работата ни показва какви са потенциалните ползи от това.\"Колкото до лабораторното месо, новините не са така добри. Според изследването в тази технология все още има твърде много неизвестни, което затруднява изчисляването на нейната устойчивост. За момента безмесните пържоли не са достатъчни икономични и хранителни.Но ако ни е грижа за планетата и искаме да има достатъчно храна за бъдещите поколения, изглежда най-доброто засега е да работим активно за нов баланс между животните, отглеждани за храна и техните заместители.Комбинацията от малки промени в потребителското поведение - например замяната на телешкото с пилешко, намаляването на разхищението и въвеждането на насекоми в по-широк мащаб би помогнало да се спести земя и да се създаде по-устойчива хранителна система, смятат авторите на изследването.Източник: Science Alert ", "date": "2019.08.13", "title": " Какво ще се случи, ако заменим 50% от консумацията на месо с насекоми"}
{"url": "http://www.cross.bg/prokyratyrata-glaven-ypravlenie-1611045.html", "text": "/КРОСС/  Висшият съдебен съвет публикува внесената от кандидата за главен прокурор Иван Гешев Концепция за стратегическо управление на прокуратурата на Република България. Тя ще бъде обсъдена от ВСС на 24 октомври. Същият ден Съветът ще гласува и следващият главен прокурор.Ето пълния й текст  и ", "date": "2019.08.13", "title": "ВСС публикува концепцията на Иван Гешев за управление на прокуратурата "}
{"url": "http://www.cross.bg/leva-live-evropa-1611046.html", "text": "/КРОСС/  „Еврофутбол\" смята, че Ливърпул ще грабне суперкупата на Европа. Мърсисайдци играят срещу Челси в спор за трофея на 14.08.2019 г. от 22.00 ч. в Турция:Ливърпул (Анг.) - Челси (Анг) тук \t\t\t\tСингъл, Live, ТОП \t„1\"-1.60 „Х\"-3.85 „2\"- 5.00Най-добрият играч във Висшата лига миналия сезон Мохамед Салах очаквано е най-вероятният първи голмайстор в сблъсъка със ставка от 4.25. В състава на „сините\" от Лондон най-напред е Оливие Жиру с 8.00. Вижте всички коефициенти за Голмайстор .Отборът на ЦСКА София го очаква тежък двубой като гост в срещата-реванш от квалификациите на Лига Европа срещу Зоря Луганск. Лудогорец отива на протоколен реванш в Уелс, а Локомотив Пловдив ще гостува в Страсбург на Расинг. Ето и коефициенти за тези срещи:Зоря Луганск (Укр.) - ЦСКА София (Бълг.) тук \t\t\tСингъл, Live, ТОП \t„1\"-1.93 „Х\"-3.06 „2\"- 3.62Дъ Ню Сейнтс (Уелс) - Лудогорец (Бълг.) тук\t\t\tСингъл, Live, ТОП \t„1\"-5.45 „Х\"-3.94 „2\"- 1.47Расинг Страсбург (Фр.) - Локомотив Пловдив (Бълг.) тук\tСингъл, Live, ТОП \t„1\"-1.31 „Х\"-4.58 „2\"- 7.10Ето и други интересни квалификации от Шампионската лига и Лига Европа:Динамо Киев (Укр.) - ФК Брюж (Бел.) тук\t\t\tСингъл, Live, ТОП \t„1\"-2.25 „Х\"-3.25 „2\"- 2.85Ференцварош (Унг.) - Динамо Загреб (Хър.) тук\t\tСингъл, Live, ТОП \t„1\"-3.00 „Х\"-3.30 „2\"- 2.15ФК Копенхаген (Дан.) - Цървена звезда (Сърб.) тук\t\tСингъл, Live, ТОП \t„1\"-1.95 „Х\"-3.40 „2\"- 3.40Олимпиакос Пирея (Гър.) - Истанбул Башакшехир (Тур.) тук\tСингъл, Live, ТОП \t„1\"-1.80 „Х\"-3.35 „2\"- 4.00Ласк Линц (Авс.) - Базел (Швейц.) тук\t\t\t\tСингъл, Live, ТОП \t„1\"-2.25 „Х\"-3.30 „2\"- 2.80Аякс Амстердам (Хол.) - ПАОК Солун (Гър.) тук\t\tСингъл, Live, ТОП \t„1\"-1.25 „Х\"-5.30 „2\"- 8.80Двама майстори на дългите прави колонки се поздравиха с хубави печалби от предвиждания за футбол в отминалите дни. Жител на русенското село Смирненски прибра 5738,38 лева с 3 лева залог на 12 мача в права колонка в събота. От тях 956,40 лева са от бонус. Двубоите, които е избрал са от ЮАР, Хърватия, Русия, Чили, Румъния, Полша, Швейцария и Франция. Също тогава жител на Павликени грабна 2452,98 лева с 1,5 лева залог отново за 12 мача в права колонка. Те са от първенствата на Финландия, Швеция, Австрия, Швейцария, Холандия, Бразилия и Полша. В неделя в Полски Търмбеш бе осъществена сума от 3166,17 лева с 20 лева залог на пет срещи в права колонка.Варненец е първенец по суми от Спортмакс, след като в събота прибра общо 4230 лева от Секунда на 1-ви гол. В неделя монтанчанин си тръгва с 2195,60 лева след комбинация от Точен резултат + Първо полувреме/Краен изход. В понеделник жител на Мездра взе 2343 лева за Точен резултат.В Габрово, Гоце Делчев и Добрич с най-интересните печалби от Надбягвания с коне. Първо 1960 лева за Място, 1638 лева за Победители и 1866 лева за 1-3 място.Към 13.30 часа на 13.08.2019 г. сумата в Джакпот 13 е на стойност 12 037 лева, а срещите от него можете да видите  ", "date": "2019.08.13", "title": " „Еврофутбол\" – Ливърпул ще грабне суперкупата на Европа"}
{"url": "http://www.cross.bg/ninova-obyasni-politika-1611048.html", "text": "/КРОСС/  \"Искаме обсъждане на Бюджет 2020 отсега. Готови сме с нашите предложения\". Това заяви на пресконференция в централата на БСП лидерът на партията Корнелия Нинова. Тя обясни, че в последните дни е била изнесена притеснителната информация от НСИ и БНБ -  има 90 нови милионери за една година според БНБ, 800 000 работещи бедни според министъра на труда и социалната политика  и 1 500 000 българи живеещи под прага на бедността.\"Ножицата се разтваря и неравенствата се увеличават, не само в доходите, но и регионално в страната, отчете НСИ - средната заплата в София 1424 лв, в Благоевград - 700 лв. Разликата е два пъти и отгоре\", обясни тя.Председателят на левицата допълни, че се задълбочават и регионалните различия, което води до обезлюдяване на региони, напускане на млади хора от страната, струпване в големите градове, откъдето идват и проблемите - трафик, застрояване на зелени площи, замърсяване.Корнелия Нинова подчерта, че идват местни избори и целият информационен поток е съсредоточен в това коя партия кого издига и какви са интригите, противоречията и битките вътре в нея. Според нея сериозният въпрос обаче е как ще се развиват общините.\"Хората ги интересува дали ще има път от единия град до другия, дали ще работи общинската болница, водата ще поскъпва ли и дали ще се подобрява качеството ѝ. Тези въпроси минават през голямата политика\", каза тя.Тя наблегна, че в момента в Брюксел се водят преговори за новия Програмен период 2021-2028.  Нинова обясни, че досега 39 общини в България са ползвали 840 мил. евро по Програмата за региони в растеж. По думите й има информация, че е възможно броят на тези общини да бъде намален за следващия програмен период, а и много по-малки български общини нямат реален достъп до европейските средства.\"Това е още един фактор за задълбочаване на различията, но няма никаква позиция от страна на правителството как ще се развие този процес, как преговарят те по този въпрос и какви са техните намерения за национална политика за регионално развитие\", коментира тя.Лидерът на БСП заяви, че вероятно ще имаме повече средства за кохезионна политика, но как те ще се планират тук в България и как ще се отразят на общините никой нищо не казва. Според нея това са стратегически въпроси за развитието на  България и за жизнения стандарт на българите, но политиците се плъзгат по повърхността в момента. по жълтите новини и интригите около местните избори, а не около същността. \"Държавна политика се прави с ум и с грижа за хората, а не с ПР акции, на което сме свидетели често напоследък\", категорична бе тя.Нинова обясни, че в момента се изготвя проекта за бюджет на България за 2020г. в Министерството на финансите  и вероятно той ще бъде копи-пейст на този от миналата година, пренаписан и сервиран в последния момент в парламента, претупан за една нощ, както сме били свидетели, и край.\"Част от тези големи стратегически въпроси, които поставяме, трябва да намерят своето приложение в бюджета\", каза тя и даде като пример Гърция - отпускат се 2000 евро на новородено дете; мислят за възстановяване на 13-та пенсия, отпускат се стипендии за майки студентки, за да стимулират младите семейства.Нинова припомни, че БСП многократно е предлагала подобни мерки и политики, но винаги са били отхвърляни с аргумент, че това е полулизъм.\"Не, това е грижа и поглед напред. Искаме да поставим тези въпроси на сериозно обсъждане и затова предлагаме в следващите дни и седмици да започнем разговора за бюджета за 2020г., а не в последния момент.Ние сме готови с нашите предложения.  нека да седнем и разумно да обсъдим\", каза тя. По въпроса за следващия програмен период на ЕС Нинова обясни, че левицата ще извика своите евродепутати и ще обсъди с тях важните за страната ни въпроси. \"Призоваваме и другите партии да направят това\", заключи Корнелия Нинова", "date": "2019.08.13", "title": "Нинова: Искаме обсъждане на Бюджет 2020 отсега"}
{"url": "http://www.cross.bg/dypka-chernata-svetlina-1611037.html", "text": "/КРОСС/  А строноми от Университета на Калифорния в Лос Анджелис обявиха, че са засекли необичайно мощен светлинен импулс от центъра на Млечния път. Неговият източник е свръхмасивната черна дупка, която е в центъра на галактиката, съобщава ScienceAlert. Оказва се, че това е най-яркият импулс на инфрачервена светлина, който някога е засичан от черна дупка.Събитието е засечено през май т.г., като е продължило 2 часа и половина. Екипът от учени се занимава с изучаането на Sagittarius A* (името на черната дупка) вече повече от 20 години. През май т.г. инфрачервената светлина от черната дупка рязко се е увеличила 75 пъти.За сега учените не знаят защо се е случло това. Една от версиите е, че звездата S02 е преминала доста близо и масата ѝ е променила начина на навлизане на газовете в черната дупка. Друга теория е, че газовият облак G2 е повлиял на този процес.\"Черната дупка беше толкова ярка, че първоначално я обърках със звездата. Постепенно обаче стана ясно, че източникът е черната дупка\", коментира Туан До, ръководител на екипа. Той и екипът му са наблюдавали събитието на 13-ти май, като не се очаква то да повлияе по някакъв начин на Земята.Учените се нуждаят от повече информация, за да разберат потенциалните причини за случилото се. Добрата новина за тях е, че през последните няколко месеца няколко от най-мощните телескопи на Земята са наблюдавали черната дупка и в момента данните от тях се обработват. Те може да дадат още ценна информация какво е довело до рязката, временна промяна в яркостта на черната дупка. ", "date": "2019.08.13", "title": "Ярка светлина от центъра на Млечния път озадачи учените"}
{"url": "http://www.cross.bg/dete-nahapano-dokato-1611049.html", "text": "/КРОСС/  6-годишно дете беше нахапано от бездомно куче в Дупница. Инцидентът станал в двора на социалните жилища в града.Пострадалото дете е нахапано по задните части. Медицински екип го транспортира към Института за спешна помощ \"Пирогов\" в София.Кучето нападнало момченцето, докато то играело със свое 3-годишно приятелче. Бащата на по-малкото дете също бил ухапан по крака от уличното животно, докато се опитвал да спаси раненото момче.Животното е било чипирано. Предстои да бъде прибрано в специална клетка. ", "date": "2019.08.13", "title": " Бездомно куче нахапа 6-годишно дете в Дупница"}
{"url": "http://www.cross.bg/razvitie-meditzina-yniversitet-1611038.html", "text": "/КРОСС/  Министерският съвет одобри откриването на Научноизследователски институт в структурата на Медицинския университет - Пловдив. Предложението е на ректора и на Академичния съвет на висшето училище.Институтът се създава с цел обединяване на изследователската дейност на преподаватели, студенти и докторанти, осигуряване на по-високо качество на научните изследвания, създаване на възможност за иновации, привличане на интелектуален потенциал, развитие на научно сътрудничество с други организации в страната и чужбина, както и участие в изследователски мрежи.В института ще се провеждат изследвания в областта на молекулната и регенеративна медицина, транслационната невронаука, съвременните технологии в денталната медицина, симулационно-обучителните технологии, иновативните диагностични подходи, химикофармацевтичните иновации в персонализираната медицина, иновативните нанотехнологии, детското развитие и безопасността на пациента в хирургията.Откриването на научноизследователски институт в структурата на Медицинския университет е част от мерките,  заложени в Стратегията за развитие на висшето образование в България за периода 2014 - 2020 година и Националната стратегия за развитие на научните изследвания 2020. ", "date": "2019.08.13", "title": "Откриват Научноизследователски институт към Медицинския университет - Пловдив"}
{"url": "http://www.cross.bg/ostrov-izbyhna-tasos-1611050.html", "text": "/КРОСС/  Днес пожар избухна и на гръцкия остров Тасос, който е сред най-посещаваните курорти през лятото, съобщи в. „Катимерини\".Пожарът е в района на Парадисос в югозападната част на острова.За борба със стихията са изпратени 56 пожарникари с 25 специализирани превозни средства. Според „Катимерини\" в операцията са се включили и два самолета и хеликоптер.Засега огънят не е засегнал нито едно населено място.В момента в Гърция са активни четири пожара, включително на остров Евиа. ", "date": "2019.08.13", "title": "Пожар избухна на остров Тасос"}
{"url": "http://www.cross.bg/protzenta-germaniya-otkolkoto-1611040.html", "text": "/КРОСС/  Почти 30 години след падането на Берлинската стена шейсет и девет процента от жителите на бившата комунистическа Източна Германия заявяват, че в личен план са спечелили от обединението на страната. Това сочи публикувано днес социологическо проучване, цитирано от ДПА.В изследването, проведено от института Форса, 9 процента от запитаните казват, че след падането на стената личното им положение се е влошило, а за 18 процента \"нещата изобщо не са се променили\".От Форса са интервюирали 1500 души на възраст над 45 години.Анкетираните между 55 и 60 години, които са само със средно образование и с ниски доходи, е по-вероятно да са на мнение, че ситуацията за тях сега е по-лоша, отколкото по времето на Германската демократична република (ГДР).От хората в тези групи 27 процента заявяват, че доходите и пенсиите им са по-ниски, отколкото в ГДР. От тези, които отговарят, че след обединението животът им не се е подобрил, 30 процента са посочили, че ще гласуват за крайнодясната партия \"Алтернатива за Германия\".В тази група 21 процента отговарят, че са обезпокоени за бъдещето си, а 17 процента са посочили, че усещат \"загуба на междуличностни отношения\". Те заявяват, че в ГДР не е имало толкова егоизъм и завист.10 процента от тези, които отговарят, че животът им сега е по-лош, отколкото в Източна Германия, посочват, че според тях политиците \"са точно толкова корумпирани, колкото и в ГДР\", а според 4 на сто в днешна Германия има \"прекалено много чужденци и имигранти\". ", "date": "2019.08.13", "title": "Източногерманците признават, че живеят по-добре отколкото преди 30 г."}
{"url": "http://www.cross.bg/-godishen-putya-zagina-1611031.html", "text": "/КРОСС/  25-годишен мъж загина на пътя между старозагорските села Богомилово и Ракитница. Сигналът за инцидента е получен около 8:00 часа тази сутрин.Водач на лек автомобил се е движил вероятно с несъобразена скорост, изгубил управление над колата, излязъл от пътя и се ударил в дърво. Шофьорът е загинал на място. Към момента се правят огледи на мястото, за да се установи причината за тежкия инцидент.", "date": "2019.08.13", "title": "25-годишен мъж загина при катастрофа в Старозагорско "}
{"url": "http://www.cross.bg/michael-bibi-avgyst-1611034.html", "text": "/КРОСС/  На 23 август (петък) за първи път в България ще посрещнем Michael Bibi - ключова фигура на британската електронна сцена. Cacao Beach Club кани създателя на парчето Hanging Tree за една незабравима нощ, а заедно с него ще бъдат и българските артисти Gabriel Del и Marsel Rohas.Michael Bibi създаде музикалната си марка с редица успехи в сферата на електронната музика. Британецът, който прави както музиката си, така и вокалите си сам, изгради свой собствен звук, разпознаваем по целия свят. Да създава и пуска музика, както и да посещава най-добрите партита по света са трите неща, които го мотивират, и той няма намерение да позволи на никой или нищо да го спре. Michael прави и всичко възможно да се увери, че музиката му поддържа настроението на всяко едно парти.Самият той казва: „Аз ям, дишам и спя музика\".Страстта на Michael към музиката се поражда още в детството му. В ранна възраст баща му, който е блус и джаз музикант, го взима с него на едно от турнетата му. Там, младия ентусиаст е изложен на различни влияния, които могат да бъдат уловени дори в музиката му днес.Michael продължава да изгражда собственото си име и стил с уникални продукции за лейбъли като Snatch, Viva, Lost Records и SolidGrooves. С много вълнуващи предстоящи проекти и световни турнета Michael Bibi ще дебютира и в Cacao Beach Club на 23 август.След партито с Michael Bibi, не пропускайте и закриването на летния сезон на клуба с участието на Timmo & Wehbba на 31 август.Повече информация за предстоящите партита може да видите тук: , както и на официалната Фейсбук страница на CACAO BEACH CLUB: Билети за 23 август може да намерите в мрежата на Eventim.bg ", "date": "2019.08.13", "title": "Michael Bibi за първи път в България по покана на Cacao Beach Club"}
{"url": "http://www.cross.bg/kachestvoto-zhivot-himioterapiya-1611021.html", "text": "/КРОСС/  За първи път в България екип от онколози от МБАЛ „Надежда\" изследва качеството на живот преди и след химиотерапия при жени с рак на гърдата чрез методология, използвана във водещи лечебни заведения в целия свят. Всяка пета жена с карцином на млечната жлеза не може да приеме болестта си, както преди, така и след лечението, а всяка  втора се безпокои от влиянието на стреса върху заболяването, показват данните от изследването. Въпреки отчетеното подобрение на редица показатели във функционалното състояние на болните след приключването на химиотерапията, емоционалните им притеснения остават на тревожно високи нива години след прекратяване на профилактичното лечение. Сред тях са страх от смъртта и притеснение от влошаване на състоянието им. Над 30% от анкетираните споделят, че и преди, и след лечението не могат да спят добре, а над 50% се чувстват сексуално непривлекателни. Все пак, след химиотерапия 80 - 90% от пациентките са в състояние да работят, а над 95% не губят надежда в борбата с болестта. Ракът на гърдата е най-честото онкологично заболяване при жените. Всяка година в света се разболяват повече от 1 000 000 жени, а над 400 000 стават жертва на болестта. Често поставянето на диагнозата карцином на млечната жлеза стигматизира пациентките, независимо от стадия, в който те се намират. Въпреки регистрираното безспорно подобрение по отношение на общата преживяемост на болните, химиотерапията и ендокринната терапия неизбежно повлияват негативно качеството им на живот. Затова екип от онколози от МБАЛ „Надежда\" направи проучването за качеството на живот преди и след адювантна/профилактична химиотерапия чрез валидиран въпросник FACT-B ( Functional Assessment of Cancer Therapy). Проучването измерва качеството на живот на пациентите, като се оценява въздействието на терапията при рак в няколко области: физическа, социална/семейна, емоционална и функционална. То е проведено в периода декември 2018 - юли 2019г. в Клиниката по медицинска онкология в МБАЛ „Надежда\". В изследването са участвали 149 жени, които са провели химиотерапия в болницата. В битката с рака водеща е ролята на медицинския онколог, който трябва да информира добре пациентите за стадия на болестта им и прогнозата за развитието й с цел намаляване на нивата на тревожност и подобряване качеството им на живот. Екипът, провел проучването, напомня, че семейната подкрепа е изключително важна за преодоляване на негативните емоции, свързани с лечението.  Цялото проучване можете да откриете .  ", "date": "2019.08.13", "title": "Високи нива на стрес у всяка втора жена с рак на гърдата"}
{"url": "http://www.cross.bg/hotel-yslygi-chast-1611020.html", "text": "/КРОСС/Възможно е да попаднем в подобна ситуация по време на лятната ни ваканция. Но всеки проблем има решение! Какви са правата ни и как да постъпим? Ето съветите на експертите от Комисията за защита на потребителите за едни от най-често срещаните ситуации при ползването на туристически услуги през лятото.По категорията на мястото, където ще се настаните, Вие можете да си изградите представа какво Ви очаква там. Категоризацията е в пряка връзка със съответствието на даден хотел с набор от критерии по отношение оборудването на стаите, прилежащите заведения и останалите допълнителни услуги.Хотелиерът е длъжен да постави такъв ценоразпис на рецепцията. Цените трябва да са в левове, ясно изписани и в еднакъв размер спрямо всички туристи. Тази информация следва да бъде предоставена, както на български език, така и на английски.Един хотел може да се рекламира по този начин само ако притежава сертифициран СПА център. Този СПА център трябва да разполага със закрит плувен басейн. Задължително е да има и водна секция с басейн за възстановително и релаксиращо въздействие, масажна или класическа вана. Можете да разчитате още на сауна и влажна високотемпературна секция (например, парна/римска/турска баня), помещение за контрастни процедури и др.Когато сте избрали хотел на база ол инклузив, Вие можете да очаквате той да предлага поне минималния задължителен асортимент от храни и напитки в съответните часови пояси. По отношение на напитките например, задължително трябва да има топли (кафе, кафе с мляко, чай, мляко, мляко с какао, сметана), безалкохолни, алкохол (водка, бренди, джин, ликьор, мента, мастика, вино, бира) и коктейли. Храненията могат да бъдат в основния ресторант (обикновено закуска, обяд и вечеря), снекбар, лоби бар и/или пул бар (най-често следобедната закуска).Мястото за настаняване следва да има готовността да Ви предостави всичко обещано. Вие имате право да получите в пълния обем всички услуги, които са били рекламирани и за които сте заплатили. В противен случай поискайте компенсация - други подходящи за Вас услуги или отбив от цената.Ако на място откриете сериозни разлики във вида и категорията на обекта, неговото местоположение и отдалеченост от плажа или обещаните допълнителни услуги с представените в рекламата в интернет, обърнете се към търговеца, на когото сте заплатили. Настоявайте за изясняване на ситуацията и за компенсация.Уведомете управителя на хотела или представителя на туроператора или турагента, от който сте закупили почивката. Това ще скъси времето, в което ще изпитате дискомфорт. Настоявайте да Ви бъде предоставено това, за което сте заплатили. Ако направите допълнителни плащания поради неизпълнените ангажименти, пазете платежните документи. Те ще са Ви необходими, за да Ви бъдат възстановени въпросните суми. Ако не успеете да решите проблема в диалог с търговеца на място или на по-късен етап, потърсете съдействие от Комисията за защита на потребителите.\"Попадаме на случаи, в които обектът е категоризиран като семеен хотел или като къща за гости, а се рекламира като хотел. Това не е коректно, тъй като неслучайно Наредбата въвежда различни видове обекти и степени на категоризация и съответните изисквания, за да може даден туристически обект да получи този вид и тази категория\", обяснява председателят на КЗП Димитър Маргаритов. По думите му все по-рядко се среща предоставянето на туристическа услуга в некатегоризирани обекти, за разлика от минали години, когато това е било честа практика. „Независимо от това кога отиват на море - в средата на юни, началото на август или в края на септември, туристите трябва да получат едно и също качество на обслужването\", категоричен е Маргаритов. Той апелира към търговците да не се изкушават да свалят качеството на предлаганите от тях туристически услуги и да държат летвата високо до самия край на сезона.  ", "date": "2019.08.13", "title": "Какво трябва да знаем, за да имаме безпроблемна лятна ваканция"}
{"url": "http://www.cross.bg/puti-severodvinsk-intzidenta-1611035.html", "text": "/КРОСС/  Нивото на радиация в руския град Северодвинск в Архангелска област е било надхвърлено от 4 до 16 пъти при инцидента на близкия военен полигон в четвъртък, при който загинаха петима ядрени инженери от , а трима бяха ранени. Това съобщи днес федералната служба по околната среда Росгидромет, като цитира данни на регионалния си клон, предаде ТАСС.Към 12.00 ч. московско (и българско) време на 8 август системите за контрол на радиацията в 6 от общо 8 точки в Северодвинск са регистрирали дози гама излъчване, надминаващи 4 до 16 пъти фоновите стойности за тази територия, посочва ведомството на своя сайт.В деня на инцидента началникът на гражданската защита в града Валентин Магомедов заяви, че в течение на половин час радиационният фон в Северодвинск е надхвърлял близо три пъти допустимата норма, достигайки 2 микросиверта на час.За максимално допустимо ниво се смятат 0,6 микросиверта на час. По данни на руската агенция за защита на потребителите Роспотребнадзор при рентгенови прегледи на храносмилателната система пациентът получава около 3,3 милисиверта за една процедура, отбелязва ТАСС, цитирана от БТА.Академик Леонид Болшов, научен ръководител на Института по проблемите на безопасното развитие на ядрената енергетика, съобщи по-рано, че след инцидента няма заплаха за населението на Архангелска област. Специална комисия, оглавена от губернатора, е заявила според него, че не се е случило нищо, което да застраши здравето на хората, а радиационният фон след час и половина е възстановил нормалното си равнище. ", "date": "2019.08.13", "title": "Нивото на радиация в Северодвинск е надхвърлено от 4 до 16 пъти след експлозията"}
{"url": "http://www.cross.bg/mehmed-angelov-spryan-1611036.html", "text": "/КРОСС/  И тримата ни млади борци не успяха да стигнат до спора за медалите на световното първенство за юноши в Талин, Естония.Най-големи шансове имаше Октай Хасан (категория до 79 кг). Младият национал постигна две победи - над Омар Карадениз (Турция) с 6:0 и Валентин Бабий (Украйна) с 11:1, но на четвъртфиналите бе спрян от Армен Авагян (Армения) с 4:6, който в следващия кръг също отпадна. Така участието му приключи.Мехмед Мехмед (57 кг) и Димитър Ангелов (65 кг) загубиха на старта и отпаднаха. Мехмед бе спрян от индиеца Виджай Патил с 2:13, а Ангелов падна от Бобур Исломов (Узбекистан) с 0:10.Днес стартира последният ни представител в свободния стил Божидар Тодоров (92 кг) срещу монголеца Енхтувшин. ", "date": "2019.08.13", "title": " Борците ни отпаднаха на световното за юноши "}
{"url": "http://www.cross.bg/kryshare-pismo-slychaii-1611039.html", "text": "/КРОСС/  Настояваме да обърнете внимание, че вече откриваме пети случай на изхвърлени отпадъци от клане на прасета в рамките на три дни. Новият случай е в един от каналите на язовир Жребчево директно изхвърлени във водата и около водата.Така започва второто в рамките на два дни отворено писмо на протестиращите срещу мерките за борба с Африканската чума по свинете (АЧС) от сливенското село Крушаре. Както и първото и това писмо е адресирано до премиера, министрите на земеделието и околната среда и водите и до директора на БАБХ.В първата си декларация протестиращите алармираха за четвърти случай (определиха го като четвърта екологична бомба) на свободно разхвърлени отпадъци от т.нар. \"превантивно\"клане на прасета.Във второто писмо по повод петия случай протестиращите отбелязват, че тук не става дума за \"случайни инциденти, а за системна грешка в политиката по превенция на АЧС\". Според авторите на писмото \"няма смисъл да се тиражира в общественото пространство, че за това са виновни стопаните и местната власт, при положение, че не е предвидено решение и не е популяризиран протокол за действие при превантивното колене на животни\".От Крушаре отбелязват, че реакция от страна на БАБХ и МЗ по тези случаи няма, а с проблемът са оставени да се оправят местните структури на полиция и пожарна. В условията на епидемия, е редно да се поеме отговорност на най-високо ниво за некачествените мерки за превенция, които както изглежда водят до екологична катастрофа.Вчера, в отговор на първото писмо, от БАБХ заявиха, че по закон (Закона за ветеринарномедицинската дейност ), кметовете и кметските наместници са длъжни да организират обезвреждането на странични животински продукти. Служителите на изпълнителната власт подчертаха, че регламентът и контролът при загробването на животни минава през епизоотичните комисии, кметовете и кметските наместници, които определят местата за обезвреждане на страничните животински продукти.Писмото на \"Гражданско неподчинение при с. Крушаре\" завършва с предупреждението, че блокадата (на пътя Сливен - Ямбол) остава. ", "date": "2019.08.13", "title": "Нов сигнал от Крушаре: Останки от заклано прасе са изхвърлени в язовирен канал "}
{"url": "http://www.cross.bg/bulgariya-yaponiya-taro-1611042.html", "text": "/КРОСС/  България се надява японски производител на автомобили да инвестира у нас. Японските инвестиции в България са били във фокуса на разговорите между премиера Бойко Борисов, външния министър Екатерина Захариева и първия дипломат на Япония Таро Коно. \"Много се надяваме да видим скоро време и производител на коли, а не само на авточасти от Япония в България\", каза Екатерина Захариева.От своя страна японският външен министър Таро Коно заяви, че особен интерес има към българския IT сектор.\"Япония има нужда от висококвалифицирани IT инженери и България е силна в този сектор\".От миналата година Япония развива и Инициатива за сътрудничество на Западните Балкани, а България е основен фактор за стабилността на региона, заяви Таро Коно. България и Япония развиват два съвместни проекта за страните от Западните Балкани - за управление на риск при бедствия и за насърчаване на малки и средни предприятия. ", "date": "2019.08.13", "title": "България се надява японски производител на автомобили да инвестира у нас "}
{"url": "http://www.cross.bg/onasis-ostrova-skorpios-1611017.html", "text": "/КРОСС/  Дмитрий Риболовлев обожава остров Скорпиос и без да се замисли го определя като Рая на Земята. Наскоро там Екатерина - дъщерята на милиардера вдигна сватба. През последните години тя трескаво реконструира острова. Новият проект, който включва 12 вили с 48 спални, е на стойност 120 млн. EUR.Основната идея на проекта е максимално да се използва естествения релеф на острова. Предвидено е в комплекса да има тенис корт, поле за голф, SPA, ресторанти, изложбени зали, площадка за хеликоптер и пристанище за яхти. Това ще е първият луксозен жилищен комплекс за почивка на средиземноморския остров.Още през 60-те години на миналия век гръцкият предприемач Аристотел Онасис купува остров Скорпиос и го озеленява с 200 различни вида дървета, пренесъл е пясък за плажа и е построил вила в южната част на острова. Заедно с примата Мария Калас е прекарвал много време на острова.През 1968 г. Онасис сключва брак с Жаклин Кедени и именно Скорпиос е било мястото, където са се крили от папараците.\n\t\t\t\t\tНа Скорпиос са отсядали едни от най-известните личности на отминалото столетие. Мария Калас, например, се наслаждавала на компанията на Онасис на острова докато двамата били заедно. Джаки Кенеди е другата известна и влиятелна персона, радвала се на екзотичната красота на частния гръцки остров. Там са се провеждали и много партита, превърнали го в едно от основните места за среща на световния елит.След смъртта на Онасис през 1975 година Скорпиос е наследен в семейството му. Кристина Онасис умира от сърдечен удар едва на 37 години, само 13 години след баща си, след което имотът отива у Атина Онасис Ръсел - единствената дъщеря на Кристина.Атина, обаче, нямала намерение да задържи острова и след години го продала за над 100 млн. евро на Екатерина Риболовлева - дъщерята на руския олигарх Дмитрий Риболовлев. ", "date": "2019.08.13", "title": "Руснак купи  острова на Онасис за 120 млн. евро"}
{"url": "http://www.cross.bg/nikolaii-nikolov-kvartala-1611044.html", "text": "/КРОСС/  Млади социалисти от БСП - Красно село подкрепиха инициатива на граждани за подобряването на състоянието на инфраструктурата в ж.к. „Лагера\". Те се срещнаха с жители на района, които организират подписка, с която настояват за решания на проблеми, които се бавят повече от 30 години.Организаторите на подписката се събраха на знаково място в квартала - пространството между блокове 40, 42 и 43. На метри от тях, вместо ограда, строителите на луксозен комплекс са издигнали 3-метрова бетонна стена. Такъв тип съоръжения трябва да отговарят на определени параметри за височина, но в конкретния случай това изискване не е спазено.Стената е изградена в разрез с опрелените регламенти. Тя допълнително влошава и без това трагичното състояние на пространството между тези три блока - няма осветление, паркоместа, тротоари, отводнителни шахти. Улиците не са асфалтирани, а зелени площи на практика не съществуват. „Квартал в една модерна европейска столица не може да изглежда по този начин. Тези проблеми са пряко свързани и със сигурността ни\", сподели Николай Лозенски от Инициативния комитет „Бъдеще за ж.к. Лагера\".Няма изградена инфраструктура, но е издигната 3-метрова бетонна стена, която служи като разделителна линия между новия строеж и съществуващите блокове. За 30 години общината не намери време и средства да облагороди междублоковото пространство. С право гражданите са недоволни и не искат да живеят в гето. Това заяви общинският съветник Николай Николов, който е и председател на БСП - Красно село. „Подкрепяме справедливите искания на хората от квартала. Сложихме каските и жълтите жилетки, за да свалим символично тази „Берлинска стена\" - нещо, което беше обещано още през месец март от районната администрация. Но до момента няма резултат, въпреки признанието, че са допуснати нарушения\", посочи Николов.Според него е очевидно, че общината е абдикирала от своите отговорности за подобряване на средата в квартала, а гражданите са оставени на произвола на съдбата.Акцията на младите социалисти е част от кампанията на Младежкото обединение в БСП - София „24х24\". ", "date": "2019.08.13", "title": "Николай Николов: С право хората от „Лагера“ не искат да живеят в гето"}
{"url": "http://www.cross.bg/zheleznitza-tynel-dvizhenieto-1611043.html", "text": "/КРОСС/  Временно движението по пътя Благоевград - Симитли след тунел \"Железница\" се осъществява в една лента поради катастрофа.Трафикът се регулира от Пътната полиция. Снимка: Фейсбук, Росица Кирова ", "date": "2019.08.13", "title": "Катастрофа затруднява движението след тунел \"Железница\" "}
{"url": "http://www.cross.bg/pozhara-vuzdyha-kontrolut-1611023.html", "text": "/КРОСС/  Продължават усилията за овладяване на обстановката и те са насочени в  няколко направления. Във връзка с пожара, възникнал в депо за отпадъци край Шишманци, община Раковски, на първо място е контролът на въздуха - контролът е от страна на РИОСВ и действията са съобразени с посоката на вятъра;  в момента измервателната станция се намира в с. Болярино поради обстоятелството, че вятърът е в тази посока. Не са отчетени критични нива, опасни за живота на хората, но е уместно да бъдат уплътнени прозорците и вратите, докато не дадем знак че обстановката е напълно  безопасна, за да избегнем дискомфорт, уточни гл. комисар Николов. По отношение на контрола на въздуха - следобед се очаква смяна на посоката на вятъра в югоизточен и следователно ще се включи нова контролна  станция за следене на показателите на въздуха, като затварянето на прозорците предварително е съгласувано.На второ място е контролът на пътния трафик на магистрала „Тракия\": от двете страни на движението - към София и посока Бургас са разположени екипи на пътна полиция, които имат задача своевременно да уведомят още от Пловдив или от Стара Загора, ако видимостта бъде намалена.Относно усилията за погасяване на пожара - осигурено е достатъчно количество вода, както и земна маса за затрупване и изолиране на горенето и достъпа на кислород, на разположение е необходимата техника, като ръководството на завода има готовност да осигури и допълнителна. За състава, който работи на терен втори ден са осигурени нормални условия на работа - храна, вода, дезинфектанти, противоотрови.Във връзка с пожара между хасковските села докладите сочат, че огънят е под контрол, но усилията ще продължат съвместно с доброволци и формирования от МО за пълното му  погасяване.Тежка е противопожарната ситуация и съответно опасността за територията на цялата страна, всички трябва сме внимателни, за да не предизвикваме пожари. Ако забележим възникнал огън, своевременно трябва да уведомим, за да се предприемат бързи и адекватни мерки, обобщи още директорът на ГДПБЗН. ", "date": "2019.08.13", "title": "Главен комисар Николай Николов: Рискът от пожари е висок, бъдете бдителни!"}
{"url": "http://www.cross.bg/ychastie-obosobeni-pozitzii-1611047.html", "text": "/КРОСС/  Днес, 13 август 2019 г., в сградата на Фонд на фондовете се проведе публично заседание, на което членовете на комисията за избор на финансови посредници отвориха заявленията за участие.  Предметът на обществената поръчка е „Изпълнение на финансов инструмент - Портфейлна гаранция с таван на загубите за микрокредитиране\". Той е финансиран със средства по Оперативна програма „Развитие на човешките ресурси\" 2014-2020 (ОПРЧР), съфинансирана със средства от Европейския социален фонд.В определения от възложителя срок са получени заявления за участие по всички 8 обособени позиции. Портфейлната гаранция ще покрива до 80% от кредитния риск на финансовия посредник по всеки микрокредит, включен в гарантирания портфейл, до достигане на тавана на загуби на ниво портфейл. Микрокредитите, които ще се предоставят, ще са насочени към стартиращи предприятия (в т.ч. такива на лица от уязвими групи: безработни повече от 6 месеца, младежи на възраст до 29 г., вкл. и лица с увреждания) и социални предприятия.Със средствата ще се финансират дейности, свързани с придобиване на материални и нематериални активи; работен капитал във връзка с развитие или разширяване на дейността на предприятието или самонаетото лице; развитие и повишаване на уменията на работници и служители, или на предприемача в случай на самостоятелна заетост.Бюджетът на финансовия инструмент възлиза на 20 млн. лв., като очакваната обща сума на микрокредитите за крайни получатели е 100 млн. лв., а максималният размер на кредит, предоставен на допустим краен получател е 97 791 лв. или 50 000 евро.Заявления за участие бяха подадени от:\"Кредит плюс\" ООД - по обособени позиции 1, 2 и 3; УниКредит Булбанк АД - по обособени позиции 4, 5, 6, 7 и 8.Предстои разглеждане на заявленията, след което ще бъдат изпратени покани за подаване на първоначални оферти на отговарящите на условията кандидати.   ", "date": "2019.08.13", "title": "Фонд на фондовете отвори заявленията за участие в процедурата за избор на финансови посредници"}
{"url": "http://www.cross.bg/hadzhiev-sdvr-komisar-1611016.html", "text": "/КРОСС/  \"Имаме задържано едно лице във връзка с екшъна в заведение „Бесо\" на столичния булевард „Тодор Каблешков\" вчера. Това разкри в ефира на Нова телевизия шефът на СДВР старши комисар Георги Хаджиев. Той допълни, че основата версия, по която се работи, е неуредени финансови отношения. Старши комисар Хаджиев подчерта, че на тел. 112 няма постъпил сигнал за инцидента. \"След появата на първите публикации в публичното пространство изпратих патрул на СДВР да провери на място ситуацията\", обясни той. След излизането на информацията в медиите изпратих патрул на 6-о РПУ на място. Информацията се потвърди, след което дежурна оперативна група отиде на място, за да започне оглед. Това обясни пред bTV директорът на СДВР старши комисар Георги Хаджиев във връзка с погрома в заведението „Бесо\" на столичния булевард „Тодор Каблешков\". \"От вчера работим активно. Колегите провеждат оперативно-издирвателни мероприятия. Очаквам в днешния ден извършителите ще бъдат установени и задържани\", заключи Хаджиев. Той посочи, че собственикът на заведението не се е обадил в полицията, тъй като управителят на ресторанта го бил уведомил, че е сигнализирал органите. Всъщност те са уведомили само охранителната фирма, която охранява самото заведение. По думите на старши комисар Хаджиев, няма данни собственикът да е бил заплашван. Бандити с ножове с опасна наказателната акция в столично заведение СНИМКИ „Наистина става въпрос за неуредени финансови отношенията\", заяви той. „Нито полицията нито прокуратурата могат да се месят в търговски дела. Но категорично този вандалски акт трябва да бъде осъден\", добави той. „Ние от вчера работим изключително активно. Колегите провеждат оперативно-издирвателни мероприятия. Аз съм убеден, че в днешния ден извършителите ще бъдат установени и задържани\", категоричен беше шефът на СДВР. Правени са опити тези финансовите отношения между нападателя и собственика да бъдат уредени, но на са успели. „Става въпрос за неуредени между двамата финансови отношения във връзка с работата им в две общи фирми. Не са реализирани доста проекти. Извършителите са били вътре в заведението, седели са на една маса\", разкри Хаджиев. „Трябва да подчертаем, че няма пострадали граждани\", изтъкна той. „Работим и съм абсолютно убеден, че извършителите ще бъдат установени и задържани\", категоричен беше шефът на СДВР. Собственикът на заведението не бил открит за коментар, тъй като все още се намирал в СДВР.", "date": "2019.08.13", "title": "Има задържан за погрома в столично заведение, ясни са причините"}
{"url": "http://www.cross.bg/didzheii-ybiiistvoto-varnenskiya-1611014.html", "text": "/КРОСС/  Окръжната прокуратура във Варна задържа за срок до 72 часа подбудителя на убийството с особена жестокост на варненския диджей, извършено през 2015 г.В ареста за срок до 72 часа с цел довеждането му в съда е задържан Григор К.,  обвинен от Окръжната прокуратура във Варна  като съучастник в убийството на варненския диджей Тодор Т., извършено с особена жестокост. Прокуратурата е внесла вече искане във Варненския окръжен съд 47-годишният обвиняем да бъде задържан под стража. В продължилото над четири години разследване на убийството на 46-годишния диджей Тодор са събрани достатъчно писмени доказателства и експертизи за виновността на Григор в извършване на предумишленото убийство. Обвинението го сочи като подбудител на престъплението по член 116, ал. 1, т. 6 и т. 9 от НК, умишлено склонил Константин Б. да извърши убийството чрез обещание и даване на 20 000 евро. Прекият извършител на деянието 50-годишният Константин Б. вече е с мярка за неотклонение „Задържане под стража\" с определение на Варненския окръжен съд от юли тази година.Убийството с особена жестокост на варненския диджей е било извършено с нож на 26 февруари 2015 г. пред дома му в кв. „Левски\". Нападателят причакал жертвата си пред входа и нанесъл изненадващо смъртоносните удари. След това избягал. Днес, 13 август, в 14 часа състав на Варненския окръжен съд ще се произнесе по искането на Окръжната прокуратура подбудителят на тежкото престъпление Григор К. да бъде задържан под стража.", "date": "2019.08.13", "title": "Задържаха поръчителя на убийството на варненския диджей"}
{"url": "http://www.cross.bg/ystroiistva-huawei-emui-1611019.html", "text": "/КРОСС/  По време на специалната конференция на разработчиците на Huawei - Huawei Developer Conference, компанията официално лансира и EMUI10, заедно с новата си операционна система HarmonyOS. Д-р Уанг Ченглу, президент на отдела по софтуерно инженерство в Huawei Consumer Business Group, сподели, че EMUI10 е пионер в разпространението на технологични приложения, които предоставят цялостно потребителско изживяване във всички възможни сценарии. Разработването му позволява използването на специфични приложения като аудио и видео обаждания във всякакви ситуации, различни бизнес услуги между устройства и смарт устройства за автомобил. В същото време възможността за разработване на едно приложение веднъж и гладкото му имплементиране върху различни устройства, драстично намалява разходите за разработка и ускорява предоставянето на уникално потребителско изживяване във всички сценарии на бъдещето. EMUI позволява свързването между устройства, както и между устройства и приложения, като по този начин допълнително подобрява услугите в най-различни ситуации. Екипът зад EMUI вярва в откритите отношения и възможности за сътрудничество, като се надява повече партньори и разработчици да се присъединят към каузата за създаване на иновативно преживяване във всички възможни сценарии. Д-р Уанг обяви в края на конференцията, че бета версията на EMUI10 ще бъде вътрешно тествана на 8 септември със серията Huawei P30 и други модели, а EMUI10 ще бъде наличен в следващото поколение продукти от серията Mate.  Д-р Уанг Ченглу, президент на отдела по софтуерно инженерство в Huawei, Huawei Consumer Business GroupEMUI има над 500 милиона активни потребители дневно, а към EMUI10 е добавен и нощен режимКъм момента, дневно активните потребители на интерфейса EMUI в продукти на Huawei са над 500 милиона в 216 страни като се поддържат 77 езика. Различни разработки бяха направени през последните 7 години, от 2012 насам, когато първият EMUI1.0 бе лансиран. Huawei винаги се стреми да предоставя ъпдейт на EMUI услугите и премиум изживяване за всички настоящи потребители. Статистиката показва, че процентът на Huawei устройства, които са ъпдейтвани на EMUI8.0 и EMUI9.0 е достигнал съответно 79% и 84%, като се очаква броя на потребителите, които ще ъпдейтнат към EMUI10 да достигне 150 милиона.През последните години Huawei инвестира много в научната и развойна дейност за EMUI, за да може постоянно да повишава неговата производителсност и усъсвършенства работата му. Технологията GPU Turbo на Huawei увеличава ефективността на графиката с 60%, докато мрежовата технология Link Turbo позволява на смартфон устройствата да агрегират достъп до 4G и WiFi мрежи и така до осигуряват 70% по-бърза връзка, отколкото два изолираното използване на 4G мрежа. Други иновации като файловата система EROFS (Extended Read-Only File System), подобрява скоростта на четене на данни с 20%, а вграденият компилатор Ark Compiler допълнително подобрява производителността на приложенията от трети страни с 60%.EMUI10 предоставя три важни ъпдейта: UX дизайн, унифицирано потребителско изживяване във всички сценарии и нов стандарт по отношение на оперативната дейност.EMUI10 добавя и т.нар. „Тъмен режим\", чрез който се повишава нивото на визуален комфорт. Изследванията на индивидуалния човешки фактор показват, че яркостта и наситеността на образа се възприемат различно в зависимост от фона. Тъмният режим оптимизира както контраста между текстовете и тъмните фонове, така и цветът на текста и иконите на приложенията, като крайният резултат е значително повишен визуален комфорт.   Разпределената технология ще промени взаимодействието между различните видове устройства, използвайки техните общи възможности.EMUI10 разполага с революционната технология за провеждане на HD видеоразговори между няколко устройства. Потребителите могат да осъществяват аудио и видеоповиквания независимо къде се намират. При входящо повикване потребителят може да отговори, използвайки смарт колонка. При видеоповикване пък разговорът може да бъде проведен чрез телевизор, монитор в автомобил или дори чрез пряка връзка от дрон, така че приятелите и семейството ви да могат да видят гледката от него. Ако сте в работна среда, можете да се възползвате от опцията за споделяне на екран между лаптоп и смартфон, осъществяване чрез лесно достъпен drag-and-drop.За да се имплементира новата разпределена технология, първо трябва да бъдат виртуализирани хардуерните възможности на всяко устройство. С други думи, възможностите на всяко устройство по отношение на дисплей, камера, микрофон или говорител не са базирани толкова на самото устройство, колкото на множество от споделени ресурси. По този начин всяко устройство може да черпи необходимите му функции или хардуерна мощ от общия, споделен набор ресурси, и да споделя своята мощ с тази на други устройства. По този начин различните устройства биха могли функционално да бъдат слети в едно. Huawei традиционно обръща много голямо внимание на сигурността. В допълнение към функционалността на продуктите си, компанията предоставя и разпределена система за сигурност, функционираща при всички сценарии. Тя укрепва значително системата за сигурност на устройствата, на база на собсвен хардуер и софтуер. Архитектурата на чипсета и ядрото на системата са основа за сигурността и надеждността на всички операции. Единствено устройства, оторизирани от потребителя, ще могат да се свързват с други устройства, а криптираният комуникационен код осигурява максимална защита при обмяната на данни. Приложения, които се разработват веднъж и се имплементират на различни устройства за различни сценарии Съществуват все повече и по-разнообразни смарт устройства като смартфони и смарт телевизори, а с развитието на екосистемата за приложения броят устройства, които всеки потребител притежава, расте непрекъснато. Потребителите искат да имат аналогично изживяване, когато използват едно и също приложение на различни видове устройства, както и да имат постоянен достъп до набора с услуги, без значение кое устройство използват и къде се намират. В тази връзка разработчиците се изправят пред огромни предизвикателства по отношение на разнообразието от устройства, езиковото многообразие и обмяната на данни между различните видове устройства. В настъпващата ера на множество сценарии и устройства на разработчиците на приложения им се налага да променят своя подход. EMUI предоставя разпределен UI фреймуърк и виртуализирани хардуерни възможности. В резултат на това разработчиците могат да създават приложения, подходящи за множество видове устройства, без да има нужда едно и също приложение да бъде адаптирано отново и отново.EMUI олицетворява прогресът при разработването на екосистемиПрез последните години броят на потребителите, използващи смартфони на Huawei, се увеличи главоломно. Брандът достави 100 млн. смартфона само през първите 5 месеца на 2019, а в бъдеще EMUI ще предостави още повече приложения и възможност за свързвани между устройствата на притежателите на устройствата на компанията. Huawei винаги се е придържал към идеята да открива възможности и технологии, които да са от полза на всички, и в този дух прави платформи като Ark Compiler и Huawei DevEco Studio по-достъпни за потребителите и разработчиците. Компанията има намерение да работи съвместно със софтуерни разработчици и корпоративни партньори, за да бъде създадено едно приятно и иновативно изживяване за потребителите във всички сценарии. P30 серията е първата с Beta версията на EMUI10, като скоро ще я последват и други модели на HuaweiУстройствата от флагманската P30 серия на Huawei са първите, които на 8 септември ще бъдат ъпгрейднати до бета версията на EMUI10 за осъществяването на вътрешни тестове, като по-късно през годината новият интерфейс ще стане достъпен и за смартфоните от серията Mate 20. Д-р Уанг Ченлу обяви, че EMUI10 ще бъде внедрена и в устройствата от предстоящата серия Mate 30. Повече информация за EMUI10 можете да получите на официалните информационни канали на Huawei. Екипът на Huawei, стоящ зад разработката на EMUI, очаква с оптимизъм бъдещото си партньорство с разработчици и корпоративни партньори от цял свят, за да достави на потребителите едно невиждано досега изживяване.  ", "date": "2019.08.13", "title": "HUAWEI представи EMUI10, за да осигури смарт изживяване във всички възможни сценарии"}
{"url": "http://www.cross.bg/park-zapaden-obshtina-1611022.html", "text": "/КРОСС/  От Спаси София днес изпратиха  позиция до медиите, в която питат ръководството на Столичната община какво се случва с ремонта на Западен парк. Активистите многократно са обиколили обекта, но на строителната площадка не е имало нито един работник или техника. \"Ремонтът на Западен парк, на стойност 11 млн. лв., трябваше да бъде завършен до края на 2018 г., но на обекта не се работи. Въпреки многократното удължаване на сроковете, само около 20% от предвидените работи в парка са завършени. Смятаме, че г-жа Фандъкова дължи ясен отговор на въпроса какво се случва с проекта и кога най-накрая ще бъде завършен този ремонт\" - казва Борис Бонев от Спаси София.Активистите припомнят, че паркът е единствен за редица столични квартали като Люлин, Западен парк, Илинден, но повече от година е неизползваем заради необезопасените изкопи, разораните алеи и стърчащите кабели. Те не приемат оправданието на Столичната община, че строителните дейности в целия парк спират, заради нуждата от препроектиране на една арка на входа на парка. \"Обяснението е абсурдно и показва подценяване на интелекта на столичани. Защо се спира работата в целия обект, ако проблем има единствено с една арка? Стотици хиляди граждани са възпрепятствани да ползват парка и Общината е длъжна открито да признае какви са проблемите и кога ще бъдат отстранени.\" - настоява Гергин Борисов.\"Питаме как г-жа Фандъкова ще излезе пред столичани да поиска четвърти мандат, щом месеци наред бяга от обяснения за неспиращите проблеми на ключовите обекти? Фактът, че подобни забавяния има на всички големи проекти на Столична община, ясно доказва, че проблемът е системен и това ръководство не разполага с необходимите компетенции и капацитет, за да ги изпълни качествено и в срок\" - заяви решително Борис Бонев, независимият кандидат за кмет на Спаси София.Гражданите подозират, че вината за огромното забавяне не е на фирмата-изпълнител, а в частното проектантско бюро, на което Общината е възложила проектирането. Припомняме, че одобряването на всички проекти минава през съгласувателна процедура на Столичната община, която изглежда не си е свършила работата и не е отстранила навременно пропуските, заради които сега се налага спиране на обекта.Припомняме, че това е петият сигнал на организацията за ремонта на Западен парк, който от самото начало имаше проблеми. След като стана ясно, че строителната фирма сериозно изостава с дейностите, от Столичната община неколкократно одобриха удължаване на срока и променяха крайната дата на завършване на обекта. От Спаси София сигнализират и че част от информационните табели, задължителни за всеки проект финансиран със средства на ЕС, вече са премахнати, както и че сега проектът е възложен за препроектиране на общинското дружество Софияпроект. \"Плащат се пари на частни проектантски дружества за проекти пълни с дефекти, които после трябва да бъдат коригирани от страна на общинските предприятия. Намираме това за лоша практика, предизвикваща редица проблеми и това трябва да бъде прекратено.\" - завършват от Спаси София. ", "date": "2019.08.13", "title": "Какво се случва с ремонта на Западен парк?"}
{"url": "http://www.cross.bg/organizatzii-razvitie-nestopanska-1611024.html", "text": "/КРОСС/  Министерството на регионалното развитие и благоустройството (МРРБ) кани представители на юридически лица с нестопанска цел за общественополезна дейност да участват в състава на тематичната работна група за разработване на оперативна програма за подкрепа на регионите за периода 2021-2027 г. В нея могат да се включат организации, работещи в сферата на равенството между мъжете и жените, недискриминацията и равните възможности, на социалното включване и интегрирането на маргинализираните групи, на образованието, науката и културата, на регионалното, териториалното или градското развитие и екологични организации.Желаещите да направят това трябва да подадат заявление до министъра на регионалното развитие  и благоустройството в срок до 2 септември, включително, придружено от документ за регистрация, списък с изпълнявани проекти и документи, доказващи изпълнението им, както и декларация. Поканата и образците на изисквани документи са публикувани на интернет страниците на МРРБ и на ОПРР.Кандидатите трябва да са регистрирани по реда на Закона за юридическите лица с нестопанска цел за осъществяване на общественополезна дейност, действащи и активно осъществяващи целите си най-малко 2 години преди момента на подаване на заявление за участие в процедурата за избор. Необходимо е да притежават опит в разработването, изпълнението, мониторинга или оценката на стратегии, програми или политики, както и на Националната стратегическа референтна рамка, Споразумението за партньорство, програми или проекти, финансирани със средства от Европейския съюз. Те също така не трябва да членуват в представителните организации на работодателите и на работниците и служителите на национално равнище, както и в национално представителните организации на и за хората с увреждания.Всяко заинтересовано юридическо лице с нестопанска цел може да подаде само едно заявление. Тези, които са подали такова в срок и отговарят на посочените критерии, ще бъдат уведомени и ще бъдат поканени да излъчат един основен и до трима резервни членове за участие в състава на тематичната работна група за разработване на оперативна програма за подкрепа на регионите за периода 2021-2027 г. ", "date": "2019.08.13", "title": "МРРБ кани юридически лица да участват в оперативната програма за подкрепа на регионите за периода 2021-2027 г."}
{"url": "http://www.cross.bg/borisov-yaponiya-ministur-predsedatel-1611025.html", "text": "/КРОСС/  Министър-председателят Бойко Борисов се срещна с министъра на външните работи на Япония Таро Коно. В рамките на разговора им в Министерския съвет премиерът Борисов отбеляза, че Япония е приоритетен партньор и традиционен приятел на нашата страна. Българският министър-председател определи като положително активизирането на двустранния политически диалог на високо равнище и предаде своите искрени поздрави на премиера Шиндзо Абе, който през януари 2018 г. осъществи първата визита на японски министър-председател в България. Премиерът Борисов изрази увереност, че срещите на високо ниво ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. Борисов подчерта, че страната ни се е доказала като стабилен и предсказуем партньор с голям потенциал за сътрудничествоБългарският министър-председател акцентира върху интереса на България да увеличи износа си за Япония, както и да се засилят бизнес контактите в области като информационни и комуникационни технологии и автоматизация, машиностроене, производство на автомобилни части, строителство.Премиерът Борисов приветства обявената от японския министър-председател Абе инициатива за сътрудничество със Западните Балкани. Борисов изрази готовността на страната ни да продължим доброто взаимодействие по линия на официалната помощ за развитие в региона, след успешното провеждане в София на Съвместния семинар по управлението на риска при наводнения в Западните Балкани, който се проведе в началото на настоящата година. Българският министър-председател отбеляза също така, че Западните Балкани са били приоритетна тема в рамките на Българското председателство на Съвета на ЕС. В рамките на разговора министър-председателят Бойко Борисов акцентира и върху влизането в сила на споразуменията между ЕС и Япония за стратегическо и икономическо партньорство. Според премиера това ще окаже допълнително благоприятно влияние и на българо-японското сътрудничество.", "date": "2019.08.13", "title": "Борисов на среща с японския външен министър: Япония е приоритетен партньор "}
{"url": "http://www.cross.bg/domingo-bili-plasido-1611026.html", "text": "/КРОСС/  Десетилетия наред Пласидо Доминго - един от най-известните и влиятелни мъже в света на операта, се е опитвал да оказва сексуален натиск върху жени, примамвайки ги с предложения за работа, като понякога ги е наказвал професионално, когато са отхвърляли опитите му за сближаване, предаде Асошиейтед прес, позовавайки се на обвинителките. Считан за един от най-големите оперни певци на всички времена, 78-годишният Доминго е и виден диригент и директор на Лосанджелиската опера. Носителят на многобройни награди \"Грами\" е изключително уважавана фигура в оперния свят, описван от колегите си като човек с изумителен чар и енергия, който работи неуморно, за да промотира своята форма на изкуство.Обвинителките му и други представители на бранша обаче познават и \"смутната\" страна на Пласидо Доминго, за която казват, че е обществена тайна в света на операта. Осем певици и една танцьорка са разкрили за агенцията, че са били обект на сексуален тормоз от страна на отдавна женения тенор, роден в Испания, в продължение на три десетилетия от края на 80-те години на миналия век. Доминго се е опитвал да ги ангажира в сексуални отношения на различни места. Сред тях са оперни компании, в които е заемал ръководни постове.\"В един бизнес обяд няма нищо странно. Когато обаче някой се опитва да ти държи ръката по време на бизнес обяд, или да поставя ръката си върху коляното ти, това вече е странно. Той винаги гледа да ви докосне по някакъв начин и обезателно раздава целувки\", казва една от певиците.Освен деветте обвинителки, половин дузина други жени са споделили за Асошиейтед прес, че непристойните опити за сближаване от страна на Пласидо Доминго са ги накарали да се чувстват неудобно.От агенцията са разговаряли и с десетки други представители на оперния свят - певци, танцьори, оркестранти, сценичен персонал, вокални педагози и администратори, които са споделили, че са били свидетели на непристойното поведение на легендарния оперен певец, който безнаказано е преследвал млади жени. Доминго не е отговорил на подробните въпроси на Асошиейтед прес относно конкретни инциденти, но е направил изявление, в което се казва: \"Твърденията на тези неназовани лица, датиращи от тридесет години, са дълбоко смущаващи, и така представени, неточни\".\"Все пак е болезнено да чуя, че вероятно съм разстроил някого или съм ги накарал да се чувстват неудобно, независимо колко отдавна е било това и въпреки най-добрите ми намерения. Вярвах, че всичките ми отношения и връзки са били приемани добре и са били по взаимно съгласие. Хората, които ме познават или които са работили с мен знаят, че не съм човек, който умишлено би навредил, обидил или смутил някого\", допълва оперната легенда.\"Въпреки това признавам, че днешните правила и стандарти, по които се преценяваме, са много различни, отколкото бяха в миналото. Благословен и привилегирован съм, че кариерата ми в операта продължи над 50 години и ще се придържам към най-високите стандарти\", казва още Доминго.Седем от деветте обвинителки са споделили за агенцията, че отказът да приемат авансите на Пласидо Доминго е повлиял неблагоприятно върху кариерата им. Някои казват, че така и не са получили ролите, които той им е обещал. Част от обвинителките отбелязват, че докато са работили с други компании, никога не са били наемани да работят отново с него. Само една от деветте жени е позволила да бъде назована по име - мецосопраното Патриша Улф, която е пяла с Доминго във Вашингтонската опера. Останалите са пожелали анонимност, казвайки, че или все още работят в бизнеса и се страхуват от репресии или се притесняват, че могат да бъдат унижавани публично и дори да бъдат тормозени.Историите на обвинителките следват сходни модели на поведение, включващи упорството на Пласидо Доминго да се свързва с тях. Тенорът често и нееднократно им е звънил у дома късно през нощта, проявявайки интерес към кариерата им и пришпорвайки ги да се срещнат с него насаме, твърдейки, че ще им даде професионални съвети. Никоя от жените не може да предостави документация, като например телефонни съобщения, но от Асошиейтед прес са разговаряли с техни доверени колеги и приятели. Освен това от агенцията са направили независима проверка, която е установила, че обвинителките работят там, където са заявили, и са се застъпвали с Доминго на въпросните места.Две от жените са признали, че за кратко са се поддали на авансите на Доминго, чувствайки, че ако откажат на най-влиятелния мъж в професията им, рискуват кариерите си. Една от тях жените е споделила, че е правила секс с него два пъти, включително в хотел \"Билтмор\" в Лос Анджелис. Въпросната обвинителка разказва, че когато Доминго си е тръгнал за представление, е оставил 10 долара на скрина, заявявайки: \"Не искам да се чувстваш като проститутка, но също така не искам да плащаш за паркиране\". Жените разкриват също, че са предприемали крайни мерки в опитите да избягват тенора - карали са колеги да ги придружават, докато работят, и не са отговаряли на обажданията му. Обвинителките, които са били предимно млади и в началото на кариерите си, когато са станали обект на непристойните аванси на Пласидо Доминго, споделят, че са били окуражени да говорят от движението #Аз също. ", "date": "2019.08.13", "title": "Обвиниха в сексуален тормоз  и Пласидо Доминго"}
{"url": "http://www.cross.bg/vodach-putya-avtomobil-1611028.html", "text": "/КРОСС/  Пребиха шофьор в Шумен, съобщиха от полициятя. На 12 август е прието съобщение, че на паркинг на хипермаркет на бул. \"Симеон Велики\", е възникнал скандал.Неизвестни, които се придвижвали с лек автомобил Опел „Мерива\", с шуменски номер препречили пътя на водач на лек автомобил Фолксваген „Пасат\".Започнали саморазправа с 43-годишния водач на \"Пасата\", нанесли удари с юмрук в лицето и повредили предното панорамно стъкло на автомобила. Работата по изясняване на случая продължава. ", "date": "2019.08.13", "title": "Агресия на пътя: Биха шофьор в Шумен "}
{"url": "http://www.cross.bg/opera-sofiiiskata-zadzhik-1611029.html", "text": "/КРОСС/  С грандиозен  концерт на 20 септември Софийската опера открива своя 130-ти сезон. Тържественото събитие с диригент италианския маестро Елио Бонкампани е посветено на отбелязване 90-годишнината на световната оперна легенда Николай Гяуров. По този повод  Пламен Карталов ще събере на една сцена световно известни и български артисти, които са били партньори на Николай Гяуров у нас и в чужбина: Долора Заджик, Даниела Мадзукато, Макс Рене Козоти, Цветелина Василева, Орлин Анастасов, Калуди Калудов, Димитър Станчев, Петър Бучков, Светозар Рангелов, Радостина Николаева, Костадин Андреев, Александрина Стоянова-Андреева, Атанас Младенов, Ангел Христов, Давиде Риу от школата на Райна Кабаиванска, оркестър и хор на Софийска опера и балет с диригент Виолета Димитрова.Идеята на директора на Софийската опера е да бъдат поканени значими имена от различни поколения артисти, които са градили, следвали и в момента  развиват традициите на световния и национален оперен театър на България.Завоювал  най-високия връх на белкантото, българският бас Николай Гяуров е неговия мощен и величествен пример, никога не е забравял, че е започнал с първите си стъпки и първата си роля на сцената на Софийската опера.По време на международно жури, на което Пламен Карталов е един  от членовете му, среща американското мецосопрано Долора Заджик, наречена от в. Нюйорк таймс\", един от най-величавите гласове на операта. Поканва я да гостува в Софийската опера веднага, защото знае, че през 1991 г. в Сан Франциско заедно с Гяуров, участват в постановката на \"Хованщина\" от Мусоргски.За 90 годишнината посветена на Гяуров тя може да изпълни пророческата ария на Марфа, едно от главните действащи лица  и изпълнителки партнирали си с големия български бас в спектакъла. Така и българските меломани ще чуят на живо и за първи път дългогодишната солистка на Метрополитен опера и не само на нея, но и на най-големите оперни сцени, включително Ла Скала, Залцбургския фестивал, Чикагската опера, Арена ди Верона, Виенската опера, Парижката опера, Ковънт-Гардън, Театро Реал Мадрид и мн.др.Огромният й репертоар обхваща различни композиторски щколи: Верди, Вагнер, Маскани, Сен Санс, Мусоргски, Чайковски, Белини, Прокофиев, Масне, Дворжак, както и известна изпълнителка на нова музика от съвременни автори. Долора Заджик сама композира и една опера, \"Път в Сион\", както и голяма хорова творба \"Песента на птиците\". В дългогодишната си кариера работи с диригентите Джеймс Ливайн, Риакрдо Мути, Лорин Маазел, Зубин Мета и др.Долора Заджик посвещава от времето си на усъвършенствуването на млади оперни певци. За да даде ценни съвети и на най-младите артисти на Софийската опера, Пламен Карталов я убеждава да направи майсторски клас. Веднага след концерта десет избрани певци ще имат привилегията да се докоснат до голямото изкуство на Долора Заджик, една от най-великите оперни артисти на света. ", "date": "2019.08.13", "title": "Софийската опера открива своя 130-ти сезон с грандиозен  концерт"}
{"url": "http://www.cross.bg/tryda-dali-inspektziyata-1611005.html", "text": "/КРОСС/  Работник на 44 години е загинал при инцидент в бетонов възел край село Портитовци в община Бойчиновци, съобщиха от Областната инспекция по труда в Монтана.Към 17 часа вчера той почиствал голяма машина за смесване на цимент с инертни материали, която била изключена. По неизвестни за сега причини машината се включила и го погълнала.Мъжът загинал на място в бетонобъркачката.По случая веднага е започнало разследване на инспекцията по труда в Монтана и на полицейската дирекция в града. За сега е изяснено, че загиналият е бил нает с редовен трудов договор, но не е ясно дали са били спазени всички изисквания за безопасност на труда, дали преди смяната са проведени инструктажи за безопасен труд и т.н.Разследването на трагичния инцидент продължава, обявиха от инспекцията по труда. ", "date": "2019.08.13", "title": "Бетонобъркачка погълна и уби 44-годишен работник "}
{"url": "http://www.cross.bg/beden-zhivot-raboteshti-1611006.html", "text": "/КРОСС/  Издръжката на живот у нас продължава да расте. Това показват последните данни на КНСБ. Според профсъюзите 2448 лева е издръжката на живот за семейство с двама възрастни, а увеличението е 87 лева.Ако някой твърди, че работещия беден трябва да получава доход някъде под или малко, около прага на бедност - това е цинизъм. Това е така, защото работещия беден работи 8 часа. Да, става дума за нискоквалифициран труд, но с тези пари той трябва да издържа себе си и с помощта да речем на съпругата си, да издържа семейството си. Това каза в сутрешния блок на БТВ „Тази сутрин\" финансовият експерт Мика Зайкова. Това означава, че работещ беден е този, който сумарно получава пари по-малко от необходимата издръжка, добави тя.Доста надценена е цифрата за около 800 хиляди работещи бедни у нас, това е поне според общо приетата статистика, ако оставим всичко друго настрана. Има едно единствено понятие, една единствена линия на бедност, която е адекватна и прилага консистентна методология и това е тази, която прилага Евростат. Според изследването на доходите и условията на живот от НСИ, работещите бедни са около 10 процента от всички работещи или 305-307 хиляди души. Това каза от своя страна Адриан Николов от Института за пазарна икономика. ", "date": "2019.08.13", "title": "Мика Зайкова: Работиш и си на прага на бедността"}
{"url": "http://www.cross.bg/katastrofi-plovdiv-naii-mnogo-1611007.html", "text": "/КРОСС/  Районите с най-много катастрофи в момента са Варна, София и Пловдив. Най-високо е числото в Пловдив. Съответно данните са, че и най-много жертви на катастрофи има в споменатите три района - Варна - 25, Пловдив - 27, София-30.Една от основните причини това да са областите с най-много катастрофи е, че там трафикът е най-тежък. През тях минават магистрали, София също така е тежък град с голям трафик и много автомобили. Това е и обективната причина, поради която в тези градове имаме и доста катастрофи. Това заяви в сутрешния блок на БТВ „Тази сутрин\" Малина Крумова, председател на Държавна агенция \"Безопасност на движението по пътищата\". Опитваме се да направим много комплексен анализи какви са причините за цялата страна, допълни тя.С 185 са по-малко ПТП-та за първите 7  месеца в цялата страна, но все още имаме висок травматизъм при катастрофите, допълни Малина Крумова. Тя коментира още, че се забелязва една много опасна тенденция на гледане в мобилните ни телефони. Говоренето по мобилния позволява все пак да се гледа какво се случва на пътя, но гледането - не, обясни Крумова. Според нея хората трябва да оставят мобилните си телефони, докато шофират и да запазят семействата си. ", "date": "2019.08.13", "title": " Варна, София и Пловдив са районите с най-много катастрофи"}
{"url": "http://www.cross.bg/zaharieva-chetiri-bulgariya-1611032.html", "text": "/КРОСС/  Вицепремиерът и външен министър на Япония Таро Коно проведе среща с българския си колега Екатерина Захариева. Двамата разговаряха на четири очи в Министерството на външните работи, а след това българска и японска делегация проведоха и пленарна сесия.За последната година след посещението на японския премиер Шиндзо Абе в България стокообменът между двете страни се е увеличил с 30%, отчете Захариева след срещата на четири очи с японския гост.Двамата са се договорили през есента да се проведе бизнес форум в Токио с българско участие, както и се подготвя визита на премиера Бойко Борисов в страната на изгряващото слънце.Захариева съобщи също, че заедно с японската страна продължават усилено разработването на проекти за малки и средни предприятия в Северна Македония.„Япония има нужда от висококачествени IT-специалисти, а България разполага с такива\", отбеляза японският вицепремиер. Захариева и японският й колега са се договорили да се засилят двустранните отношения между страните с откриването на директна авиолиния София-Токио.Захариева не пропусна да отбележи, че страната ни е готова да разкрие завод за автомобили, а не само както досега - за автомобилни части за коли. ", "date": "2019.08.13", "title": "Захариева отчете 30% ръст на стокообмена с Япония"}
{"url": "http://www.cross.bg/stara-zagora-letishte-1611030.html", "text": "/КРОСС/  „Настояваме да се запази възможността Летище Стара Загора да възстанови летищната си дейност като гаранция за бъдещо силно икономическо развитие на целия Старозагорски регион\". Това се казва в Позиция на ОбС на БСП в Стара Загора. Поводът е актуалната тема за Летището през последните дни. Позицията е обръщение към всички граждани на Стара Загора и областта. Социалистите настояват държавата в лицето на Министерството на икономиката и кметът на общината Живко Тодоров  да представят информация за предприетите до момента действия по отношение на Летището. Решението за бъдещето му трябва да бъде взето с активното участие на старозагорци, включително и чрез допитване.Позицията е изпратена до министъра на икономиката, областния управител, кмета на общината, изпълнителния директор на „Държавната консолидационна компания\" ЕАД и до медиите.Ето и пълния текст на Позицията:Уважаеми старозагорци,Уважаеми дами и господа,През последните дни темата за Летище Стара Загора и неговото бъдеще отново е актуална. Обезпокоени сме от липсата на точна информация за намеренията на управляващите спрямо този стратегически важен за общината и региона обект.Позицията на държавата и местната власт в лицето на ГЕРБ по темата се мени постоянно. В програмата си за управление за мандат 2015-2019 г. кметът Живко Тодоров обеща „Бъдеще за Летище Стара Загора\", а по различни поводи е заявявал, че е един от най-големите привърженици на идеята то да се превърне в международен карго център. ГЕРБ обявиха летището като един от приоритетите за развитие на региона, към което има интерес от инвеститори и дейността му може да бъде възобновена на база на публично-частното партньорство.Миналата година министърът на икономиката г-н Емил Караниколов съобщи, че се подготвя проект за логистичен хъб между Европа и Азия, съчетан с използване на пистата на Летище Стара Загора. Независимо от поредицата изявления, този обявяван нееднократно като приоритет за ГЕРБ проект, остана само гръмки думи и голи обещания към старозагорци.В навечерието на Местните избори на ход са нови обещания от областната управа и кмета на Стара Загора - 2 хиляди декара от летището да бъдат присъединени към Индустриална зона „Загоре\". Това на практика означава ликвидиране на възможността Летище Стара Загора някога да заработи отново като летище. Унищожаването му може да се квалифицира като престъпно деяние и разрушаване на потенциала на Стара Загора за бъдещи инвестиции и икономическо развитие.Летище Стара Загора, заедно с АМ „Тракия\" и ЖП инфраструктурата, са своеобразен портал на останалия свят към Стара Загора. Във връзка с големите потоци от товари, идващи от изток, Европа се нуждае от поне пет нови карго летища, които да бъдат построени в източната й част. България има всички шансове едно от тях да бъде на нейна територия, а Стара Загора е сред най-подходящите градове в страната заради географското си положение и транспортни комуникации.Убедени сме, че бъдещето икономическо развитие на Стара Загора е свързано със съществуването на модерно карго летище, което, освен с работните места, ще бъде и мощен стимул за инвестиции и икономически напредък на целия регион и България. Затова е важно да го запазим.Стратегическият интерес е не само български, но и европейски.Решенията днес са факторите за промяна на нашия живот в бъдеще!Позицията на БСП в Стара Загора е последователна и ясна - ние сме за запазване на летището като такова, независимо под чие управление ще бъде.Обявяваме се и за развитие на Индустриалната зона. Но от години сигнализираме, че общината закъсня, пропилявайки време в три мандата, Стара Загора да има изградена индустриална зона, в която да работят предприятия на крупни индустриални инвеститори.Категорично настояваме замисленото разширяване на Индустриална зона „Загоре\" да се случи в най-кратки срокове, но това да не става за сметка на Летище Стара Загора. Летището трябва непременно да бъде запазено като такова дори и в близко бъдеще да не е възможно възстановяване на летищната му дейност.Тази позиция се споделя и от бизнеса, и от специалисти и експерти, и най-вече от гражданите на Стара Загора. Всякакви други решения, водещи до ликвидацията на летището, означават отказ на управляващите да мислят и действат стратегически.Настояваме държавата в лицето на Министерството на икономиката и кметът на общината да представят информация за предприетите до момента действия по отношение на Летище Стара Загора.Решението за бъдещето на Летище Стара Загора трябва да бъде взето с активното участие на старозагорци, включително и чрез допитване.Настояваме да се запази възможността Летище Стара Загора да възстанови летищната си дейност като гаранция за бъдещо силно икономическо развитие на целия Старозагорски регион.  ", "date": "2019.08.13", "title": "БСП: Настояваме Летище Стара Загора да възстанови дейността си"}
{"url": "http://www.cross.bg/zemedelie-grydev-sistemata-1611009.html", "text": "/КРОСС/  \"Познавам голяма част от дефектите в системата, което няма да е добре за лошите герои в системата\", заяви пред БНР директорът на Държавен фонд \"Земеделие\" Васил Грудев. Той обясни, че за него разликата между лоши и добри герои е дали \"са част от системата със смислени действия, или са кърлежи, които се прилепват към определени финансови потоци и се пробват да изсмукват тези потоци, не там, за където са предназначени\". Грудев оглави фонда на 19 юли.Грудев заяви готовност да отстрани \"кърлежите от системата\", след като ги идентифицира и уточни, че вече има уволнени четирима служители на фонд \"Земеделие\" поради съмнения в безкористното изпълнение на служебните им задължения - най-високо стоящият е началник на отдел.В предаването \"Преди всички\" по програма \"Хоризонт\" той обеща, че ще се постарае да се усвоят всички евросубсидии въпреки закъсненията, направени от предишната администрация на фонд \"Земеделие\". По програмата за най-малките земеделски производители обаче няма да се усвоят изцяло финансовите средства до края на годината.\"Рисковете, към края на годината, са такива, че за да се справим с тях, ще трябва да извършим плащания със средства от Програмата и на част от площните мерки, тези които се финансират от Програмата за развитие на селските райони\", уточни Васил Грудев .Директорът на фонд \"Земеделие\" обеща, че най-късно до девет месеца ще навакса забавеното финансиране на проекти по различните мерки на европрограмите.Васил Грудев оглави ДФ \"Земеделие\" на 19 юли. ", "date": "2019.08.13", "title": "Директорът на ДФ \"Земеделие\": Ще отстраня \"кърлежите\" от системата "}
{"url": "http://www.cross.bg/honkong-kitaii-kitaiiskite-1611008.html", "text": "/КРОСС/  Модните къщи „Живанши\", „Версаче\" и „Коуч\" трябваше да се извинят за това, че са пуснали в продажба фланелки, в които са накърнили териториалната цялост на Китай, предаде Франс прес. Инкриминираните артикули представят Тайван и Хонконг като самостоятелни държави, докато официален Пекин ги счита за своя територия.Италианската марка си навлече неприятности от страна на китайските власти, след като пусна фланелки с надписи на градове, следвани от държавите, в които те се намират. Като например - Париж-ФРАНЦИЯ, Шанхай-КИТАЙ. Дотук добре, но когато се споменава Хонконг, не следва държавата КИТАЙ, а е изписано отново ХОНКОНГ. Това се стори обидно на Пекин, след като бившата британска колония отново бе включена в състава на КНР през 1997 г. Модна къща \"Версаче\" (Versace) беше разкъсана от критики в социалните мрежи заради гафа, съвпаднал с продължаващите протести в Хонконг, които силно изнервят китайските власти.Неприятностите не подминаха и френската модна къща \"Живанши\" (Givenchy) и американската \"Коуч\" (Coach). Техните фланелки навеждат на мисълта, че Хонконг и Тайван са независими от Китай територии. В същото време Пекин продължава да претендира за това, че Тайван е негова територия, въпреки че островът се управлява отделно от 1949 г. насам.Трите модни бранда трябваше да поднесат своите извинения, като увериха, че нарочените за обидни модели са били изтеглени от продажба. От \"Живанши\" заявиха, че искрено се извиняват за допуснатата грешка, която е в разрез с дълбокото уважение, което изпитва марката към китайските потребители. \"Обичаме Китай и уважаваме неговата териториална цялост\", обявиха от \"Версаче\" на страницата на бранда в китайската платформа Уейбо. От \"Коуч\" признаха \"сериозността на грешката\" и изразиха \"дълбокото си съжаление\" от допускането й.", "date": "2019.08.13", "title": "Givenchy, Versace и Coach си навлякоха неприятности в Китай "}
{"url": "http://www.cross.bg/bulgariya-tyrtziya-plevneliev-1611010.html", "text": "/КРОСС/  Има новина, която искам да споделя. България не просто продължава да се бори за завода на \"Фолксваген\", а ние имаме своите шансове. В поредица разговори с министър-председателя и министри стигнахме до нова и още по-добра оферта, която ще бъде представена съвсем скоро. Ние ще продължим да се борим и ще докажем, че сме най-добрата страна, която представя най-добрата оферта. Това заяви пред Нова телевизия президентът (2012-2017) Росен Плевнелиев по повод възможността германският концерн да направи завод у нас.\"Нали трябва да бъдем сигурни, че един такъв концерн като \"Фолксваген\", който ще направи една гигантска инвестиция, няма да допусне на финалната права на това състезание да остане само един участник, който може да му извие ръцете. Длъжни сме да наблюдаваме внимателно този процес. Всички българи искаме тази фабрика. Ако немският инвеститор избере Турция, това ще изпрати един изключително лош сигнал към всички демократично мислещи хора на Балканите. Хората разчитат посланието от \"Фолксваген\" и Германия много ясно. Аз искам да видя как сравняват Турция и България. В Турция има журналисти по затворите, какво върховенство на закона има там, какви човешки права?\", коментира Плевнелиев.\"А нима това, че сме член на ЕС, понякога не ни пречи? Ако погледнем от друга страна - един автократичен лидер на Турция може да обещае каквото си иска - земя без пари, сгради без пари, ще купи 40 хиляди автомобила без търг, без процедура. Това в България не е възможно, защото сме член на ЕС. От една страна - България като член на ЕС и от друга - Турция с нейните проблеми. Ако бъде избрана България - това ще бъде сигнал, че е избрана сигурността.Ако бъде избрана Турция, тогава губим илюзии, че всичко е въпрос на човешки права и свободи, а става въпрос просто за едни пари и там диктаторът е обещал повече\", коментира Плевнелиев.\"Виждате и колко международни медии говорят за България, която вече е на финал. У нас идват и други потенциални инвеститори\", каза още той.Попитан за коментар за хакерската атака срещу НАП, Плевнелиев каза, че самият пробив на данни създава проблем на бизнеса и компаниите.\"Тук става дума за пробив в системата с данни на потребителите и това е наистина много драматично - от гледна точка на бизнеса, но и от гледна точка на гражданите. Този пробив може да бъде свързан и с политическа заявка, и с определени сценарии за изнудване на държавата и определени бизнеси. Тук институциите трябва да бъдат безкомпромисни. Щом тази информация е изтекла, лоши хора има достатъчно, лоши сценарии също. Нека ние, гражданите, солидарно да застанем срещу това и в същото време да подкрепим институциите, които се борят срещу това\", завърши Плевнелиев. ", "date": "2019.08.13", "title": "Сагата със завода на \"Фолксваген\" продължава"}
{"url": "http://www.cross.bg/razpredelenie-elektrozahranvaneto-pleven-1611018.html", "text": "/КРОСС/  ЧЕЗ Разпределение България осъществява мащабен проект за подобряване на сигурността на електрозахранването в гр. Плевен. Компанията изпълнява модернизация на възлова станция в града на стойност 600 000 лв. С реализацията на проекта многократно ще се повиши надеждността на електрозахранването и ще се съкрати значително времето за отстраняване на евентуални аварии. Изпълнението на проекта ще завърши в края на септември. ЧЕЗ Разпределение е предприела мерки за осигуряване на електрозахранване по алтернативна схема докато тече ремонтът. Въпреки това по-високата консумация, особено през почивните горещи дни, доведе до претоварване на мрежата и смущения на електрозахранването в части от града.„Високите температури накараха повече хора да си останат вкъщи през почивните дни, съответно се повиши употребата на електрически уреди, особено на климатици. Сериозно нарасналата консумация доведе до претоварване на алтернативното електрозахранване и до временни прекъсвания в някои райони на Плевен. Извиняваме се на клиентите, но за съжаление, всяко подобрение неизменно е свързано с временни неудобства\", каза Васил Василев, директор „Експлоатация и поддържане\" в ЧЕЗ Разпределение България. Компанията гарантира много по-висока сигурност на електрозахранването след приключване на модернизацията на възловата станция, а дотогава е създала необходимата организация да  реагира при нужда в максимално кратки срокове. ЧЕЗ Разпределение ще поддържа подаването на електрозахранване по резервна схема, до пълното приключване на проекта.", "date": "2019.08.13", "title": " ЧЕЗ Разпределение подобрява електрозахранването в гр. Плевен. "}
{"url": "http://www.cross.bg/yslygi-dostavchik-suvmestimost-1611011.html", "text": "/КРОСС/  Вторият Национален доставчик на услуги, който постигна оперативна съвместимост с Електронната система за събиране на пътни такси на Агенция „Пътна инфраструктура\" (АПИ), започва продажба на електронни винетки от 14 август. „Конкорд Смарт Инфраструктура\" АД информира АПИ, че възнамерява да стартира продажбата на е-винетки от 00:00 часа на 14 август 2019 г. под търговската марка DigiToll - както на специално разработената онлайн платформа www.digitoll.bg, така и в партньорската мрежа на „Интеркапитал груп\", позната с услугата „Cashterminal\", която разполага с над 1500 платежни терминални устройства в страната.В края на юли „Конкорд Смарт Инфраструктура\" АД доказа оперативна съвместимост със системата на АПИ, съгласно Общите условия за Национални доставчици на услуги. До момента АПИ има договор за Национален доставчик на услуги с „Интелигентни Трафик Системи\" ЕАД, с „Телетол\" АД и с „Конкорд Смарт Инфраструктура\" АД, като „Телетол\" АД все още не е постигнала оперативна съвместимост със системата на АПИ и не може да продава електронни винетки. С въвеждане в търговска експлоатация на електронната система за събиране на пътни такси на база изминато разстояние трите регистрирани национални доставчика ще имат възможност да предлагат и тол услуги след доказване на оперативна съвместимост с електронната система на АПИ.В първата фаза от процедурата за регистрация на Национален доставчик на услуги е „Иком\" АД. Дружеството иска да партнира само в събирането на тол такси. Процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси.Съгласно Наредбата  лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.08.13", "title": "Втори партньор на АПИ започва продажба на електронни винетки от утре"}
{"url": "http://www.cross.bg/leva-milioneri-novi-1611012.html", "text": "/КРОСС/  Mилионерите в България в продължават да се увеличават. Само за една година от БНБ регистрираха 90 нови българи с влогове над 1 милион лева.Според статистиката у нас има точно 916 милионери. Общото им богатство възлиза на около 2.26 млрд. лева, предаде Нова телевизия.Притежателите на суми от 500 000 лева до 1 милион лева също са се увеличили с 275 за последните 12 месеца. За 3 месеца към тях са се добавили нови 77 души.Може ли обаче да се забогатее само от заплата? Средната за страната месечна заплата е 1247 лева. Сметката показва, че дори и да не прахосаме нито един лев, няма как да станем милионери.Добрата новина е, че хората все пак имат спестявания. Към момента в трезорите на банките има над 53 млрд. лева.Expert.bg ", "date": "2019.08.13", "title": "\"Бедна\" България има 90 нови милионери за година"}
{"url": "http://www.cross.bg/haskovo-pozhar-gorskiya-1611013.html", "text": "/КРОСС/  20 военнослужещи с 5 автомобила от военното формирование 52 740 - Хасково участват от 06.15 ч тази сутрин в гасенето на горския пожар в землището на селата Брягово, Родопи и Любеново, област Хасково. Ръководител на действията на военнослужещите е майор Атанас Бакалов.", "date": "2019.08.13", "title": "Военни гасят горския пожар в Хасковско"}
{"url": "http://www.cross.bg/bulgariya-borisov-premier-1610989.html", "text": " /КРОСС/ В понеделник, 12 август, в Туркменистан се откри първият . Журналистите чакаха с интерес появата на главния герой - президента на Туркменистан Гурбангули Бердимухамедов, когото медиите наскоро „погребаха“ дружно, а след това и възторжено „възкръсиха“. Други участници обаче успяха да \"запалят\" форума. Например българският премиер Бойко Борисов.На 21 юли много руски публикации (включително доста уважавани) не можаха да устоят на изкушението и информираха читателите, че президентът на Туркменистан е починал на 63-та година от живота си. Няколко часа по-късно те не по-малко енергично се опровергаха. Каспийският икономически форум даде рядка възможност за много журналисти не само да посетят тази страна, но и лично да проверят дали г-н Бердимухамедов е по-жив от всяко друго живо същество.Туркменският лидер не разочарова любознателните. Медиите в понеделник сутринта обявиха тържествено: президентът на Туркменистан Гурбангули Бердимухамедов пристигна на откриването на Каспийския икономически форум в курортната зона Аваза. Той не само уважи форума с присъствието си, но и проведе няколко срещи в кулоарите. Включително и с руския премиер Дмитрий Медведев.   (б. р. коли)    , каза Медведев в отговор на изявление на Бердимухамедов, че Ашхабад възнамерява да придобие цялата линия на представителния автомобил Aurus.Руският премиер нямаше намерение да изостава от туркменския президент. Той също активно използва „полетата“ на форума. Медведев също чу няколко изявления, които не можеха да не изненадат публиката. “, каза българският премиер.Какво отношение имат България и Черно море към Каспийския форум? Борисов се опита да обясни. Вярно е, че той никога не успя да сложи всички „и“. Включително, защото не всеки има пропуски в паметта.  “, подчерта Борисов.Но да се върнем към първото му изявление. „Черно море трябва да остане морето на мира“, каза българският премиер, поглеждайки в очите на руснака. Но само преди месец България проведе учения. На НАТО. От 12 до 21 юли военноморското учение Бриз 2019 се проведе край бреговете на Варна. В него участваха 27 кораба и лодки, пет самолета, шест хеликоптера и 2257 военнослужещи от 12 страни на НАТО. Включително Втората постоянна група на корабите на НАТО и Втората постоянна група за противодействие на мините на корабите за реагиране на Алианса. Между другото, самият г-н Борисов наблюдаваше ученията с голям интерес. И какво отношение към \"морето на мира\" имат военните кораби на НАТО от 12 държави? Ловихте ли спокойно край бреговете на Варна?Вероятно някой би могъл да спори, че Русия не трябва да реагира нервно на подобни \"мирни\" учения. Но през същия юли българското правителство, под ръководството на същия г-н Борисов, пусна доклад за националната сигурност на България. В документа се отбелязва, че продължителното интензивно укрепване и модернизиране на военните способности на Русия на територията на „незаконно анексирания полуостров Крим“ и прилежащата водна зона изостря геостратегическия и военния дисбаланс в Черноморския регион. В същото време София обвинява Москва в активното използване на хибридни операции. Българските анализатори са сигурни, че Русия заплашва Европа с използването на военна сила в защита на националните си интереси. , се казва в доклада.Но това не е всичко. Усмихвайки се на Медведев, Борисов на два пъти спомена въпроса за газа. Но не е нужно да сте голям балканист, за да си спомните как точно България преди пет години предизвикателно завъртя носа си от руските предложения за взаимноизгодно сътрудничество, включително в газовия сектор. Например Русия искаше да изгради Южния поток заедно с България. Но през 2014 г. София отхвърли офертата. Въпреки че приходите в българската хазна (в случай на прилагане на Южния поток) биха възлизали на стотици милиони долари.   , написа руският сенатор Алексей Пушков в своя Twitter.И все пак София, изглежда, дори не знае как да се поучи от собствените си грешки. Всъщност, освен дипломатически усмивки по време на срещи „в кулоарите“, са необходими и конкретни случаи. Ако, разбира се, г-н Борисов на поста си възнамерява не само да се усмихва, но и наистина да защити националните интереси на своята страна.Превод Агенция КРОСС", "date": "2019.08.13", "title": "NEWS.RU: Българският премиер показа на Медведев чудесата на дипломатическата амнезия"}
{"url": "http://www.cross.bg/yadren-radiatziyata-eksperiment-1610993.html", "text": "/КРОСС/  В Русия се състоя траурна церемония за петимата учени, загинали при тайнствена експлозия миналата седмица. Служител от техния научен институт намекна, че те са работили върху създаването на малък ядрен реактор, предаде РойтерсВластите дават малко по малко информация за взрива, станал по време на експеримент с ракета на платформа в Бяло море, край северното крайбрежие на Русия. Според \"Грийнпийс\" експлозията е причинила 20-кратно увеличение на радиацията в съседен град.Ядрени експерти в САЩ изразиха подозрения, че експлозията е станала по време на изпробване на крилата ракета с ядрен двигател, с която президентът Владимир Путин се похвали миналата година. Във видеоинтервю, разпространено късно снощи, служители от института, където са се извършвали изследванията, казаха, че инцидентът е предизвикал 2-кратно увеличение на радиацията, което е траяло само 1 час.Вячеслав Соловьов от института в закрития град Саров не посочи върху какво точно са работили ядрените експерти, но добави, че институтът разработва ядрени енергийни източници, които могат да служат както за граждански, така и за военни цели. Според него такива разработки се правят в много страни, а американците м.г. също са изпробвали малък ядрен реактор.Директорът на института Валентин Костюков каза, че петимата учени се опитали да овладеят ситуацията, но не успели да предотвратят инцидента. Той ги нарече \"национални герои\" и отбеляза, че институтът е предложил посмъртно да им бъдат присъдени държавни награди. \"Тези хора бяха елитът на руския Федерален ядрен център и извършваха експеримент в \"невероятно трудни условия\", каза той. Руската държавна агенция Росатом, цитирана от РИА Новости, съобщи в събота, че ракетният експеримент се е провеждал на морска платформа и след опита горивото на ракетата се е възпламенило, а това предизвикало взрива. Росатом съобщи и имената на петимата - Алексей Вюшин, Евгений Коратаев, Вячеслав Липшев, Сергей Пичугин и Владислав Яновски.Макар че според властите радиацията се е повишила малко и за кратко, жителите в близкия до мястото на взрива град Северодвинск спешно се запасили с йод, който се използва за намаляване на ефекта от радиацията. ", "date": "2019.08.13", "title": "В Русия почетоха учените, загинали при взрив на ракета с ядрено устройство "}
{"url": "http://www.cross.bg/tzvetya-simvolut-grada-1610994.html", "text": "/КРОСС/  Символът на белгийската столица - Манекен Пис, отново бе преобразен и получи нова одежда - този път от цветя. Премяната е дело на белгиеца Жофроа Мотарт.Поводът е предстоящият фестивал на цветята в града „Време за цветя\", който ще продължи от 14 до 18 август.По време на фестивала всички фоайета, коридори, офиси, заседателни стаи и рецепции на сградите в града са украсени с цветя, посочва БГНЕС. Флоралните произведения са направени от архитекти и творци от цял свят. ", "date": "2019.08.13", "title": "Символът на Брюксел Манекен Пис с нова „дреха“"}
{"url": "http://www.cross.bg/dekara-ovladyan-hrasti-1610998.html", "text": "/КРОСС/  Овладян е пожарът в Хасковско, но не е изгасен напълно. Все още има много вътрешни огнища. Близо 2000 декара сухи треви, храсти и иглолистна гора се запалиха вчера между селата Брягово, Родопи и ЛюбеновоПожарът е овладян и няма опасност за населението. Засегнати са над 2000 дка треви, храсти и дървета.Снощи огънят е достигнал на 500 м от село Родопи. Огнеборците се бориха цяла нощ със стихията, за да не позволят огънят да се прехвърли от гората към къщите.Предполага се, че причината за пожара е човешка небрежност. Опасността още не е преминала, защото днес се очакват високи температури, които могат да разпалят отново огъня.Продължава и борбата за гасенето на пожара на сметище край Пловдивското село Шишманци. Хората от райна казват, че миризмата в района е изключително силна. Горят около 2 декара смесени битови отпадъци. Пожарът е овладян, но не е загасен.", "date": "2019.08.13", "title": " Овладян е пожарът в Хасковско, в Шишманци още гори"}
{"url": "http://www.cross.bg/nyamashe-ostrova-feribota-1610999.html", "text": "/КРОСС/  Пожар на гърцкия остров Самотраки.  Хиляди туристи останаха в огнен капан  заради проблем с фериботния транспорт. Сред тях има блокирани и стотици наши сънародници.Трети ден туристите не могат да си тръгнат от острова заради повреда на ферибота, който превозва пътници и автомобили от острова до пристанищния град  Александруполис. Проблем създава и  лошото време, комбинирано със силен вятър.Хората, чиито резервации са приключили, трябвало да напуснат хотелите. Така се оказало, че мнозина трябва да спят на улицата, а други - в автомобилите си. Гръцките власти търсят вариант за решаване на проблема.„Нощта я прекарахме в колата. В 9 часа вчера чакахме ферибота, имаше 500 коли. Такъв нямаше, чакахме в 7 вечерта, после в 11 вечерта, никакъв ферибот не дойде\", сподели в предаването „Здравей, България\" един от бедстващите на острова българи Николай Николов.Той допълни, че е имало майки с деца и бременни жени. Имало е и хора, които са спали по пейките.Според него причината за създалата се ситуация не е бил силния вятър. „Него го имаше от вчера. Фериботът го нямаше и в предишните дни. Два дни нямаше вятър, ферибот обаче също нямаше. Аз съм резервирал билета си два месеца по-рано. Има  много хора, които не разполагат с финансов ресурс, за да си позволят хотел\", обясни още българският турист.Николов обясни, че се очаква в 12.30 часа да се качат на ферибота, но вятърът е силен и е възможно това да не се случи. ", "date": "2019.08.13", "title": "Хиляди туристи в огнен капан заради пожар на гръцкия остров Самотраки"}
{"url": "http://www.cross.bg/kynchev-epidemiyata-inspektor-1611000.html", "text": "/КРОСС/  Макар и с намалена интензивност, епидемията от дребна шарка (морбили) продължава. Това съобщи в студиото на Сутрешния блок на БНТ главният държавен здравен инспектор Ангел Кунчев.Епидемията, която започна в средата на февруари, продължава най-интензивно в София-град и София-област, както и в Кюстендил и в Благоевград. Като основна причина за разпространението доц. Кунчев посочи пропуските в изпълнението на имунизационния календар, за което са издадени над 100 акта на общопрактикуващи лекари, на родители и учебни заведения.В момента епидемията е с по-нисък интензитет от 10-15 случая седмично, но в областите Пазарджик и Монтана, вирусът все още се разпространява активно.Кунчев съобщи, че в момента се обсъждат промени в имунизационния календар като се предвижда намаляване от четири на три приема на задължителната ваксина за туберкулоза и от три на два приема на ваксината за пневмококи. Ще бъде добавен още един прием на ваксината срещу коклюш за 12-годишни деца, за да се подсили имунитета срещу заболяването.Според главния държавен здравен инспектор е възможно през октомври да се организира безплатното имунизиране срещу грип на хора над 65-годишна възраст.Доц. Кунчев коментира и рисковете, свързани с разпространението на Африканската чума по свинете. Той увери, че вирусът не е опасен за хората, но че рисковете той да остане в почвата, по опаковки и по други открити части, е висок. Това създава опасност заболяването да се появи отново, когато се поднови отглеждането на прасета.Доц. Ангел Кунчев, главен държавен здравен инспектор: Това, което ме плаши мен от човешка гледна точка и като епидемиолог, е крайната форма на недоверие към институциите и това, което те предписват и правят. При такива условия много трудно може да е ефективна една борба.  ", "date": "2019.08.13", "title": " С намалена интензивност, епидемията от морбили продължава "}
{"url": "http://www.cross.bg/bulgariya-stopanite-chyma-1611001.html", "text": "/КРОСС/  Инспекторите на Агенцията по безопасност на храните тръгват на проверки в Южна България.Те са свързани с мерките, който трябваше да вземат стопаните заради африканската чума по свинете. Крайният срок за доброволно умъртвяване на животните приключи в неделя.Инспекторите ще проверят близо 1800 стопанства тип \"заден двор\" в 77 населени места. Протоколите от проверките ще бъдат представени в София до 26 август. А стопаните, които вече са умъртвили своите животни, ще могат да получат помощта за дезинфекция в размер на 300 лв. през септември.В Северна България в петте свинекомплекса, в които беше регистриран вирусът на африканска чума, само в Голямо Враново всички животните все още не са умъртвени. ", "date": "2019.08.13", "title": " Започват проверките за домашни прасета в Южна България "}
{"url": "http://www.cross.bg/putnitzi-honkong-predade-1611002.html", "text": "/КРОСС/  Полетите бяха подновени на летището в Хонконг, след като вчера трафикът бе блокиран от събирането на хиляди демонстранти на аерогарата, предаде Франс прес. Говорител на летището обяви тази сутрин, че е подновено регистрирането на пътници и багажи, а информационните табла показват постепенно подновяване на излитащите и кацащите полети. Около 5000 души, по данни на полицията, участваха във вчерашната протестна акция. Повечето се разотидоха през нощта без намесата на силите на реда. Малцина останаха тази сутрин на аерогарата, която бе почистена от всички плакати, но графитите още си стоят по стените. Осмото в света по брой пътници летище (74 милиона пътници през 2018 г.) спря работа в момент, когато централното китайско правителство казва, че вижда \"признаци на тероризъм\" в протестното движение, разразило се в полуавтономния регион. Това е нова ескалация в започналата през юни политическа криза в Хонконг - най-тежката, откакто Великобритания предаде острова на Китай през 1997 г.", "date": "2019.08.13", "title": "Летището в Хонконг възстанови полетите след вчерашния протест"}
{"url": "http://www.cross.bg/zakona-promeni-postanovlenie-1611003.html", "text": "/КРОСС/  Днес на редовно заседание правителството ще обсъди промени в Закона за тютюна, тютюневите и свързаните с тях изделия, съобщи пресцентърът на кабинета. Очаква се министрите да разгледат и промени в Закона за туризма, както и промени в Правилника за прилагане на Закона за опазване на земеделските земи. На заседанието ще се разгледа и Проект на постановление за одобряване на допълнителен трансфер по бюджета на Министерството на икономиката за 2019 г. за Държавно предприятие \"Управление и стопанисване на язовири\", както и постановление за одобряване на допълнителни разходи за изплащане на минимални диференцирани размери на паричните средства за физическо възпитание и спорт.", "date": "2019.08.13", "title": "Правителството обсъжда промени в Закона за тютюна "}
{"url": "http://www.cross.bg/oruzhiya-intzidentut-izpitaniya-1611004.html", "text": "/КРОСС/  Четири дни след ядрената експлозия, при която загинаха най-малко петима души в руска база, властите признаха вчера, че инцидентът е свързан с изпитания на нови оръжия, и обещаха да ги доведат докрай, предаде Франс прес.Американски експерти предполагат, че инцидентът може да е бил свързан с тестове на крилатата ракета \"Буревестник\", едно от новите оръжия, които президентът Владимир Путин обяви в началото на тази година за \"непобедими\".Без да е толкова конкретна, руската ядрена агенция увери вчера, чествайки паметта на петимата си загинали служители, че иска \"да продължи работата по новите видове оръжия, която във всеки случай ще бъде продължена докрай\".\"Ние ще изпълним задълженията, поверени ни от родината и нейната сигурност ще бъде напълно гарантирана\", заяви шефът на \"Росатом\" Алексей Лихачов, цитиран от руските информационни агенции. ", "date": "2019.08.13", "title": "Росатом призна: Ядрената експлозия в Русия е свързана с изпитания на нови оръжия "}
{"url": "http://www.cross.bg/tema-zashto-bulgariya-1610985.html", "text": "/КРОСС/  Тема:Как да намалеят пътните инциденти? Отговорът от експертите.Тема:Паспорти за автомобилите. Ще спрат ли да се движат опасни коли по пътищата?Тема:Касовите бележки за горивата. Защо браншът сезира Европейската комисия?Тема:Задава ли си епидемия от морбили?Тема: Опасно топло време. Как да с предпазим от жегите?Тема: Трябва ли да има таван на обезщетението при смърт на пътя?Тема: Кои са местата с най-много катастрофи и жертви у нас?Тема: След атаката срещу НАП - защо клиентите трябва да посещават банката сиведнъж годишно? Коментар на финансиста Емил Хърсев;Тема: Колко са работещите бедни в България и защо ще мерим по нов начинминималната издръжка на живота?Тема: Опасни жеги в страната - какви са рисковете за здравето ни?Тема: Защо 9-годишната Лорита, която претърпя тежка операция на гръбнака, остана безинвалидна пенсия?   ", "date": "2019.08.13", "title": "Теми и гости в сутрешните блокове "}
{"url": "http://www.cross.bg/denyat-avgyst-v-istoriyata-1610986.html", "text": "/КРОСС/ 1099 г. Паскалий II е избран за католически папа. 1521 г. испанският конквистадор Ернан Кортес завладява столицата на ацтеките - днешния град Мексико.1624 г. Кардинал Ришельо става главен министър на Франция в правителството на Луи XIII.1642 г. Кристиан Хюйгенс открива южната полярна шапка на планетата Марс, наречена \"Сиртис Мейджър Планиша\".1868 г. катастрофално земетресение в Перу и Еквадор убива 25 хиляди и причинява щети за 300 милиона долара.1905 г. в Норвегия е проведен референдум за отделяне на кралството от унията с Швеция.1907 г. в Ню Йорк започват да се движат първите таксита.1911 г. се провежда първия полет на български военен самолет над София - пилот е поручик Симеон Петров, със самолет Blériot XI.1913 г. Хари Брадли от лаборатория в Шефилд (Великобритания) изобретява неръждаваема стомана.1923 г. започва хиперинфлация в Германия.1932 г. Адолф Хитлер отказва вицеканцлерския пост.1952 г. Германия и Япония се присъединяват към Международния Валутен Фонд.1961 г. е издигната Берлинската стена. ГДР затваря границата със Западен Берлин. ", "date": "2019.08.13", "title": "Денят 13 август в историята"}
{"url": "http://www.cross.bg/-oto-depytat-pisatel-1610987.html", "text": "КРОСС/  Андрей Слабаков - режисьор, евродепутатГеорги Колев, депутат в 44-ото НСДобри Беливанов, кмет на ХасковоДимитър Бочев - писателДрагомир Шопов - писател, поетЕмил Кременлиев - бивш футболистЕмил Христов - оператор и режисьорИван Валентинов Иванов, депутат в 44-ото НСИрен Онтева - моделЛъчезар Иванов, лекар, депутат в 44-ото НСМихаил Белчев - певец, композитор, поет ", "date": "2019.08.13", "title": "Родените на 13 август"}
{"url": "http://www.cross.bg/chasa-provede-obshtinata-1610988.html", "text": "/КРОСС/***София.От 10.00 часа ще се проведе редовно заседание на Министерски съвет.***София.Министър Екатерина Захариева ще се срещне с министъра на външните работи на Япония Таро Коно.***София.От 11.00 часа кметът Йорданка Фандъкова ще провери доставеното ново оборудване за нуждите на физиотерапията - сектор \"Физикална и рехабилитационна медицина\" в Диагностично-консултативен център 14.***София.От 12:30 часа на първи коловоз на Централна гара ще бъде представен изцяло изрисуван локомотив.***Бургас.От 10:00 часа на централната алея пред експоцентър \"Флора\" ще започне фестивалът \"С книга на плажа\".***Бургас.От 11:00 часа в заседателната зала на Община Бургас ще се проведе пресконференция по повод предстоящата регата „Кор Кароли\".***Казанлък.Национален парк - музей „ Шипка - Бузлуджа\" ще представи книга на генерал Георги Вазов за Руско -турската война по повод 142 години от Шипченската епопея.***Плевен.От 10.00 часа ще даде пресконференция Светослав Доков - общински съветник от ВМРО.***Плевен.От 17.00 часа в Конферентната зала на Общината в сграда „Гена Димитрова\" ще се проведе публично обсъждане на годишния отчет за изпълнението на бюджета на Общината.***Сливен.От 10.30 часа Общината ще отбележи 151 години от гибелта на четници от четата на Хаджи Димитър и Стефан Караджа  ", "date": "2019.08.13", "title": "Предстоящи събития на 13 август"}
{"url": "http://www.cross.bg/plovdiv-istoriya-grada-1610990.html", "text": "/КРОСС/  Престижното испанско издание  разказва за хилядолетната история на българската Европейска история на културата и за местата в и около Пловдив, които впечатляват гостите на града. Авторът на статията е Edmundo Fayanás, който през последните тринадесет години организира колективни пътувания с големи групи, които са изцяло с културна насока. За реализирането на тези пътувания той винаги подготвя обяснителни ръководства за всичко, което предстои да бъде видяно. Авторът избира дестинации, които са различни  от всичко, което туристическите агенции масово предлагат. „През 2019 година Пловдив е обявен за Европейска столица на културата. Това е град, в който разходката е приятна, тъй като градът е пълен с паметници, които ни напомнят за преминалите през него различни народи, римляни, византийци, отомани, оставили ни своята постоянна следа.\" Така започва статията, която представя богатата палитра от културни забележителности и възможности за прекарване на почивка в един от най-старите градове в света. Изданието проследява историята на града под тепетата, като започва от най-древни времена и достига чак до наши дни. Като най-древния жив град в Европа, Пловдив има и много имена, сред които Пулпудева, Флавия, Филипополис и Тримонциум. Текстът описва подробно и останките от римската и антична култура, история и архитектура, насочва вниманието си към хълмовете, върху които е построен града. Детайлна и впечатляваща е информацията, която испанската медия предлага за най-популярните забележителности, сред които Античния театър, Римския стадион, Джумая джамия, Църквата „Света Богородица\", къща „Ламартин\", къща „Недкович\". Специално внимание се обръща и на близкки до Пловдив дестинации - Бачковския манастир и Асенова крепост, където туристите могат да прекарат незабравим и пълен с емоции уикенд.", "date": "2019.08.13", "title": "Популярно испанско издание проследява културната история на Пловдив"}
{"url": "http://www.cross.bg/obedinenoto-kralstvo-zayavi-1610995.html", "text": "/КРОСС/  Британските дипломати ще се изтеглят от институционалните структури на ЕС в Брюксел в рамките на дни, според планове, изготвени от офиса на премиера, пише британският вестник \"Гардиън\", цитиран от агенция \"Фокус\".В опит да подсили посланието, че Обединеното кралство напуска ЕС до 31 октомври,  Обединеното кралство ще спре да присъства на ежедневните срещи, на които се информира за вземането на решения на блока.Обсъжданият ход е в съответствие с първото изявление на Борис Джонсън в Камарата на общините, в което той заяви, че ще „разкачи\" британската дипломация от делата на ЕС.Критиците контрираха, че подобен „символичен ход\" просто ще остави Обединеното кралство „сляпо\" за решенията на ЕС и в крайна сметка ще навреди на националния интерес.Срещите на работните групи на ЕС, на които се очакваше британските дипломати да заемат своите места заедно с останалите 27 държави членки, ще се занимават с въпроси, свързани със сигурността, общоевропейския отговор на всякакви бъдещи кризи, включващи граждански лица, външните работи и защитата на интересите на потребителите.Не е ясно докъде ще стигне оттеглянето на Обединеното кралство от структурите на ЕС преди 31 октомври и дали министрите или постоянният представител на Обединеното кралство в ЕС в крайна сметка ще се явяват на срещи през септември и октомври.Външният министър Доминик Рааб заяви, че ще присъства на среща на своите колеги от ЕС в края на август в Хелзинки.Евродепутатът Луиза Поррит, заместник-лидер на либерал-демократите в Европейския парламент, заяви: „Борис Джонсън излишно саботира британското влияние в Европа. Високомерие като това подкопава нашето място в света и ще бъде третирано като недостойно от нашите европейски съседи и съюзници, с които трябва да работим за справяне с общи предизвикателства. Маргарет Тачър и Уинстън Чърчил ще бъдат ужасени от тази недалновидност. Трябва да сме водещи в Европа, а не да подкопаваме собствените си интереси\".В постоянното представителство на Обединеното кралство в Брюксел има около 150 дипломати, които лобират за британските интереси по време на изготвянето на позиции и регламенти на ЕС.Правителството на Тереза Мей бе далеч от желанието си да изостави терена в Брюксел и се стремеше да поддържа пътища в институциите на ЕС, за да повлияе на събитията. Но в изявлението си пред парламента, когато стана премиер, Джонсън каза, че и двете страни трябва да признаят „реалността\", че „националното участие на Обединеното кралство в Европейския съюз\" приключва.Премиерът заяви, че има \"много блестящи служители са хванати в капан след срещата в Брюксел и Люксембург, когато те биха могли да разгърнат по-добре талантите си в подготовката за нови търговски сделки и насърчаването на наистина глобална Великобритания\". ", "date": "2019.08.13", "title": "Великобритания изтегля дипломатите си от структурите на ЕС в рамките на дни"}
{"url": "http://www.cross.bg/chasa-sega-monitor-1610991.html", "text": "/КРОСС/ в. 24 часа - „Гергьовденското море\" увеличило двойно отпуските по болеств. 24 часа - Столични бандити грабят в малки улички до пазаритев. 24 часа - Чакаме руска оферта за АЕЦ „Белене\"в. Монитор - По 20 сигнала на ден за тормозени възрастни хорав. Монитор -  Свързваме Варна и Бургас с Каспийско морев. Монитор -  КАТ дебне за висока скорост и по малките пътищав. Сега -  Таванът на обезщетение за смърт на пътя ще се фиксира на 60 000 лв.в. Телеграф - Бойкот на свинскотов. Труд -  Хайка за алкохол менте по моретов. Труд -  Морбили обхвана 14 области в странатав. 24 часа -  Фандъкова в прекрасна форма - успокои тези, които пускат фейка, че била уморенав. 24 часа - Средната заплата 1260 лв., расте и на депутатите, но не е рекорднав. 24 часа - Гешев представи концепцията си за прокуратуратав. 24 часа -  4480 лв. обезщетение за наранена глава, 323 337 лв. при смърт след катастрофав. 24 часа - горски стопанства не спрели сеч въпреки чумата по свинетев. Монитор -  Агенция за закрила на детето: Над 1000 жалби за насилие над децав. Сега - \"Мерките\" в разгара на лятото не спират касапницата по пътищата край моретов. Сега - Университетите вече официално ще правят бизнесв. Сега - \"Булгаргаз\" съди парното в София, засега за 35 милиона левав. Телеграф - Благодетел подари вода на цяло селов. 24 часа - Таро Коно, министър на външните работи на Япония:България е силен лидер в усилията за просперитет на Балканитев. Монитор -  Марин Киров, юрист: Не трябва НПО-та с неясно финансиране да могат да номинират главен прокурорв. Телеграф - Величка Дошева, асоциация „Осиновени и осиновители\": Осиновени търсят корените си в родилнотов. Труд - Проф. Иван Поромански, началник на Клиника по гнойно-септична хирургия в УМБАЛСМ Пирогов пред Труд: Късните усложнения на диабета обхващат всички органив. 24 часа - Стари коли = смърт на пътяв. 24 часа - Защо у нас е по-вероятно да се удавиш, отколкото в Германия или Италияв. Монитор - Белите коси - респект или тежест?в. Сега - Чумата като огледало на власттав. Сега -  Преходът свършва, ние същов. Сега - И чуждите медии видяха, че обективната журналистика не е добре дошла у насв. Телеграф - Чумата пазарлъци не чакав. Труд -  Клоуни спасяват лъже демокрациятав. Труд - Адвокати vs. прокурори      ", "date": "2019.08.13", "title": "Преглед на печата"}
{"url": "http://www.cross.bg/finansovi-sdvr-direktorut-1610996.html", "text": "/КРОСС/   Мъжете, потрошили столично заведение вчера, ще бъдат задържани до края на деня. Това заяви във включване в сутрешния блок на БТВ „Тази сутрин\" директорът на СДВР ст. комисар Георги Хаджиев. Стана ясно, че разправата в заведението е заради финансови неуредици между собственика и поръчителя на наказателната акция. Между двамата има финансови отношения във връзка с работата им в две общи фирми - не са реализирани доста проекти, коментира Хаджиев без да изпада в детайли. Нито полицията, нито прокуратурата могат да се месят в такива финансови, търговски бизнес дела, но категорично този вандалски акт трябва да бъде осъден и трябва да ви кажем, че ние от вечерта работим изключително активно. В момента колегите провеждат оперативно-издирвателни мероприятия заедно с колегите от главната дирекция - така или иначе аз съм убеден, че в днешния ден извършителите на това нападение ще бъдат установени и задържани, каза директорът на СДВР. Оказва се, че при атаката вчера, не е подаден сигнал на 112, а на частната фирма, която охранява заведението", "date": "2019.08.13", "title": "Продължава разследването на погрома в известно столично заведение"}
{"url": "http://www.cross.bg/bulgariya-gradysa-moreto-1610997.html", "text": "/КРОСС/  Огнената седмица продължава. Температурите остават високи и във вторник. В ранния следобед термометрите ще показват стойности между 33 и 38 градуса. В Благоевградско и района на Сандански ще бъдат около и над 40 градуса. Вятър със скорост до 20-30 километра в час ще разхлажда източната половина на страната. Жегата ще е опасна в Западна България, където температурите ще са над 35 градуса в най-горещите часове. Затова в тази част на страната е в сила жълт и оранжев код за високи температури.По Черноморието плажуващите ще усетят силното вълнение на морето, което в началото на тази седмица е с височина на вълните около 2,5 метра. Температурите ще са между 28 и 30 градуса. Морската вода - от 25 градуса на север до 27 на юг.В средата на седмицата вълнението на морето ще се успокои. А това е първата ситуация за този месец, в която ще има предпоставки за мъртви течения. Високите вълни обикновено подкопават брега. С отдръпването им и утихването на вятъра на много места по крайбрежието има опасност от дънни ями и обратни „мъртви\" течения.Анатомията на тези явления е такава, че са способни да ни повлекат навътре в морето, перпендикулярно на бреговата линия. Ако човек попадне в такава ситуация, единственото спасение е да запази самообладание и да се опита да се измъкне, плувайки настрани, успоредно на брега. Подобни места безпогрешно се разпознават по по-тъмния цвят на водата, а опасната зона обикновено е тихо място насред разбиващите се в брега вълни, в която пяната и водораслите се оттеглят навътре във водата.Горещо ще е и в сряда с температури отново около 40 градуса в Югозапада. След това - в четвъртък и петък очакваме нахлуване на по-студен въздух, с който термометрите ще се успокоят за 2 дни. Ще има обаче превалявания, които ще преминат със студения фронт от запад на изток, а с тях - традиционните за лятото гръмотевични бури. Ще има риск и от градушки.В следващите 48 часа е в сила рискът от полски и горски пожари. Все още опасността е „много голяма\" в почти всички равнинни райони на страната - в областите на Централна Северна България, около Черноморието в Добричко и Бургаско, на югоизток - в районите на Ямбол и Хасково, в Централна Южна България - Пловдив и Пазарджик, както и в Югозападна България. „Екстремна опасност\" от пожари има в Западна България - най-вече в Софийско и по дължината на Кресненското дефиле, в централната част на Дунавската равнина и в Югоизточна България. ", "date": "2019.08.13", "title": "Опасност от \"мъртви течения\" на морето"}
{"url": "http://www.cross.bg/ivanova-lili-kontzert-1610992.html", "text": "/КРОСС/  През декември Лили Иванова ще има още един концерт в зала 1 на НДК, обявиха от екипа на певицата. Така, почитателите й ще могат да я чуят и видят в три поредни дни - на 8, 9 и 10 декември. Преди това, на 17 септември, Лили Иванова и музикантите й Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокалното трио \"ЛаТиДа\" ще се изявят на сцената на Античния театър в Пловдив. Билетите за този концерт свършиха още през юни. За последно поп примата пя в София през юни, край езерото в Панчарево. Там, след дълга пауза изпълни един от най-големите си хитове - \"Детелини\". Тазгодишното турне на Лили Иванова започна на 29 март от Велико Търново и мина през Бургас, Варна и Хасково.За първи път от 2015 г. насам тя пя в Габрово, Ямбол и Шумен, и за първи път от 10 години - в Гоце Делчев. ", "date": "2019.08.13", "title": "Лили Иванова готви голям концерт в София "}
{"url": "http://www.cross.bg/ne-se-boiite-ot-promenite-1610983.html", "text": "/КРОСС/  Не се бойте от промените! Те се случват, когато са необходими. Конфуций", "date": "2019.08.13", "title": "Не се бойте от промените!"}
{"url": "http://www.cross.bg/tihon-zadonski-bilo-1610984.html", "text": "/КРОСС/ Житие на свети Тихон ЗадонскиСв. Тихон Задонски е един от най-великите и най-новите благодатни подвижници и пастири на Руската православна църква. По своята светост и подвиг той може да се сравнява с древните велики свети отци на Вселенската църква.Св. Тихон Задонски се родил в 1724 г. в бедното семейство на църковния служител Сава Кирилович Соколов, село Короцка, Новгородска губерния. В светото кръщение получил името Тимотей. Баща му умрял твърде рано, а майка му едва смогвала да изхрани своите сирачета - четири сина и две дъщери. Когато Тимотей пораснал, майка му успяла да го настани в Новгородското духовно училище (1738), което две години по-късно било превърнато в духовна семинария. Завършил образованието си с пълно отличие през 1754 г., той веднага бил назначен в същата семинария за преподавател по гръцки език и риторика. На 10 април 1758 г. приел монашеско пострижение с името Тихон и наскоро бил ръкоположен за йеродякой, йеромонах, а през 1759 г. бива възведен в архимандритско достойнство и назначен за ректор на духовната семинария в гр. Твер. На Великден служил с Тверския архиепископ Атанасий и на архиерейската проскомидия архиепископът поменал Тихона: \"Епископство твое да помянет Господ Бог во царствии Своем!\" - и сам се усмихнал на своята грешка и добавил: \"Бог да ви даде да бъдете епископ!\" А по същото време в Руския синод архиереите теглели жребие измежду 7 кандидати, кой да бъде ръкоположен за епископ.Три пъти теглили жребие и трите пъти излязло името на Тверския ректор Тихон. На 13 май 1764 г. той бил ръкоположен за епископ в Петроградската катедрала \"Св. Петър и Павел\" като викарий на Новгородската епархия, а от 3 февруари 1763 г. бил назначен за Воронежки епископ.От всички преживени дотогава лишения и подвизи здравето на св. Тихон било доста разстроено. Затова още в самото начало на своето епархийско служение той помолил да бъде освободен на покой в някой манастир. Това му било отказано и той трябвало в продължение на четири години и седем месеца да носи подвига на епархийски архиерей. Високо благочестив, св. Тихон не можел спокойно да гледа разпуснатостта, която заварил в епархията. Той се заел да стегне дисциплината в църкви и манастири, всред свещеници и монаси, да издигне благолепието на богослужебните места и богослуженията и пр. С личен надзор и разговори, с проповеди и послания той успял за кратко време да постигне твърде много.Но здравето му продължавало да се влошава, докато най-после Св. Синод го освободил от Воронежката епархия. Св. Тихон се прибрал на усамотение и подвиг в Задонския манастир \"Св. Богородица\", на 95 км от гр. Воронеж. Бил освободен в края на 1767 година. Още като епархийски архиерей той бил известен като изключителен подвижник, а какво е било в манастирското му уединение - можем да си представим. Единствено го смущавала архиерейската му съвест, че малко послужил на Божия народ. В душата му се явявало нещо като разкаяние, загдето напуснал епархията. Едва ли не се налагало да се бори с мисълта за възвръщането си. Обаче строгият благодатен Задонски старец Аарон отговорил на тия негови смущения: \"Божията Майка не позволява на Тихона да излезе оттук!\" Така св. Тихон се успокоил и се освободил от тия свои духовни терзания.Неговият голям подвиг се състоял в постоянен пост и молитва, строго нравствен живот, непрестанна благотворителност при малкото възможност в неговото положение и най-вече - в \"златословесните писания\", които написал в съзерцателния покой на манастирското усамотение. През 1770 г. започнал да пише своя известен труд \"За истинското християнство\". Това е изложение на християнското нравоучение. В него личи дълбокото познание на Св. Писание и тънкото проникновение в Христовата православна вяра. А през 1777 г. започнал своето дивно творение \"Духовно съкровище, събирано от света\".Като оставил на своята Църква и народ безценно писмено съкровище (творенията му наброяват 16 тома), св. Тихон, изпълнен с преизобилна Божия благодат и чудеса, завършва земния си живот на 13 август 1783 година. През 1846 г. при поправка на централната манастирска църква мощите му били намерени нетленни. На 13 август 1864 г. (78 г. подир смъртта му), той бил канонизиран от Руската православна църква. ", "date": "2019.08.13", "title": "Св. Тихон, еп. Воронежки и Задонски Чудотворец "}
