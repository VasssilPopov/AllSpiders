{"url": "http://www.cross.bg/epidemiya-obshtinite-dryanovo-1566041.html", "text": "/КРОСС/ РЗИ - Габрово обявява грипна епидемия на територията на общините Трявна и Дряново от вторник, 23.01.2018 г., съобщават от здравното министерство. От утре до 26.01.2018 дните са обявени и за неучебни в общините Трявна и Дряново.Грипна епидемия се обявява и в община Димитровград от 23.01.2018 до 28.01.2018.До второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Русенска област е в предепидемичен период.От 23.01.2018 г. се отменя грипната епидемия на територията на Пернишка област.Картината е динамична, като Регионалните здравни инспекции следят епидемичните показатели и предприемат незабавни мерки. ", "date": "2018.01.22", "title": "Обявяват грипна епидемия в Трявна, Дряново и Димитровград"}
{"url": "http://www.cross.bg/gechev-sistema-sistemata-1566049.html", "text": "/КРОСС/ „Фактите за системата БАЦИС са стряскащи\" - това заяви пред БТВ депутатът от ПГ на \" БСП за България\" Румен Гечев. Той напомни, че през 2012 г. се сключва договор с изпълнител-софтуерна  фирма, която да изгради информационна система по внос и износ на стоки от и към България. Това е система  със стратегическа важност, тъй като касае не само приходите към бюджета от акцизи и ДДС, но и националната сигурност. Гечев  добави, че няколко години след това ДАНС заключва, че налице са технически възможности за манипулиране или неоторизирано влизане в компютърната система, използвана за контрол и мониторинг в Агенция „Митници\".  ДАНС отбелязва още, че при работа с проверената компютърна система не са спазени общоприети „добри практики\" за мрежова информационна сигурност. „Съществуват условия за създаване на заплаха за финансовата и икономическа сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители от Агенция „Митници\" са изменили съдържанието на анализиращата компютърна система, с цел прикриване на допълнителни уязвимости в нея\", изтъкна Гечев, цитирайки доклада на агенцията.Той заяви, че това означава, че ДАНС разстрелва тези, които са допуснали функционирането на такава система. Румен Гечев обясни, че в БАЦИС може да се влиза с обща парола. „Всички митнически служители на територията на страната влизат в нея с една и съща парола, която, както установяват ДАНС и прокуратурата, е много лесна. Трагично е, че в нея може да се влезе през Скайп. Това са фактите\", заяви народният представител. Социалистът обясни, че  Главният прокурор днес е потвърдил, че системата е направена така, че няма следи кой служител и кога е  влизал в нея. „След като е направено така, че да  няма следи, какъв е екипът от Министерство на финансите и митниците, който е задал да се направи такъв скандален пробив в системата\", попита Гечев. То добави, че днес представителите на левицата са попитали още- какъв е съставът на комисията, която е приела програмата и как е възможно да бъде приета такава система.„Днес г-н Горанов обясни, че в средата на 2016 г. са взети мерки след сигнал от българска фирма за манипулиране на данни. В писмото си от 3 януари 2018 г. до премиера, той казва обаче, че от 340 устройства, чрез които се влиза в системата, само 47 са извършили необходимите препоръки\", каза още проф. Гечев. Той потвърди, че приходите от ДДС и акцизи са се вдигнали с около 900 млн. лв. заради променените цени на горивата, новия акциз за цигарите, промяната в БВП и потреблението. „Евростат и Американският аналитичен център „Global Financial Integrity\" публикува информация, че България е на първо място по сива икономика в ЕС с  почти 30%, което е над 100% от средния европейски показател\", обяви Румен Гечев.", "date": "2018.01.22", "title": "Румен Гечев: Фактите за системата БАЦИС са стряскащи"}
{"url": "http://www.cross.bg/ivan-ivanov-narodniyat-1566050.html", "text": "/КРОСС/ „Днес се спука балонът, че всичко в митниците и БАЦИС е нормално. Истината е, че икономическата и финансова система на България са в риск заради тази система, която е така направена, че който и да влезе в нея, не оставя никакви следи\". Това каза народният представител от ПГ на „БСП за България\" Иван Иванов пред БНТ.Той обясни, че всеки, който има IP адреса на системата, може да влезе и да я манипулира.„БАЦИС има кардинални проблеми. В писмото на г-н Горанов от 3-ти януари тази година е записано, че от 340 точки за достъп, само 47 са приведени в необходимите норми за експлоатация\", обясни още народният представител.  Иван Иванов добави, че  крайният срок за отстраняване на проблемите е средата на 2018 г., а този процес се бави, въпреки че през ноември миналата година са хванати 100 000 литра нелегално гориво. „Прокуратурата има данни, че са изтривани хард дискове, това е установено и от ДАНС. Обвинението обаче отказва да заведе досъдебно производство по този случай, защото няма данни кой и кога е влизал, за да манипулира системата, а тя работи вече 5 години\", каза още Иван Иванов.", "date": "2018.01.22", "title": "Иван Иванов: Днес се спука балонът, че всичко в митниците и БАЦИС е нормално"}
{"url": "http://www.cross.bg/tyrski-siriiiskite-siriya-1566045.html", "text": "/КРОСС/ Най-малко 11 цивилни, включително 5 деца, са били убити при турски въздушни удари в Сирия. В същото време, двама души загинаха, а 12 бяха ранени при ракетен обстрел по турски лагер до границата.На третия ден от сухопътната операция на турската армия срещу сирийските кюрдски милиции, Турция пое контрола над няколко села около Африн.Турските въоръжени сили са поразили над 170 цели в района на сирийския град, съобщиха местните власти.След разговори с Русия, турският президент Реджеп Ердоган заяви, че няма да отстъпи и ще продължи операцията.Анкара обвинява сирийските кюрди във връзка със забранената Кюрдска работническа партия - ПКК.", "date": "2018.01.22", "title": "11 цивилни са загинали след атаката на Турция в Сирия"}
{"url": "http://www.cross.bg/nikolova-strategii-suvmestni-1566042.html", "text": "/КРОСС/ Дунавският регион има редица възможности за териториалното сближаване и икономическото развитие на страните по поречието на реката, чрез интегриран подход в партньорството и подкрепата за изпълнението на съвместни стратегически проекти. Това заяви заместник-министърът на регионалното развитие и благоустройството и  Национален координатор за Стратегията на ЕС за Дунавския регион Деница Николова по време на Среща на председателите на Комисиите по европейски въпроси на парламентите на Европейския съюз /Председателски КОСАК/, което се провежда в София.Зам.-министър Николова бе ключов говорител в Третата сесия на форума на тема: „Ролята на европейските макрорегионални стратегии за постигане на устойчиво развитие, сигурност и стабилност\". В речта си тя отбеляза, че макрорегионалните стратегии на ЕС, обхващащи четири макрорегиона - Балтийско море, река Дунав, Адриатическо и Йонийско море и Алпите, имат значимост като платформа за транснационално сътрудничество. Те предоставят интегрирана рамка, в която държавите използват общия си потенциал за справяне с взаимните предизвикателства. „В контекста на започналия дебат за бъдещето на кохезионната политика след 2020 г. и мястото на макрорегионалните стратегии в нея дискусията следва да се ориентира в посока на бъдещето, защото националните парламенти могат да допринесат за утвърждаването на макрорегионалните стратегии като важен инструмент за сближаване\", посочи зам.-министър Николова. Тя обърна специално внимание на нуждата от политическа подкрепа в подпомагане създаването на координирани политики за постигане на интелигентен, устойчив и приобщаващ растеж в макрорегионите. „Изпълнението на съвместни регионални и макрорегионални проекти би могло да има значителна роля за утвърждаване на добавената стойност на такива инициативи. Това би могло да бъде една от предпоставките за намиране на съвместни решения за общите предизвикателства, свързани с инфраструктура, миграцията и демографския натиск, изменение на климата или други проблеми, които не биха могли да бъдат разрешени от една държава или регион\", посочи тя.Според зам.-министър Николова Дунавската макрорегионална стратегия е пример за уникален подход, предоставящ възможности за сътрудничество и изграждане на мрежи между държавите-членки в региона на река Дунав. „За нас добавената стойност на Дунавската стратегия е в партньорството и подкрепата да изпълнението на съвместни стратегически проекти\", каза зам.-министър Николова. Тя допълни, че за България са идентифицирани 9 проекта на обща стойност над 40 млн. евро, обхващащи сфери като воден транспорт, пристанищна инфраструктура, енергетика, образование, млади хора, иновации. „В този контекст, Транснационална програма „Дунав\" и европейските структурни и инвестиционни фондове имат важна роля, която би се засилила в бъдеще, концентрирайки средства за изпълнение на по-малко на брой, но съвместни междурегионални стратегически проекти, които ще имат видим ефект върху икономическото развитие и териториалното сближаване в региона\", каза тя.  „В Дунавския регион се наблюдават големи различия, тъй като в него се намират някои от най-успешните региони в ЕС, но също и някои от най-бедните. Това предоставя добри възможности за постигане на значими резултати чрез сътрудничество и обмяна на опит. Но са необходими допълнителни инвестиции и действия, за да може регионът да отбележи устойчив напредък и растеж\", изтъкна още заместник-министър Николова. Според заместник-регионалният министър намаляването на регионалните неравенства е изключително важно за Дунавската стратегия и останалите макрорегионални стратегии цел, както и създаването на взаимодействия за растеж и осигуряване на заетост в съответните региони.Зам.-министър Николова напомни, че Българското председателство на Дунавската стратегия също ще следва пътя на намиране на съвместни решения за общите предизвикателства. „Ще насочим дискусиите през тази година към две важни теми от стълб „Свързаност\" на стратегията, които са от изключителна важност за всички държави-членки и особено за България.„Макрорегионите могат да помогнат за формирането на интегриран поглед над бъдещето на европейската територия. Те могат да се превърнат във важен инструмент за постигането на териториално сближаване в различните области на политика, както и да доведат до създаването на подходи като Градския дневен ред на ЕС.  Дискусиите относно политиката на сближаване след 2020 г. са в напреднал етап и бъдещето на макрорегионалните стратегии също следва да бъде отчетено в този дебат с цел постигане на по-голяма ориентираност към резултати и подобряване на синергиите между отделните програми и инструменти на ЕС\", отбеляза още тя. ", "date": "2018.01.22", "title": "Зам.-министър Николова: Намаляването на регионалните неравенства трябва да е основна политика на европейските макрорегионални стратегии"}
{"url": "http://www.cross.bg/proekti-surbiya-bulgariya-1566022.html", "text": "/КРОСС/ 12,2 млн. евро ще бъдат инвестирани в пограничния район между България и Сърбия. Средствата са предвидени за финансиране на проекти по обявената днес втора покана за набиране на предложения по Програмата Interreg - ИПП за трансгранично сътрудничество между двете страни с управляващ орган Министерството на регионалното развитие и благоустройството.Набират се проекти по трите приоритетни оси на програмата - „Устойчив туризъм\", „Младежи\" и „Околна среда\", като кандидатстването ще е изцяло електронно, чрез системата . Срокът е 23 април 2018 г.Допустими за финансиране ще бъдат проекти за повишаване на туристическата атрактивност на региона или създаване на трансграничен туристически продукт, за опазване на природата или съвместното управление на риска. Ще се финансират също и проекти за придобиване на нови умения и предприемачество в трансграничния регион. Той включва областите Видин, Монтана, Враца, Софийска, Перник и Кюстендил в България и областите Бор, Зайчар, Топлица, Нишава, Пирот, Ябланица и Пчиня в Сърбия.Проектни предложения по поканата могат да подават регионални туристически асоциации, неправителствени организации, фондации, търговски палати, бизнес асоциации или клъстери, образователни или обучителни центрове, университети и научно-изследователски институти, регионални и браншови агенции за развитие, централни и регионални служби и структури на държавни институции или администрации, музеи, библиотеки, читалища и др.Пълният пакет документи за кандидатстване, включително Насоките, е публикуван на следните интернет страници: ; ; ; ; .Предстои провеждане на информационни събития по програмата. Датите и местата за тях ще бъдат обявени допълнително, съобщават от регионалното министерство.", "date": "2018.01.22", "title": "12,2 млн. евро ще бъдат инвестирани в пограничния район между България и Сърбия"}
{"url": "http://www.cross.bg/iierysalim-izrael-amerikanskoto-1566040.html", "text": "/КРОСС/ Американското посолство в Тел Авив ще се премести в Йерусалим до края на 2019 година, заяви вицепрезидентът на САЩ Майк Пенс, който е на посещение в Израел, предава БНТ.Това е последната спирка от близкоизточната обиколка на американския вицепрезидент. Той трябваше да посети и Рамала. Палестинският лидер Махмуд Абас обаче отказа срещата заради решението на САЩ да признаят Йерусалим за столица на Израел. Махмуд Абас днес е в Брюксел, където се очаква да поиска Европейският съюз да признае палестинската държава.Еврокомисарят за външна политика Федерика Могерини заяви, че няма промяна в позицията на Евросъюза за Йерусалим и градът трябва да е столица на две държави.", "date": "2018.01.22", "title": "Американското посолство се мести в Йерусалим до края на 2019-а"}
{"url": "http://www.cross.bg/godinata-avtomobil-mall-1566037.html", "text": "/КРОСС/ Победителите в елитния конкурс „Кола на годината\" на Прес Авто Клуб България бяха обявени на бляскава церемония в Sofia Ring Mall, водена от Ники Кънчев. Една от големите награди - тази за Градски автомобил на 2018 г., връчи лично маркетинг мениджърът на търговския център Силвия Чапарова.В Sofia Ring Mall, който по традиция е домакин на най-авторитетния автоконкурс в България, бяха наградени и останалите победители, избрани с гласуване от 40 специализирани журналисти. Те определиха Ford Fiesta за „Кола на годината на България за 2018 година\". Той стана и градски автомобил на годината. В категорията „Лек автомобил на 2018\" победител е Opel Insignia. Номер едно в категорията „Кросоувър на годината\" стана Skoda Karoq. Наградата „Екоавтомобил на годината\" отиде при VW e-Golf, а за „Премиум автомобил на 2018\" беше определен Range Rover Velar. Isuzu D-MAX пък взе голямата награда за „Многофункционален автомобил на годината\". Членовете на журито оценяваха 63-те номинирани коли по шест основни критерия - дизайн, задвижване, функционалност, пътноповедение, безопасност и цена/предлагане. ", "date": "2018.01.22", "title": "Sofia Ring Mall награди Градския автомобил на годината за 2018-а"}
{"url": "http://www.cross.bg/vigenin-kristian-evropeiiski-1566035.html", "text": "/КРОСС/ България получи широка подкрепа за приоритетите на своето председателство на Съвета на ЕС, особено що се отнася до даването на ясна европейска перспектива за страните от Западните Балкани. Това заяви председателят на Комисията по европейски въпроси и контрол на европейските фондове Кристиан Вигенин на пресконференция след приключването на Срещата на председателите на комисиите по европейски въпроси на страните от ЕС на 22 януари 2018 г. в София.В редица изказвания беше споменато, че сигурността в района на Западните Балкани означава и стабилност на целия ЕС, отбеляза Кристиан Вигенин. По думите му дискусията между представителите на парламентите е показала, че очакванията към Българското председателство са големи. Обединението на Европа няма да бъде завършено докато регионът на Западните Балкани не стане част от ЕС, заяви председателят на Комисията по европейски въпроси и контрол на европейските фондове.Неизменно свързана с бъдещето на Европа и на ЕС е темата за формирането на бюджета на Съюза за периода 2020 - 2027 г., посочи Кристиан Вигенин. Той подчерта, че множеството предизвикателства пред ЕС налагат да се намери баланс между съхраняване на традиционните политики и финансирането на нови общи политики като например сигурността, миграцията и европейската отбрана. За нас, като страна с догонващо социално-икономическо развитие, е особено важно да бъде запазен дългосрочният инвестиционен характер на кохезионната политика и това беше акцент в изказванията както на българските представители, така и на представителите от Централна и Източна Европа, уточни Кристиан Вигенин.Председателят на Комисията по европейски въпроси и контрол на европейските фондове отбеляза, че сътрудничеството между институциите е основен инструмент за отчитане на интересите на гражданите на ЕС. Кристиан Вигенин посочи, че активният обмен между Европейския парламент, националните парламенти, Европейската комисия и Комитета на регионите е платформа за обратна връзка с гражданите. Това е и идеята за създаването на работната група, която ще бъде председателствана от първия заместник-председател на Европейската комисия Франс Тимерманс. Тя ще направи преглед на политиките и ще прецени кое може да бъде постигнато по-ефективно на европейско, кое на национално, кое на регионално и местно равнище, добави той.Предвижда се в работната група да участват по трима представители на националните парламенти, на Комитета на регионите и на Европейския парламент, обясни Кристиан Вигенин. Беше уточнено да се създаде работна група в рамките на КОСАК, която ще се състои от по двама представители на всяка държава и ще обсъжда какво биха могли да направят националните парламенти на национално равнище по темите субсидиарност и пропорционалност. ", "date": "2018.01.22", "title": "Вигенин след края срещата на КОСАК: Получихме широка подкрепа за приоритетите на Българското председателство"}
{"url": "http://www.cross.bg/milkov-batzis-programata-1566038.html", "text": "/КРОСС/ Народният представител от ПГ на „БСП за България\" Пенчо Милков призова в Народното събрание медиите да проверят, защо е било прието, че програмата БАЦИС е изпълнена, след като част от функционалностите й не са били реализирани, по предварителното задание. Освен това обърна внимание да проверят: \"Кой е съставил техническите изисквания за програмата, така че да не остават в нея следи при манипулация. Това не може да се е случило без знанието на политическото ръководство на министерството на финансите.\"Той добави, че договорът за изработване на БАЦИС и системата контрол на горивата  на НАП е един и същ и изпълнителят също. По думите му следва да се провери, дали тя няма същите недостатъци. Милков обърна внимание, че в доклада на ДАНС се казва, че не е възможно цялостно заличаване на данни и документи, но това означава, че може частично да се заличават. ", "date": "2018.01.22", "title": "Пенчо Милков, БСП: Кой е съставил техническите изисквания за БАЦИС така, че да няма следи при манипулация"}
{"url": "http://www.cross.bg/petur-hristov-oblast-1566047.html", "text": "/КРОСС/ Народните представители от \"БСП за България\" ще направят проверка на обществените поръчки, спечелени във Великотърновска област от убития на 8 януари бизнесмен Петър Христов, съобщава БНР.Депутатите социалисти се сезирали от медийните публикации след покушението над Петър Христов, че в последните две години негови фирми са усвоили над 50 милиона лева от обществени поръчки на общини в област Велико Търново.Народният представител от региона Весела Лечева заяви:\"Всички наблюдаваха феодализирането на цялата област и огромен обществен ресурс, съсредоточен в едни и същи фирми\".Весела Лечева коментира, че идването на немски експерти у нас за борба с корупцията е имитация на действия.\"Няма нужда да идват експерти от различни държави, ако ние нямаме политическата воля да се справим с този въпрос\", допълни тя. ", "date": "2018.01.22", "title": "БСП иска преглед на обществените поръчки, спечелени от убития Петър Христов"}
{"url": "http://www.cross.bg/predavaneto-nito-predavane-1566036.html", "text": "/КРОСС/ Десетки граждани се събраха пред сградата на БНТ, за да изразят подкрепата си към предаването \"Денят започва с култура\". Екипът на предаването твърди, че програмният директор на БНТ 1 Емил Кошлуков оказва натиск при подбора на темите и събеседниците. Гражданите изразяват своето недоволство с мълчаливо присъствие пред сградата на БНТ и очакват реакция от Управителния съвет и от програмния директор. Протестиращите посрещнаха с овации екипа на сутрешното предаване за култура, който също се присъедини към протеста. Чуха се искания за оставка на Кошлуков, съобщава БНР.На протеста дойдоха бившата шефка на комисията по досиетата Екатерина Бончева и музикантът Васил Гюров. Екипът на предаването също слезе при протестиращите.Продуцентът Весела Петрова каза:„Има обвинения за езика на предаването, който бил по-елитарен. Не може в предаване за култура да се говори с езика на улицата.  Няма как да се каже, че ние не работим. Това е всеки ден, работим и в събота и неделя, защото трябва да се приготви предаване за понеделник\".Програмният директор на БНТ Емил Кошлуков коментира за \"Хоризонт\" дали е оказван натиск върху екипа на предаването и призивите за неговата оставка.„Призовавам всеки, върху когото е оказан натиск - спрян му е гост, свалена е тема, забранено е излъчване на материал, репортаж или цял брой на предаването, моментално да сезира СЕМ, а ако смята, че е по-тежко, защото свободата на словото е част от конституционните права, да сезира прокуратурата. Аз лично ще внеса сигналите вътре. Не е моя работа да се обяснявам, работа е на този, който го твърди, да представи доказателства. Смятате ли, че трябва да отговарям на всеки, който има някакво мнение за мен?\"Генералният директор на БНТ Константин Каменаров определи предаването като \"безценно\" и коментира казуса:„Това е единственият телевизионен формат, в който се случват тези неща. Радвам се да кажа, че сме единствената телевизия, която си позволява да притежава такъв формат. Предаването нито е застрашено, нито е под някакъв натиск или репресия - по никакъв начин, в това ви уверявам. Никой нито има намерение да го сваля, проваля, мести и т.н. Предаването е много добро, на своята аудитория, която заслужава да има своя медиен излаз. Няма никакъв проблем. Предполагам, че има някакъв елемент на недостатъчно говорене, което е моя грижа да оправя.Конкретно за това предаване рейтингът не е определящ. Като говорим за култура, няма как да очакваме да постигнем зашеметяващ рейтинг. Не е рейтингът това, което ще определи качеството на това предаване.   Абсолютно съм сигурен, че БНТ и БНР са най-свободните медии в държавата. Никога не е имало нито върнати, нито забранени събеседници\", каза още Каменаров.Председателят на СЕМ София Владимирова каза: „Това, което предстои, е среща с ръководството на БНТ в СЕМ. Тази среща е по друг повод, но във връзка с новите обстоятелства с казуса с предаването, въпросите, които има СЕМ, ще бъдат повдигнати. Срещата ще се състои утре в СЕМ, като част от дневния ред на редовното заседание\". ", "date": "2018.01.22", "title": "Протест пред БНТ срещу програмния директор Емил Кошлуков"}
{"url": "http://www.cross.bg/sistemata-dans-batzis-1566046.html", "text": "/КРОСС/ \"За да има контрабанда, трябва да има покровителство от най-високи административни и политически нива. Затова не приемам твърденията на Цветан Цветанов за технически проблем със системата БАЦИС.\" Това заяви зам.- председателят на ПГ на \"БСП за България\" Жельо Бойчев по време на съвместно заседание на комисиите по вътрешна сигурност и обществен ред и по бюджет и финанси.Той отбеляза фрапиращите противоречия между доклада на ДАНС и  обясненята от Агенция „Митници\". \"Очевидни са противоречията между доклада на ДАНС и обясненията на митническата агенция. Кое е вярното- това, че системата е позволявала нерегламентиран достъп до данните и тяхното манипулиране или обяснението, че всичко е било под контрол и няма проблеми. Няма никакъв смисъл от това да има централизирана информационна система, ако има съмнения и възможност тя да бъде манипулирана\"- коментира Бойчев. Той направи извода: \"По този начин не се бори контрабандата, а се централизира и  организира\"„Над три години Агенция „Митници\" и Министерство на финансите са бездействали и не са предприели нищо, въпреки че и за непрофесионалист е видимо- как системата БАЦИС е несъвършенна и че още при самото й създаване са заложени пропуски, които дават възможност за манипулиране на въведени данни, без да бъдат оставяни следи, въпреки дадените милиони лева за внедряване на системата.\" Това заяви народният представител от „БСП за България\" Станислав Владимиров, позовавайки се на доклад на ДАНС за системата БАЦИС. По думите му е добре, че ДАНС правят критичен доклад, в който много ясно посочват редица несъвършенства- като това, че достъпът до всички ИКУНК устройства се осъществява чрез компютър, свързан с интернет, ползващ редица приложения, което е предпоставка за външни влияния. „Използването на една и съща парола за осъщестявване на достъп до ИКУНК за всички данъчни складове в страната позволява системата на националано ниво да  бъде лесно дестабилизирана\", уточнява той, позовавайки се на доклада на ДАНС.По думите на Станислав Владимиров най-стряскащо е едно от заключенята на ДАНС: „Според агенцията, съществуват условия за създаване на заплаха за финансовата и икономическа стабилност на страната, поради наличие на възможност за манипулиране на количеството стоки, подлежащи на акцизно облагане.\"", "date": "2018.01.22", "title": "Жельо Бойчев за пробивите в БАЦИС: По този начин не се бори контрабандата, а се централизира и организира"}
{"url": "http://www.cross.bg/sofiya-partita-profaiil-1566009.html", "text": "/КРОСС/ Най-новото модерно място на нощна София - Noir Club намиращо се на топ локацията, ул. „6-и септември\", отвори официално врати и презентира своя иновативен и луксозен дизайн, решен в червено и черно, запазил стила на бившия театър  „Ла Страда\", съчетан с перфектен саунд и мултимедия, съобщават ПРофайл.На коктейла по случай откриването под звуците на саксофон, миксиран с електронна музика присъстваха редица популярни личности, сред които бяха:  Мис България 1998 Наталия Гуркова, Ирина Папазова,  Мис България 2015  Марина Войкова, Денди, ПР специалистът Атанас Лазаров ПРофайл,  Катя Близнакова и  Елена Брусарска, Ирра , арт директорът на Code Fashion TV Антон Узунов , атрактивните Янг Бибиянг, в компанията на близначките Алекс и Влади, собственикът на бутик Roberto Botticelli  Станислав Попов и неговата половинка Виолета Генова, водещият на руския формат \"Подмосковние вечера\" Георги Величков и много други.Черната перла на София, клуб NOIR ви очаква, за да се насладите на тематични партита и едни от най популярните DJ-и и изпълнители на българската и световна сцена.Клубът, собственост на двамата ценители на нощния живот Петър Иванов и Георги Петров,  е изключително подходящ за частни партита и бутикови събития, пишат още  от ПРофайл.Нощна София вече ще има още един по добър избор за партита, допълват познавачите. ", "date": "2018.01.22", "title": "Откриха нов шикозен бутиков нощен клуб в столицата - Noir"}
{"url": "http://www.cross.bg/radev-bulgariya-rymen-1566039.html", "text": "/КРОСС/ Президентът Румен Радев и премиерът на Чешката република разговаряха днес на „Дондуков\" 2 в рамките на посещението на Андрей Бабиш в България. Засилването на търговския обмен между двете страни, бъдещото сътрудничество в рамките на науката и образованието и позициите, които двете страни споделят в рамките на Европейския съюз, бяха акценти  на срещата.Държавният глава Румен Радев изрази благодарност за последователната подкрепа, която Чешката република оказва на страна ни за присъединяването към Шенгенското пространство, както и за споделения опит при подготовката ни за първото Българско председателство на Съвета на ЕС.Румен Радев и Андрей Бабиш се обединиха около позицията, че европейската система за предоставяне на убежище има нужда да бъде ревизирана така, че нелегалният достъп на мигранти до европейските страни да бъде ограничен до минимум.  Българският президент и чешкият премиер изразиха готовността на двете страни активно да вземат участие в инициативи по линията на общата европейска отбрана и се съгласиха да обединят усилия за запазването на кохезионната политика в ЕС в подкрепа на развитието на всички  държави членки.От своя страна чешкият премиер подкрепи бъдещи инициативи за по-динамично сътрудничество и диалог между държавите от Вишеградската четворка и България. Андрей Бабиш изрази удовлетворение от факта, че България поема председателство на Съвета на ЕС в ключов за бъдещето на общността момент и определи двустранните отношения между България и Чехия в сферата на туризма и културния обмен като пример за дълбоко и традиционно сътрудничество.", "date": "2018.01.22", "title": "И президентът Румен Радев се срещна с чешкия премиер Андрей Бабиш"}
{"url": "http://www.cross.bg/regionalni-sreshti-zakrila-1566015.html", "text": "/КРОСС/ Държавна агенция за закрила на детето стартира своите годишни регионални срещи съвместно с областните и общински администрации.Тазгодишните регионални срещи са продължение на добрата практика от изминалата 2017 г.Целта на срещите  запознаване на местно равнище на органите по закрила, неправителствените организации,  местните администрации, организациите, работещи с деца, както и самите детски представители, доставчиците на социалните услуги и представителите на бизнеса, с приоритетите на ДАЗД за 2018г: Дигитална сигурност, Здравословно хранене; Добри практики.Първата среща се проведе в гр. Драгоман на 29.01.2018 г., уточняват от ДАЗД. ", "date": "2018.01.22", "title": "Държавна агенция за закрила на детето стартира регионални срещи"}
{"url": "http://www.cross.bg/plan-ystroiistven-shabla-1566018.html", "text": "/КРОСС/ Стартират консултации по предварителния проект на Общия устройствен план (ОУП) на Община Шабла и на доклада за Екологична оценка (ЕО) към него, съобщават от пресслужбата на Министерството на регионалното развитие и благоустройството.Планът, който е с прогнозен период на действие 20 години, се разработва по възлагане на Министерството на регионалното развитие и благоустройството с финансиране от държавния бюджет. За да влезе в сила, той трябва да бъде одобрен от Националния експертен съвет по устройство на територията, а за прилагането му ще отговаря Община Шабла.Общият устройствен план трябва да създаде оптимална простран­ствена и функционална структура на територията на общината, която да осигури нейното развитие в хармонично единство на селищата със съществу­ващите природни и антропогенни елементи и специфичните социално-икономически условия.В обхвата на плана попадат части от осем защитени зони - „Шабленски езерен комплекс\", „Дуранкулашко езеро\",  „Калиакра\" и „Било\" за опазване на дивите птици, и „Езеро Дуранкулак\", „Езеро Шабла-Езерец\", „Комплекс Калиакра\" и „Крайморска Добруджа\" за опазване на природните местообитания и на дивата флора и фауна. Затова като приложение към ЕО е изготвен и доклад за оценка на въздействието на ОУП върху предмета и целите на опазване в защитените зони.  Общият устройствен план и доклада за Екологичната оценка към него са на разположение на заинтересованите лица в сградата на Общинска администрация Шабла, ул. „Равно поле\" № 35, ст.№ 210, от 22.01.2018 г. до 22.02.2018 г., всеки работен ден от 9.00 до 17.00 часа, както и на интернет адрес: .Становища и мнения по предварителния проект на общия устройствен план и доклада за Екологична оценка към него могат да се депозират в сградата на общината, ст. № 106, на факс: 05743 42 04, или на електронна поща: . Срокът за провеждане на консултациите и изразяване на становище е 17.00 часа на 22.02.2018 г.Проектът на Общ устройствен план на Община Шабла ще бъде подложен и на обществено обсъждане. То ще се проведе на 9 март 2018 г. от 10.00 часа в сградата на Община Шабла.    ", "date": "2018.01.22", "title": "Стартират консултации по предварителния проект на Общ устройствен план на Община Шабла"}
{"url": "http://www.cross.bg/plovdiv-godina-leva-1566026.html", "text": "/КРОСС/ Групата съветници от БСП в Пловдив депозира предложения към проектобюджета на Община Пловдив за 2018 година. Те бяха обсъдени и приети на разширено заседание на Изпълнителното бюро с членове на Градския съвет на столетницата в града на тепетата. Предложенията отразяват приоритетите на социалистите и касаят общински дейности, свързани с културата, образованието, здравеопазването, екологията и инфраструктурата.През финансовата рамка от БСП настояват Община Пловдив да продължи ангажимента за подобряване  материалната база на училищата чрез закупуване на техническо оборудване, необходимо за учебния процес. Мотивът е повишаване на качеството на образование, а предлаганата сума е 200 000 лв.И тази финансова година БСП предлага създаването на Програма за финансово подпомагане на лекари специализанти в общинските болници, които след завършване на специализацията да остават по трудов договор в съответното лечебно заведение. За възнагражденията на 15 лекари специализанти ще са необходими 250 000 лева годишно, но така ще се подпомогнат общинските здравни заведения, а на завършващите медици ще се даде шанс да останат в България.3 000 000 лева от собствените приходи на общината да бъдат инвестирани в построяването на общински жилища, които да се отдават под наем, гласи предложение на социалистите към Функция IV - Жилищно строителство, благоустройство и опазване на околната среда. То е мотивирано със спешната нужда от подновяване на остарелия и недостатъчен общински жилищен фонд, решаване на социални и демографски проблеми, дългосрочна и сигурна инвестиционна политика. В същия бюджетен дял са разчетени и посочени суми, с които да се картотекират безстопанствени и изоставени имоти, вътрешнокварталната инфраструктура за спешен ремонт, проектиране на системи за капково напояване в дворове на училища и детски градини, възстановяване на помпи за напояване в междублокови пространства. За подобряване качеството на въздуха в Пловдив съветниците на БСП предлагат мерки на стойност 200 000 лв. Те се отнасят както до залесяването и озеленяването на конкретни зони, така и до поставянето на измервателни станции за мониторинг на въздуха.„Културен чек за Пловдив\" предлагат съветниците социалисти в бюджетната рамка за 2018 година. Идеята е навършващите тази година пълнолетие ученици да получат ваучер на стойност 50 лева. С въпросния ваучер ще  могат да посетят по избор пловдивски музеи, спектакли на Пловдивския драматичен театър или друго събитие на местните културни институти. От БСП са изчислили, че тази идея за достъп на младите пловдивчани до културния капитал на Пловдив ще струва на бюджета 180 000 лева. ППГОС на БСП-Пловдив мотивира също отпускането на определени суми за подпомагане на Вокална формация „Орфей\", „Съюз на пенсионерите - 2004\", Български антифашистки съюз. ", "date": "2018.01.22", "title": "БСП – Пловдив със свои предложения за общинския проектобюджет 2018 "}
{"url": "http://www.cross.bg/sofiya-tzvetkov-boris-1566025.html", "text": "/КРОСС/ На 23 януари, от 15.00 до 17.00 часа, заместник-председателят на БСП - София проф. Ваня Добрева и общинският съветник Борис Цветков  ще бъдат на разположение на софиянци в постоянната приемна на БСП - София на .Желаещите може да се запишат предварително на телефон 02/987 20 86.  ", "date": "2018.01.22", "title": "Зам.-председателят на БСП – София проф. Ваня Добрева и общинският съветник Борис Цветков  ще проведат приемна за граждани"}
{"url": "http://www.cross.bg/yanyari-oblast-nyama-1566028.html", "text": "/КРОСС/ Поради високата заболеваемост в страната, днес в 142 училища няма да се провеждат учебни занятия. Това съобщиха от пресцентъра на Министерството на образованието и науката (МОН).Учебният процес е преустановен в 116 училища в област Пазарджик. Това ще е така от 19 до 23 януари 2018 година поради обявената грипна епидемия.В област Благоевград няма да работят 17 училища заради високата заболеваемост на учениците. Грипната епидемия там ще продължи до 24 януари, сряда, като има възможност този срок да бъде увеличен.От 19 до 24 януари няма да работят и 2 училища в област Враца. Става въпрос за СУ \"Васил Воденичарски\" в село Хайредин, Обединено училище \"Св. Св. Кирил и Методий\" в село Краводер. До 22 януари занятия няма да има и в ОУ \"Св. Св. Кирил и Методий\" в село Малорад, но там почивката за учениците са налага поради непредвиден ремонт на отоплителната инсталация.Поради висока заболеваемост няма да се учи от 22 до 24 януари и в ПГСС \"Св. Георги Победоносец\", град Суворово, област Варна.От 22 до 24 януари няма да учат и четири училища в Пловдивска област - ОУ \"Св. Св. Кирил и Методий - село Стрелци, НУ \"Св. Св. Кирил и Методий\"- село Борец, СУ \"Христо Смирненски\"- град Брезово, и ПГ \"Зл. Бояджиев\"- град Брезово.До 24 януари продължава и грипната ваканция за СУ \"Васил Левски\" - град Опака, област Търговище.", "date": "2018.01.22", "title": "142 училища в страната останаха празни заради грипа"}
{"url": "http://www.cross.bg/pychdemon-katalyniya-premier-1566024.html", "text": "/КРОСС/ Председателят на регионалния парламент Каталуния Рожер Торен предложи за нов премиер на автономната област да бъде избран Карлес Пучдемон, предава „Ла Вангуардия\".Съгласно думите на Торен, кандидатурата на Пучдемон за лидер на регионалното правителство е „абсолютно законно\", въпреки че бившият премиер е изправен пред наказателно преследване заради ролята му в едностранното обявяване на независимост на Каталуния.Според новият председател именно Пучдемон е и единственият кандидат, който може да удовлетвори мнозинството в парламента, още повече, че някои от другите партийни лидери са в ареста.В тази връзка Рожер Торен изпрати писмо до испанския премиер Мариано Рахой, в което иска официална среща, на която да се „отблокира, създадената ненормална ситуация\" покрай разследването срещу Карлес Пучдемон.Още преди дни Рахой обаче обяви, че е невъзможно Пучдемон отново да поеме премиерския пост на Каталуния или пък да управлява в изгнание от Брюксел. Той дори намекна, че ако регионалните власти опитат нещо такова, то член 155 от испанската конституция, който отнема автономните функции, може да продължи да действа. Самият Пучдемон обяви, че скоро ще формира правителство.„Кяма да се предадем на авторитаризма р въпреки заплахите на Мадридя икоро ще формираме ново правителство. Време е да прекратим тяхното потисничество и да открием политическо решение за Каталуния\", обяви каталунският политик в Копенхаген.Междувременно испанският съд пък отказа да преиздаде европейската заповед за арест на Пучдемон. ", "date": "2018.01.22", "title": "Издигнаха Пучдемон като кандидат за премиер на Каталуния"}
{"url": "http://www.cross.bg/aobr-velev-vasil-1566027.html", "text": "/КРОСС/ Асоциацията на организациите на българските работодатели (АОБР) представи на пресконференция днес, 22 януари 2018 г., приоритетите си за 2018 г. В пресконференцията участваха: Васил Велев - председател на АИКБ, Божидар Данев - изпълнителен председател на БСК, Цветан Симеонов - председател на БТПП, и Кирил Домусчиев - председател на КРИБ.„Приветстваме приоритетите на Българското председателство на Съвета на ЕС, но държим към общоевропейските приоритети да поставим и тези на българския бизнес, а те са свързани основно с реформи в ключови сфери на обществено-икономическия живот у нас. Без реформи не можем да говорим за просперитет\", каза при откриването на пресконференцията изпълнителният председател на БСК Божидар Данев, който през 2018 г. е ротационен председател на АОБР, съобщават от пресслужбата на Камарата.Той информира, че членуващите в АОБР организации обединяват предприятия, които формират 86% от брутната добавена стойност на България и в тях работят 82% от всички заети в българската икономика. „Това прави АОБР действителен представител на българския бизнес и, поради тази причина, настояваме гласът ни да бъде чуван и отчитан при взимането на решения, които се отнасят до развитието на икономиката\", каза Божидар Данев.Приоритетите на АОБР за 2018 г. са разпределени в три основни групи: бизнес климат, развитие на човешките ресурси и реформи в енергетиката.Първата група приоритети беше представена от председателя на БТПП Цветан Симеонов, който акцентира върху необходимостта от ускорено изграждане на електронното управление. Той изтъкна, че е налице несъответствие между похарчените до момента пари за е-управление и постигнатите резултати. Г-н Симеонов изрази надежда, че правителството ще изпълни обещанието си до края на 2018 г. да прекрати хартиения документооборот между администрацията и бизнеса. Освен това, според него, недостатъчно успешна е досегашната битка със сивата икономика. Проблем остават и обществените поръчки. Председателят на БТПП изрази задоволство от факта, че напоследък от страна на българското правителство все по-сериозно се поставя въпроса за влизането на България в Еврозоната. „Твърде дълго сме пред т.нар. Чакалня, а вече сме изпълнили всички критерии, затова трябва да бъдем действително настоятелни в искането си за ефективно присъединяване към Еврозоната\", каза още Цветан Симеонов.„Макар през 2017 г. да бяха предприети мерки за облекчаване на трудовата миграция, основно в частта за сезонната заетост, проблемът с човешките ресурси стои с пълна сила и през настоящата година\", каза при представянето на втория приоритет на АОБР за 2018 г. председателят на АИКБ Васил Велев.Според него, ключова тема в това направление е определянето на план-приема в професионалните гимназии, така че да бъдат осигурени кадри за икономиката.„По този въпрос имаме добър диалог с министъра на образованието и науката. Получаваме разбиране относно желанието ни бизнесът да има водеща роля при определянето на план-приема\", каза Васил Велев.Освен това, според него, трябва да се работи за издигане на престижа на професионалното образование, особено за т.нар. дефицитни професии.„Вносът на работна ръка е неизбежен процес, като се има предвид, че на всеки 100 излизащи от пазара на труда се падат 63-ма влизащи. Застаряването на населението все повече ще ни принуждава да търсим човешки ресурси отвън. Необходимо е да отпаднат всички изкуствено въведени ограничения в законодателството ни. Например, изискването за не повече от 10% заети от т.нар. трети държави в едно предприятие. Европейското законодателство не предвижда подобно ограничение\", каза Васил Велев.Също така, според него, трябва да се разшири обхватът на т. нар. синя карта, която сега важи само за IT-специалисти.„Допълнителен резерв от човешки ресурси за икономиката има в нереформираната ни администрация\", смята още Васил Велев.Тезата му беше допълнена от Божидар Данев, който съобщи, че в администрацията работят 132 хил. души и 57 000 са заетите в сектор „сигурност\" - част от този човешки ресурс може да се влее в реалната икономика, ако се въведе ефективно електронно правителство и се направи административна реформа.„Разходите за здравеопазване непрекъснато растат, а качеството на услугата не се подобрява. Нужна е радикална реформа, вкл. в областта на трудовата медицина, превенцията на заболеваемостта и медицинската експертиза (т. нар. ТЕЛК)\", каза още Васил Велев.Според него, необходими са реформи и в трудовото и осигурителното законодателство, вкл. отпадане на минималните осигурителни доходи, въвеждане на механизъм за определяне на минималната работна заплата, решаване на проблемите с изплащането на т.нар. втора пенсия, отпадането на задължението на работодателите за изплащане на първите три дни болнични и др.„За икономиката електричеството и газът са суровини. Всяко непазарно изменение на тези цени неминуемо води до икономически дисбаланси и проблеми с конкурентоспособността\", каза председателят на КРИБ Кирил Домусчиев, представяйки третият основен приоритет на АОБР за 2018 г.Той акцентира върху факта, че основната част от добавката „задължение към обществото\" се дължи на т. нар. Американски централи в Маришкия басейн.„Ние сме държава от ЕС, а в ЕС няма такъв вид договори, каквито ние имаме с Американските централи\", категоричен бе Кирил Домусчиев и допълни, че в ТОП-3 на най-големите предприятия в България за 2016 г. са именно двете централи - ТЕЦ Марица Изток 1 и 3.„У нас, за съжаление, се работи на парче, а трябва да се мисли и действа стратегически, затова са ни необходими нов Закон за енергетиката, въвеждащ пълна либерализация на пазара, и приемане на балансирана национална енергийна стратегия до 2030 г.\", категоричен бе Кирил Домусчиев.Според него, необходима е цялостна реформа в енергетиката, която да осигури реален енергиен пазар, а не имитация на пазар, в който практически участват само две държавни дружества (АЕЦ „Козлодуй\" и „Марица Изток 2\") и, подавайки минимални количества ел. енергия за търгуване, изкуствено повишават борсовата цена. „50 хиляди фирми са жертва на тези аферисти\", заключи Кирил Домусчиев и призова за активна намеса на институциите, вкл. със законодателни и управленски мерки, така че да бъде гарантирана пазарна среда в системата на енергетиката. Задължително листване на държавните дружества на фондовата борса и повишаване на енергийната свързаност са само част от мерките, които българският бизнес предлага в това направление.Работодателските организации, обединени в АОБР, предстои да представят своите приоритети пред парламентарните групи, Министър-председателя и Президента на РБ. Освен това, в процес на подготовка са сигнал до Комисията за защита на конкуренцията относно енергийните цени, както и пакет от мерки за преодоляване на проблемите в енергетиката, които допълнително ще бъдат представени на отговорните институции. Предстои в близките дни медиите и обществото да бъдат информирани и по отношение на намеренията на АОБР за организиране на ефективен протест срещу спекулативното покачване на цените на електроенергията.__________ ", "date": "2018.01.22", "title": "Работодателите представиха приоритетите си за 2018-а"}
{"url": "http://www.cross.bg/leva-bilet-reni-1566029.html", "text": "/КРОСС/ Невероятен късмет споходи две българки, които имат различни съдби и мечти, но общо „шесто чувство\", което им подсказва, че ще спечелят. И те наистина печелят!57-годишната Невена Денчева от град София се сдоби с 10 000 лева, докато банковата сметка на 19-годишната Рени Костова от град Враца се увеличи с 5 000 лева.Невена, която работи в сферата на търговията, си купува един билет от Магазин 345 на ул. „Земен\" 2А, като си избира „Кеш лабиринт\". Споделя, че изведнъж нещо я накарало да изтегли точно този билет. Нетърпеливо започва да изтрива полетата и след секунди пред очите й се появява сумата от 10 000 лева. Следват много сълзи от радост и положителни емоции. Сега на Невена ѝ остава най-приятната част - да реши за какво ще похарчи печалбата си.Странно усещане изпитва и Рени Костова, която решава, че трябва да предизвика късмета си с билет „Златото на инките\". И тя си купува един билет, който се оказва напълно достатъчен, защото й носи 5 000 лева. Лъчезарната Рени, която в момента е студентка, ще вложи спечеленото в образованието си.Вече има специален „ВТОРИ ШАНС\" и за непечелившите Ви билети, който Ви дава страхотната възможност да участвате в жребии за атрактивни предметни и парични печалби. Регистрирайте се за участие на . Научете повече .  ", "date": "2018.01.22", "title": "Лотария България зарадва две дами с разкошни печалби"}
{"url": "http://www.cross.bg/ivanov-dans-sistema-1566033.html", "text": "/КРОСС/ „От наличната информация, която ние смятаме за достоверна, можем да направим няколко извода. В доклада на ДАНС има заключения, че са налице технически възможности за манипулиране или неоторизирано влизане в компютърната система, използвана за контрол и мониторинг в Агенция „Митници\". Това каза народният представител от ПГ на „БСП за България\" Иван Иванов по време по време на съвместно заседание на комисиите по вътрешна сигурност и обществен ред и по бюджет и финанси относно информация от ДАНС и Прокуратурата за БАЦИС. Той добави, че ДАНС отбелязва още, че при работа с проверената компютърна система не са спазени общоприети „добри практики\" за мрежова информационна сигурност.„Съществуват условия за създаване на заплаха за финансовата и икономическа сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители от Агенция „Митници\" са изменили съдържанието на анализиращата компютърна система, с цел прикриване на допълнителни уязвимости в нея- пише още в констатацията си ДАНС\", цитира народният представител.Иванов обясни, че в постановлението на прокуратурата, в което се отказва да се образува досъдебно производство, е записано, че след проверка на прокуратурата са доловени признаци, че част от съдържанието на магнитния носител е изтрито.„Констатациите на г-н Цацаров не са от най-розовите. Той сравнява информационната система с водомер, през който не знаем какво минава\", каза още Иван Иванов.По думите му МВР е докладвало, че са проведени няколко акции на териториите на Русе и Велико Търново и са документирани организирани престъпни групи. В единия случай се казва, че: „В сървърно помещение на русенска фирма, обединяващо информационните потоци от контролните точки на данъчния склад, е документирано наличие на техническо оборудване, което дава възможност за интервенция върху данните, подавани за Агенция „Митници\".Той попита, към днешна дата, до каква степен са отстранени нередностите, които са установени от ДАНС и потвърдени от прокуратурата: \" Какви мерки са взети след установените манипулации на системата?\" Иванов отправи питане и към министерството на финансите- дали е потърсена отговорност от поръчителя на продукта, след като по изискване трябва да е предоставил спецификация на продукта. Иванов попита и как е функционирала програмата от 2012 г. до края на 2017 г.  Той изрази недоумение - как може да се манипулира системата и да не остават следи от тази манипулация. ", "date": "2018.01.22", "title": "Иван Иванов: Какви мерки са взети след установените  манипулации на БАЦИС?"}
{"url": "http://www.cross.bg/skorostta-shveiitzariya-politziyata-1566032.html", "text": "/КРОСС/ Само за месец и половина камера край път в Швейцария е регистрирала повече от 11 000 превишения на скоростта, като това я прави една от „най-доходоносните\" за местния бюджет, съобщава изданието fm1today, цитирано от Automedia.Мобилният радар на полицията е бил поставен в околностите на градчето Шварценбах, кантон Санкт Гален. Той е работил точно 49 дни, 17 часа и 35 минути, като за това време край него са минали 380 452 автомобила. От тях 11 822 са уличени в превишаване на разрешената скорост.Общата сума от глобите, наложени на нарушителите на правилника за движение, е 1 106 470 швейцарски франка (941 030 евро). Изчисленията сочат, че по време на функционирането на радара на всеки час са хванати поне 10 нарушители на ограниченията на скоростта.Изданието допълва, че тази камера е рекордьор по приходи от глоби в кантона, но не в цяла Швейцария. Мобилен радарен комплекс на полицията в кантон Тичино за 6 месеца е фиксирал над 68 000 нарушения, като е донесъл приходи на бюджета в размер от 8 млн. франка. ", "date": "2018.01.22", "title": "Камера за скорост събра почти 1 милион евро от глоби само за 49 дни"}
{"url": "http://www.cross.bg/tzacheva-chlenki-bulgarskoto-1566034.html", "text": "/КРОСС/ Институциализирането на Европейската прокуратура ще е основна тема в София на предстоящия неформален Съвет „Правосъдие и вътрешни работи\", заяви министърът на правосъдието Цецка Цачева по време на работен обяд със заместник-председател на Европейската комисия Франс Тимерманс днес.Напредъкът за възможно най-бърз старт на Службата на европейския прокурор, както и изграждането на отношенията с партньорските институции и служби, с неучастващите държави членки и с трети страни, е приоритетен за Българското председателство, каза още Цачева.Тя акцентира и върху развитието на електронното правосъдие. По думите й целта на Българското председателство в тази област е улесняване на сътрудничеството между компетентните органи на държавите членки и повишаване ефективността на съдебните производства. „По този начин не само ще гарантираме по-висока степен на сигурност за гражданите, но и ще се подобри достъпът им до правосъдие. Радваме се, че по време на неформалния Съвет в края на тази седмицата комисар Вера Юрова ще представи и предложението на Комисията на ЕК по отношение на електронните доказателства\".Министър Цачева допълни още, че за Българското председателство в област „Правосъдие\" е от ключово значение осигуряването на ефективно, бързо и справедливо правосъдие по граждански и наказателни дела, основано на взаимното доверие в правните системи на държавите членки. „България с интерес очаква новите предложения на ЕК в гражданскоправната и наказателноправната сфера, както и законодателния пакет в областта на дружественото право. В рамките на Председателството ще се стремим към водене на интензивни преговори и намиране на решения, отстояващи интересите на европейските граждани\", отбеляза правосъдният министър.По думите й  преодоляването на съществуващите различия в законодателните рамки на държавите членки по различните теми, осигуряването на оперативните нужди на разследващите и правосъдните органи, като се отчита и съществуващата практика на Съда на Европейския съюз, ще бъдат безспорно предизвикателство Българското председателство.Г-н Франс Тимерманс и г-жа Цецка Цачева се обединиха около мнението, че е необходимо максимално сближаване на позициите на държавите-членки по Регламент Брюксел ІІа, отнасящ се до признаването и изпълнението на решения по брачни въпроси, родителската отговорност, и международното отвличане на дела от родител.В заключение г-н Франс Тимерманс и г-жа Цецка Цачева се обединиха около твърдата си позиция относно необходимостта от прилагането на Истанбулската конвенция, като еврокомисарят заяви, че ще направи необходимото в подкрепа на усилията на българското правителство за ратифициране на конвенцията.", "date": "2018.01.22", "title": "Министър Цачева пред зам.-председателя на ЕК Тимерманс: Напредъкът по изграждането на Европейска прокуратура ще е основна тема в София на предстоящия Съвет „ПВР“"}
{"url": "http://www.cross.bg/sistemata-batzis-goranov-1566031.html", "text": "/КРОСС/ Службите на отчет в парламента за доклад за контрабандата и корупцията. Докладът на ДАНС вече е разсекретен. Искането е на червените, по чието настояване утре ще се дебатира вота на недоверие, предава news.bg.Левицата се съмнява в работата на системата БАЦИС. Затова и поиска докладът да бъде осветлен. Две комисии в НС по бюджет и финанси и по вътрешна сигурност изслушват компетентните институции при засилен медиен интерес.На заседанието присъстваха главният прокурор Сотир Цацаров, финансовият министър Владислав Горанов, председателят на ДАНС Димитър Георгиев, както и шефът на Митниците Георги Костов.Митниците са предприели всички мерки за усъвършенстване на системата, а констатираните слабости са отстранени. Това стана ясно и от думите на председателя ДАНС Димитър Георгиев. По думите му събираемостта доказва ефекта от взаимодействието между институциите в противодействие на контрабандата.Главният прокурор Сотир Цацаров опроверга  Една петролната компания дори обяснила, че няма проблем със системата. От асоциацията не са подали сигнал до ДАНС и прокуратурата за изтрити файлове.Не казвате какво става със сивата икономика, включи се в дискусията социалистът Румен Гечев. Според него в самата система е зададена възможността за контрабанда. Той е категоричен,че системата е направена така,че да бъде лесно манипулируема.Владислав Горанов скочи и обвини , че отговорност за слабостите на системата има и кабинетът Орешарски. Той призова червения депутат да пита бившия финансов министър Петър Чобанов за намалените приходи.В годините обаче системата била усъвършенствана.„Бяха извършвани многократни инвестиции и подобрения\", докладва Горанов и подчерта, че системата е уникална.„През 2016-а е констатиран проблем от митниците. Извикани са експерти от ДАНС, за да се подобри системата. През юли 2016 при премиера Бойко Борисов пристига доклад с девет констатации за рискове. За тях веднага започват корективни действия\", категоричен бе финансовият министър.„През 2017-а и дори през настоящата година вървят подобрения на БАЦИС. Всички констатации от 2016 са отстранени\", заяви Владислав Горанов.Значителни ръстове в приходите отчете той от стартиране на работата на системата. Няма данни за манипулиране на БАЦИС, стана ясно още от думите му. Твърдения в обратната посока били политически манипулации заради вота на недоверие към кабинета Борисов 3.„С 6 милиарда лева са скочили приходите в хазната за няколко години от въвеждането на системата. Няма извършени манипулации в системата, няма извършени престъпления\", подчерта Горанов.Според него по-важна от самата система е политическата воля за подобряване на събираемостта. Митничар номер 1 на свой ред коментира,че приходите от акциз през 2012 (когато няма БАЦИС) са 4 ,47 млрд. лева. С 930 милиона лева е ръстът на приходите от акциз за петте години след въвеждането на системата, стана ясно от отчета на Георги Костов.Ръст в приходите от всички акцизни стоки отчитат митниците. БАЦИС била гаранция за ефективен контрол и за качествен обмен с други правоприлагащи органи. Достъпът и на самите служители е ограничен и е гарантирано високо ниво за сигурност на идентификацията на служителя, който работи с нея.\"Как може да елиминираш човешката глупост\" с този въпрос митничар номер 1 отговори на критиките за несъвършенствата на БАЦИС. Колко ще струва ремонтът на системата, продължи с атаките Румен Гечев.От Агенция „Митници\" казаха, че няма умисъл при тях за пропуски в БАЦИС. Владислав Горанов пък обясни, че системата сега работи доста по-сигурно, отколкото в началото на внедряването ѝ.Освен това тази система била от най-модерните и помагала за подобряване на събираемостта. Агенция „Митници\" не е разграден двор, по мнението на министъра на финансите. Волята на Борисов за борба с контрабандата можела да се измери през законодателните инициативи на властта и през увеличените приходи, по думите на Горанов. Не толерираме обръчи от фирми, подчерта той. Йордан Цонев от ДПС не е съгласен, че лошите неща стават, когато Борисов не е на власт. Той предлага Митниците да са част от НАП.Иначе не отричал волята на управляващите да се борят с контрабандата. ", "date": "2018.01.22", "title": "БАЦИС работела перфектно, отчетоха се от властта"}
{"url": "http://www.cross.bg/evropa-imame-boiiko-1566014.html", "text": "/КРОСС/ „За нас е важно Европа да помисли над Шенгенското пространство. Не разбираме защо Гърция е в Шенген, а България, Хърватия, Румъния не са\". Това обяви премиерът на Чехия Андрей Бабиш след работна среща с премиера Бойко Борисов, предава „Фокус\".„Днес обсъдихме много важни и основни проблеми, които интересуват и двете страни\", посочи той.„За Чешката република това са Дъблинското споразумение и миграцията. Смятам, че не сме само ние, а и цялата Вишеградска четворка има сходни възгледи по тези въпроси\", коментира той.„Решението за квоти за мигранти беше взето без нас, това е неприемливо. Трябва да имаме общо мнение, тези проблеми трябва да се решават извън Европа\", обясни чешкият министър-председател.Относно българското председателство Бабиш коментира: „България е председател на Съвета на ЕС, когато пред Европа стоят за обсъждане много важни фундаментални теми. Много се радвам, че по тези теми имаме общи възгледи и затова пожелавам на Българското председателство много успехи. Разчитаме на Българското председателство, за да решим тези въпроси\", уточни той.\"Дъблинското споразумение не работи, така както искаме, не само разделя, а буквално разцепва Европа. Мисля, че с доверието, което имаме помежду си, ще намерим разумен компромис\", заяви от своя страна българският премиер Бойко Борисов.„Компромисът е да се затворят границите, да се влиза само през граничните пунктове, да се изградят центрове за сигурност, там където няма - в Либия, Турция\", обясни той.„Считам, че и колегите от Вишеградската четворка не биха погледнали с лошо око на това да се грижим за жените и децата, но в центрове за сигурност извън ЕС\", заяви премиерът.„Решенията, които предлагаме, са да се удължи Споразумението с Турция и да се нормализират отношенията. България е пример за опазване на границата и на Шенгенското пространство. Имаме и доверието, и подкрепата в тази посока\", посочи Бойко Борисов.„Дипломацията ни трябва да работи за мирен процес, да се погрижим за тези хора, които бягат от войната. Трябва да има и срок- да знаем след колко време ще се върнат по родните си места.С диалог, с разбирателство и такт ще намерим необходимия и верния тон. Всички сме солидарни, че по-хубаво място от Европа няма и нашата Европа е обща и трябва да я защитим\", обясни българският министър-председател.„Между България и Чехия няма нерешени въпроси, имаме огромно приятелство и доверие. Същото мога да кажа и за страните от Вишеградската четворка\", каза още Бойко Борисов. ", "date": "2018.01.22", "title": "Чешкият премиер: Не разбирам защо Гърция е в Шенген, а България не е"}
{"url": "http://www.cross.bg/choveka-konventziyata-konventziya-1566011.html", "text": "/КРОСС/ Св. Синод призова Народното събрание да не ратифицира Истанбулската конвенция, която поражда тревога за бъдещето на европейската християнска цивилизация. Това става ясно от обръщение на Светия Синод на Българската православна църква към българското общество и държавни институции относно процедурата по приемане и ратифициране в България на Истанбулската конвенция.Скъпи в Господа чеда на светата ни Българска православна църква,Уважаеми представители на държавната власт,Повод за обръщението ни към Вас е „Конвенцията на Съвета на Европа за предотвратяване и борба с насилието срещу жените и домашното насилие\", известна като Истанбулска конвенция.Истанбулската конвенция поражда тревога за бъдещето на европейската християнска цивилизация, защото тя съдържа ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си.Това разбиране отваря широко вратите към морален разпад, който неизбежно води до психофизическото унищожение на човека - до „втората смърт\", която е духовната смърт. То е диаметрално противоположно на нашата вяра, в центъра на която е Богочовекът Христос! Той ни учи, че смисълът на живота на Христовия човек е в спасението във и чрез любовта към Бога и ближния! Затова няма здравомислещ Христов човек, който да не одобрява борбата срещу насилието въобще, още повече срещу насилието над жени!Истанбулската конвенция надхвърля правната регламентация на този въпрос, тъй като води до промяна в светогледа ни.Заложените в Конвенцията идеи за общуване между половете, за отношение към религия, традиции, обичаи, образование и др., противостоят на изконните разбирания на българския народ за вяра, народност, нравственост, чест, достойнство, възпитание, семейство.Нашият народ повече от хилядолетие е живял с един стремеж - да въплъти в себе си евангелските правда, любов, святост, да стане „свят народ\", „Божий народ\" /1 Петр. 2:9-10; 1:15-16/, който и чрез своята история проповядва божествените ценности и добродетели.Макар и юридически акт, Конвенцията има и духовни измерения - тя е средство, което насажда чужда за нас ценностна система, за да позволи обществото да бъде управлявано по нов модел, съответен на интересите на малка част от него.В официалния текст на Конвенцията на английски език - навсякъде, където се говори за „социален пол\", се използва терминът „джендър\". В този текст понятието \"джендър\" (gender, genre) е категорично разграничено от понятието \"пол\" (sex) като ново, различно понятие, непознато на българския правен ред и несъществуващо в лексиката на българския език.Затова и нов превод няма да промени смисъла и духа на Конвенцията, в която чрез употребата на понятието „джендър\" и производните му се преследват цели, различни от прокламираните - за защита на жените от насилие.Тези понятия се използват с цел превръщането в държавни политики на една идеология, която отрича, че човекът съществува като мъж или жена и тя се утвърждава чрез нов изкуствен език, който намираме в Конвенцията, и който е чужд и непознат за нашата народопсихология, култура, традиции и православно Предание.Според тази идеология билогичният пол на човека като мъж или жена няма значение за неговата идентичност, а представя „диктатурата на природата\" над свободното самоопределяне на човека, диктатура, от която човек трябва да се освободи.Тази идеология, която при ратификация на Конвенцията се превръща в правов ред, задължителен за българските граждани, отрича основна библейска истина: „И сътвори Бог човека по Свой образ, по Божий образ го сътвори; мъж и жена ги сътвори.\"(Битие 1:27).За Светия Синод, като изразител на българските източноправославни християни, борбата срещу насилието над жени и домашното насилие е пряко свързана с евангелските добродетели, първа и най-голяма от които е любовта към Бога и към хората.Регламентите на Конвенцията, свързани с въвеждането на обучение за нестереотипните роли на пола „в официалните учебни програми и на всички образователни равнища\" са насочени срещу установения от Бога брачен съюз между мъжа и жената - домашната Църква, в която любовта се изразява и служи за спасението на човека.Според „Всеобщата декларация за правата на човека\": „Семейството е естествена и основна клетка на обществото и има право на закрила от обществото и от държавата.\"Нравствен ориентир за съхраняването му е верността и доверието между съпрузите във всичките им измерения. Без тях то ще се разпадне, а създаденото поколение ще остане лишено от любов, грижа и възпитание.Последствията от отричане на библейските истини са трагични и ние сме свидетели на тях в много общества, в които „джендър\" идеологията отдавна е държавна политика.Призоваваме Народното събрание да не ратифицира Истанбулската конвенция, в която се въвеждат понятия, противоречащи на нашата православна вяра, национални традиции и правна система!Призоваваме българският народ да отстоява вярата си, която го е съхранила във всички исторически изпитания!Свещен отечески дълг на Св. Синод на Българската православна църква - Българска Патриаршия е да припомни на Божия народ думите на Св. Библия: „Горко на ония, които злото наричат добро, и доброто - зло, тъмнината считат за светлина, и светлината - за тъмнина, горчивото считат за сладко, и сладкото - за горчиво!\" (Ис. 5:20).", "date": "2018.01.22", "title": "Светият Синод е против Истанбулската конвенция - тя отваря широко вратите към морален разпад и духовна смърт"}
{"url": "http://www.cross.bg/angelkova-bryag-slunchev-1566013.html", "text": "/КРОСС/ Визия за всички курорти може да влезе в сила, след като бъде приета втората част от промените в Закона за туризма. Това обяви министърът на туризма Николина Ангелкова по време на представянето на проект за визията на всички морски курорти, предаава „Фокус\".Министърът поясни, че във втория пакет промени в Закона за туризма ще се регламентира статутът на националните курорти.„Там ще заложим общите моменти и след това в наредбата, която е предвидена към него, ще бъдат регламентирани детайлно изискванията както за архитектурната визия, така и за транспортните схеми\", коментира министър Ангелкова.По думите ѝ в момента се стартира пилотно с визията на Слънчев бряг, защото е търговско дружество, което се контролира и за което отговаря Министерство на туризма. Тя коментира, че в промените в Закона за туризма са предвидени облекчения и поощрения за тези търговци и инвеститори, които използват типично български продукти.„Включили сме термина „национална автентичност\" и ще даваме отличителен знак за тези, които предлагат типично български продукти, включително свързани със занаятчийството\", заяви Ангелкова и обясни, че така ще се съхранят българските занаяти. „Отделно от това в Закона за туризма сме добавили „доброволен етикет\" за качество, който е нещо различно от националната автентичност. Там освен предлагането на стоки българско производство и използването на различни занаяти, характерни за България, сме включили допълнителни изисквания, които да гарантират високото качество на продукта\", допълни министър Ангелкова.Тя поясни, че в Слънчев бряг ще бъдат забранени всички животни, които лятото се разхождат за снимки из курортите.„Така или иначе трябва да се спазват всички изисквания. За това стриктно ще следят другите контролни органи. Знаете, че преди началото на всеки летен сезон създаваме координационно звено\", заяви Ангелкова.„Търговията по тротоарите в Слънчев бряг ще бъде преустановена. Ще бъдат забранени изцяло щендерите. Контролът ще бъде изключително завишен\", каза тя и поясни, че според договорите за наем в курорта при три разхождащи се щендери нагоре-надолу по тротоарите, договорът ще бъде прекратен.„За контрола имаме подписано споразумение в рамките на компетенциите на МВР, които да оказват съдействие на нашите контролни органи\", допълни министър Ангелкова.Тя прогнозира, че следващият летен сезон ще бъде интересен.Като конкретни мерки за Слънчев бряг и проекта за визия и поставяне на преместваеми обекти в комплекса министърът обясни:„Това лято ще поставим новите павилиончета в Слънчев бряг. Когато времето позволява, ще започне реалното поставяне на павилиончетата, за да може в летния сезон да бъдат преустановени строително-монтажните дейности\".Ангелкова обясни, че тези павилиончета са част от проекта за визия на комплекса, който цели да има единна единна визия на курорта.„Нещо за което сме говорили още от създаването на Министерство на туризма през 2014 г. и разбира се непрекъснато сме коментирали на срещи с представителите на бранша, особено на тези, които са свързани с летния туризъм\", каза Ангелкова.Министърът отчете, че 2017 г. е била изключително успешна за българския туризъм.„Само за първите 11 месеца имахме над 8,5 млн. чуждестранни туристи, ръст от 7 %. Слънчев бряг заема най-голям дял от цялата статистика. Над 5 млн. нощувки са реализирани там. Приходите само от нощувки са над 270 млн. лв. само в Слънчев бряг. Общо приходите от нощувки и всички други дейности, свързани пряко и непряко с туризма на курорта могат да се определят приблизително на 1 млрд. лв.\", каза министърът на туризма.По думите ѝ характерното за Слънчев бряг и за неговото управление е наличието на смесена собственост и оттам разбира се, различни функции, които са свързани с контрола и неговото стопанисване. Министър Ангелкова допълни, че идейният проект е съобразен с действащото законодателство, фактическата обстановка на място, защото са правени и обходи. Министър Ангелкова поясни, че е в предварителни разговори с кмета на Община Несебър и ако този проект бъде припознат, той може да важи и за територията на целия курорт Слънчев бряг. ", "date": "2018.01.22", "title": "Забраняват тротоарната търговия и животните за снимки в Слънчев бряг"}
{"url": "http://www.cross.bg/borisov-timermans-evropa-1566016.html", "text": "/КРОСС/ Министър-председателят Бойко Борисов разговаря със заместник-председателя на Европейската комисия Франс Тимерманс. Основна тема на разговора бяха приоритетите, които България поставя по време на своето първо председателство на Съвета на ЕС, съобщават от правителствената пресслужба.Тимерманс е уверен, че страната ни ще положи необходимите усилия по изпълнението на всички основни въпроси от европейския дневен ред. По време на разговора широко бяха дискутирани темите за европейската перспектива на страните от Западните Балкани. Двамата се обединиха около мнението, че стабилността на региона е от ключово значение за цяла Европа и затова е важно те да получат ясен европейски път на приобщаване. Премиерът Борисов подчерта и значението на свързаността на Западните Балкани чрез инфраструктурните проекти, които ще дадат тласък в икономическото и културното развитие на страните и тяхната връзка с Европа. Българският министър-председател отбеляза пред Тимерманс, че като председател България ще търси съгласие по всички теми, включително и за миграцията, отношенията ЕС-Турция, цифровизацията, Брекзит  и ще работи за единството на Европейския съюз.Дебатът в Европа, който породи Истанбулската конвекция, също беше обсъден по време на срещата. Премиерът Борисов подчерта, че ще положи необходимите усилия документът да бъде ратифициран от българския парламент, така както увери пред трибуната на Европейския парламент при представянето на приоритетите на председателството. „Няма да допуснем насилие над жени и деца\", заяви на срещата си с Тимерманс премиерът Бойко Борисов и благодари на Франс Тимерманс за отличното сътрудничество с Европейската комисия.  ", "date": "2018.01.22", "title": "Под лозунга \"Няма да допуснем насилие над жени и деца\" Борисов обеща прокарването на Истанбулската конвенция"}
{"url": "http://www.cross.bg/lovno-bili-suobshtava-1566019.html", "text": "/КРОСС/ Ловно куче е застреляло стопанина си по време на лов в южната част Русия, съобщава The Moscow Times, цитиран от news.bg. Инцидентът е станал, когато едно от двете му кучета е стъпило на спусъка на ловна пушка.\"Спусъкът вероятно е бил изтеглен, когато животните са били преместени от превозното средство. Кучетата са скочили на човека\", след като са били извадени от колата, коментират регионални следователи.Те съобщават, че 64-годишният ловец е починала от рани в стомаха на пътя към болницата, а регионални медии информират, че мъжът е починал един час след хоспитализацията.\"Жертвата успя да съобщи на медиците обстоятелствата довели до смъртта му\", съобщава \"Взгляд-инфо\". ", "date": "2018.01.22", "title": "Ловно куче отстреля стопанина си в Русия"}
{"url": "http://www.cross.bg/standarti-nekov-hranite-1566012.html", "text": "/КРОСС/ Настоявам за създаването на европейска директива, която да забрани производството и предлагането на храни с двойни стандарти. Това каза омбудсманът Мая Манолова по време на работна среща, организирана от българския евродепутат Момчил Неков, за изготвянето на парламентарно становище относно „Двойния стандарт при храните в Европейския съюз\", предава „Фокус\".Манолова предложи и създаването на единен европейски орган, който да контролира наличието на двойни стандарти при храните. „Националните органи не са в състояние да се справят с огромните мултинационални компании\", каза тя и добави, че става въпрос за пари и за огромни печалби, които се реализират. Омбудсманът отбеляза, че ще подкрепи документа, който предлага Момчил Неков и съобщи, че петицията, подета от нея, зам.-омбудсмана Диана Ковачева, студентските съвети и Лекарския съюз срещу двойните стандарти е допусната до разглеждане от Комисията по петиции и цялата процедура в европарламента ще се развие през следващите месеци. Тя отчете, че темата с двойните стандарти е била включена и в дневния ред на българското председателство на Съвета на ЕС.„Настоявам практиката на двойното качество на храните да бъде прекратена\". Това обяви и евродепутатът Момчил Неков.Евродепутатът поясни, че изготвеното становище по темата включва няколко искания: в най-кратък срок да бъдат финализирани анализите от отпуснатите финансови ресурси от 2 млн. евро за изготвянето на методология и анализи на различите продукти в държавите членки на ЕС, както и еднозначно прекратяване на практиката за двойното качество на стандартите при хранителните продукти и даване на възможност на бизнеса да споменава местни рецепти, ако има такива.Неков коментира, че последното изискване е било във връзка с това, че някои компании, произвеждащи продукти с двоен стандарт, посочват, че се съобразяват с местните рецепти.„Идеята е, ако се използват местни рецепти в Австрия, Германия, България, това да бъде опоменато на самия продукт\", заяви евродепутатът. ", "date": "2018.01.22", "title": "Омбудсман и евродепутат се обявиха против двойните стандарти в храните"}
{"url": "http://www.cross.bg/leva-izhod-evrofytbol-1566017.html", "text": "/КРОСС/  „Еврофутбол\" потвърждава доверието си към Григор и с коефициента за най-вероятен Точен резултат в сетове - 2.21 за 3:0. Повече информация за прогнозите на букмейкърската къща за срещата от тази нощ (22-и срещу 23-и януари) може да намерите . играч, който позна прогнозата за Трио на едно от виртуалните надбягвания вчера, 21.01., и пусна талона си в пункта в к.к. „Слънчев бряг\", спечели 4350 лева. На 19-и януари шуменец прибра 1310 лева, също от Трио, а в средата на миналата седмица столичанин получи 1780 лева от Първи трима.  Това се случи на 21-и януари, а друг - от Неделино, последва примера на колегата си и грабна 5611,45 лева с талон за 5 лева и предвиждане за седем срещи, също в права колонка. В предишния ден габровец зададе тона на „колонките\" с прогноза за седем двубоя и фиш за 2 лева, които му донесоха 2085,62 лева. Отново в събота столичанин си тръгна с 2930, 10 лева с талон за 1,50 лева и система от 1, 2, 3 и 4 от 4 мача, а в петък, 19-и януари, един от Дупница прибра 3753,28 лева с 64 лева и система 4, 5, 6 и 7 от 7 двубоя.на 18-и януари участник от Мездра взе 2162 лева от Първо полувреме/Краен изход, а шуменец получи 2550 лева от Сбор голове. На следващия ден разградчанин грабна 3678,50 лева от Първи голмайстор, плевенчанин си тръгна с 2630 лева от Краен изход, а бургазлия - 2080 лева от Под/Над 2,5 гола. В събота, 20.01., столичанин хвана 2390 лева от Краен изход, а на 21-и друг - от Стрелча, спечели 2485 лева от Първо полувреме/Краен изход.30-те срещи от МАКСГОЛ може да намерите .  ", "date": "2018.01.22", "title": "\"Еврофутбол\" пусна атрактивни коефициенти за победа на Гришо над Едмънд "}
{"url": "http://www.cross.bg/afrin-kraii-armiya-1566020.html", "text": "/КРОСС/ На втория ден на операцията срещу Африн, обкръжен от турската армия, сухопътни части преминаха границата със Сирия, пише вестник „Ватан\", цитиран от „Фокус\".Подкрепяните от турската армия части на Свободната сирийска армия (ССА) влязоха на сирийска територия през района на Гюлбаба в провинция Килис. ССА превзема села край Африн и прогонва частите на Отрядите за народна самозащита (ОНС) на сирийските кюрди.По данни на турските въоръжени сили вчера 32 бойни самолети на ВВС са бомбардирали и унищожили общо 45 цели край Африн. ", "date": "2018.01.22", "title": "32 турски бойни самолета са поразили 45 цели на кюрдите край Африн"}
{"url": "http://www.cross.bg/kyurdite-spisuka-pokanenite-1566023.html", "text": "/КРОСС/ Кюрдите са включени в списъка на поканените за участие в мирните преговори за Сирия в черноморския курорт Сочи. Това заяви министърът на външните работи на Руската федерация Сергей Лавров в рамките на пресконференция.„Що се отнася до ролята на кюрдите в политическия процес, то със сигурност тяхната роля трябва да бъде гарантирана... На тази основа кюрдите бяха включени в списъка на поканените на конгреса на сирийския национален диалог, който ще се проведе в Сочи следващата седмица\", подчерта Лавров. ", "date": "2018.01.22", "title": "Включиха кюрдите в мирните преговори за Сирия"}
{"url": "http://www.cross.bg/tir-se-oburna-kraii-knezha-1566021.html", "text": "/КРОСС/ Камион се преобърна  на пътя Бяла Слатина-Кнежа, на около 5 км преди Кнежа.Превозното средство е попаднало встрани от пътя,  заради което не затрудни движението в участъка.Причините за инцидента се изясняват, но шофьорът на камиона разказа пред БТВ, че пътят е бил заледен, непочистен, духал е много силен вятър.", "date": "2018.01.22", "title": "ТИР се обърна край Кнежа"}
{"url": "http://www.cross.bg/navlizat-zatvoren-zabranata-1566000.html", "text": "/КРОСС/ Сутринта техника на АПИ извади от преспите група младежи, които въпреки забраната навлизат в затворен за цялата зима участък от път III-5005 - на един километър след Бузлуджа в посока връх Шипка.Агенция „Пътна инфраструктура\" апелира гражданите за отговорно поведение и спазване на въведените ограничения на движението особено във високопланинските райони. С предприемането на неразумни действия те поставят под опасност не само собствения си живот, но и живота на спасителните екипи и затрудняват работата на пътните дружества като се изразходва финансов ресурс, който е предвиден да се използва за поддържане на пътната мрежа.", "date": "2018.01.22", "title": "Техника на АПИ извади от преспите група младежи, които въпреки забраната навлизат в затворен пътен участък "}
{"url": "http://www.cross.bg/zhelezen-strelki-zhelezniya-1566002.html", "text": "/КРОСС/ В началото на 2017 г. Национална компания „Железопътна инфраструктура\" разработи Стратегия за експлоатация и развитие на жп инфраструктурата  в Република България за периода 2017-2021 г. В резултат на нейното изпълнение, през изминалата година бе постигнато осезаемо подобряване на техническото състояние на над 3 100 км железен път чрез укрепване с тежка пътна механизация, съобщават от компанията.Въз основа на реализираната програма включваща средни ремонти и механизирано подновяване на участъци, където има сериозни намаления, беше възстановена проектната скорост на пет междугария с обща дължина над 43 км, завишени са скоростите в 16 междугария с обща дължина около 171 км, премахнати са и 32 броя ограничения на скоростта в мрежата с обща дължина 56 км. Общият ефект от извършените подобрения в тези отделни отсечки от жп мрежата е 61 минути.Качеството на услугата, която предприятието предлага, в много голяма степен се определя от състоянието на железния път и инженерните съоръжения към него. Най-важни за постигане на по-високо ниво на сигурност остават резултатите от двете традиционни дейности: основните ремонти (подновяване и среден ремонт) и поддържането (механизирано и ръчно). През изминалите 12 месеца бяха подновени 29 км и бе извършен  механизиран среден ремонт на 134 км железен път.Полагането на безнаставов релсов път и на нови железопътни стрелки също има определящо значение за повишаване нивото на безопасност. За 2017 г. е положен над 57 км нов безнаставов път, изградени са 12 нови стрелки, както и бе извършен ремонт на 24 стрелки. Работите по подготовката на железния път за експлоатация при зимни условия продължават.Освен основните ремонти, за осигуряване на графика за движение на влаковете много съществен е и приноса на дейностите по поддържането - укрепването на железния път и стрелките с тежка пътна механизация. Изпълнените в това направление в края на миналата година обеми са съответно 3 123 км железен път и 1 581 бр. стрелки.Технологичното ниво на поддържане на жп инфраструктурата, въпреки много сериозните инвестиционни усилия на компанията за доставка на подходяща механизация, все още включва един значителен обем ръчно изпълнявани операции, като най-трудоемките от тях са смяната на релси и траверси. Към края на четвъртото тримесечие на миналата година бяха сменени над 2 800 релси и повече от 40 000 траверси.Национална компания „Железопътна инфраструктура\" е най-голямото държавно предприятие с над 11 200 служители и е единственият управител на железопътната инфраструктура в страната. Основната дейност на дружеството е да осигурява  капацитет за използване на жп инфраструктурата, да планира, управлява и ръководи влаковата дейност. По железопътната мрежа на България оперират 15 лицензирани жп превозвача - 14 товарни и 1 пътнически. ", "date": "2018.01.22", "title": "НКЖИ извърши укрепване на над 3 100 км железен път през 2017-а"}
{"url": "http://www.cross.bg/radev-rymen-nito-1566001.html", "text": "/КРОСС/ Румен Радев явно не е нито руски агент, нито е президент на БСП. Това става видимо от дейността му през последните шест месеца. Той е независим човек. Корнелия Нинова се оказа права, като заяви, че го издига, за да победи, а не да ѝ слугува. Пълна спекулация се оказа и тезата, че той не е натовски генерал. Това обяви пред БТВ социологът Андрей Райчев по повод годишнината от встъпването в длъжност на държавния глава.Заедно с него гост беше и политологът Румяна Коларова. Двамата коментираха първата година от президентския мандат на Румен Радев.\"В момента има остро политическо противопоставяне. На този фон Румен Радев може само да печели. Има сериозен рейтинг. Радев изпълва представата за президент. Все пак първите три месеца бяха много слаби със служебното правителство. Имаше и други скандали, но Радев успя да се научи. Чисто пиарски успя да потули няколко скандала. Трябва да му отдадем заслуженото за това, че се учи\", каза Коларова.\"Румен Радев не държи дълги речи. Кратко, ясно и точно. Така печели, защото явно българският народ го хареса. Радев е реално независим и не е поставено лице. Радев седи на свое място и си изгради собствен образ. В момента Бойко Борисов е отдал приоритет на външната политика и Радев се вписва добре. Борбата между Бойко Борисов и Румен Радев е неизбежна. Все пак не трябва да забравяме, че Радев има 22 посещения в чужбина\", разкри Райчев.   ", "date": "2018.01.22", "title": "Райчев: Радев е независим човек, не е нито руски агент, нито президент на БСП"}
{"url": "http://www.cross.bg/pychdemon-arest-zapoved-1566005.html", "text": "/КРОСС/ Прокуратурата на Испания поиска подновяването на европейската заповед за арест на Карлес Пучдемон, предава AFP, като се позовава на източник от съдебните кръгове в Мадрид.Това стана, след като бившият каталунски лидер Карлес Пучдемон пристигна в Копенхаген.Още когато стана ясно, че той ще пътува до Дания, от испанската прокуратура заявиха намерение да подновят европейската заповед за арест на каталунския политик.Пучдемон трябва да вземе участие в дебат за Каталуния в университета в Копенхаген по-късно днес. Неговата визита е ден след като испанската прокуратура заяви, че \"незабавно\" съдия от Върховния съд ще издаде заповед за ареста му, ако пътува до Дания, и призова Копенхаген да го предаде.Испанският съдия от Върховния съд Пабло Ларина оттегли в началото на декември 2017 г. европейската заповед за арест на Пучдемон и четирима от неговите заместници, избягали в Белгия, но предупреди, че ще бъдат арестувани, ако се завърнат. ", "date": "2018.01.22", "title": "Пучдемон пристигна в Дания, подновиха заповедта му за арест"}
{"url": "http://www.cross.bg/chykov-tyrtziya-prof-1566004.html", "text": "/КРОСС/ Операция „Маслинова клонка\" ясно отличава приоритетите на Турция в международен план. Това обяви пред радио „Фокус\" арабистът проф. Владимир Чуков по повод стартиралата турска операция в Сирия.По думите му Европа остро осъжда поведението на Анкара в размирния регион, особено в момент, когато съседката ни настоява за евроинтеграция. Според проф. Чуков целта на Турция е превръщането ѝ в лидер в ислямския свят и трупането на авторитет, като членството в ЕС е цел на заден план.„Операцията, която тече, е с непредвидим край. Така или иначе, Турция не е заинтересована тя да продължи вечно. Една държава, която преговаря за членство в ЕС и говори за европейски ценности, в един момент реализира външна, военна операция, наречена от нея антитерористична. Видяхме, че практически нито една държава не подкрепи Турция\", коментира проф. Владимир Чуков.Той уточни, че Европа няма как да подкрепи подобен тип операция, защото това противоречи на всичко онова, за което се преговаря с Турция от 2005 година.Колкото до самата операция Чуков обясни, че сирийският град Африн, където се провежда тя, има ключова роля, преплитайки различни геополитически интереси.„Поглеждайки отвъд официално обявените от Анкара цели на настъплението, прозират множество геополитически интереси, като сложността на дипломатическите отношения не позволява категоричното заемане на позиция от основните играчи в региона\", допълни арабистът.„Още в края на 2015 година имаше един неподписан договор между Русия и САЩ, в който определиха своите зони на влияние. Всичко което е на изток от река Ефрат е под американско влияние и респективно-всичко, което е на запад от реката е под влиянието на Русия. Африн се пада в руската зона и Русия има особен поглед към града\", обясни проф. Чуков.Според него кюрдите за пореден път в историята си, ще изиграят ролята на изкупителна жертва, в името на по-мащабни геополитически амбиции.„Един от факторите за това е зависимостта им от външни сили, от която винаги са имали нужда\", каза още проф. Владимир Чуков. ", "date": "2018.01.22", "title": "Чуков: Турция иска да е лидер на ислямския свят, ЕС вече е на заден план"}
{"url": "http://www.cross.bg/dimitrov-edmund-grigor-1566003.html", "text": "/КРОСС/ Григор Димитров ще излезе за четвъртфинала си на Откритото първенство на Австралия срещу Кайл Едмънд във вторник рано сутринта. Срещата на българина е последна от дневната сесия на централния корт \"Род Лейвър Арина\" и ще започне не преди 5:30 ч. българско време.Веднага след двубоя Димитров - Едмънд е мачът между световния номер 1 Рафаел Надал и хърватина Марин Чилич. Именно тази среща ще определи евентуалния следващ съперник на първата ни ракета.Все още не е обявена програмата при юношите, където Адриан Андреев ще играе във втори кръг срещу Себастиан Корда, както и при двойките при девойките, където Гергана Топалова продължава участието си във втория кръг на двойки заедно с латвийката Даниела Висман.", "date": "2018.01.22", "title": "Григор Димитров срещу Кайл Едмънд рано в четвъртък сутрин"}
{"url": "http://www.cross.bg/borovetz-obshtina-samokov-1566006.html", "text": "/КРОСС/ По повод 120 години от основаването на най-стария български планински курорт Боровец, Община Самоков заедно с Камарата на архитектите в България, Съюза на архитектите в България и Съюза на урбанистите обявиха Международен архитектурен конкурс за територията „Златния триъгълник\" в курорта.Територията е разположена в най-оживената и атрактивна част на курорта в непосредствена близост до финала на ски пистите и началните станции на кабинковия и седалковия лифт.В интервю за предаването „Хоризонт до обед\" главният архитект на Община Самоков арх. Надежда Клинчева обясни, че победителите ще бъдат обявени на 28 януари на специална пресконференция:„През ноември миналата година, Община Самоков обяви обществена поръчка за провеждане на архитектурно-градоустройствен конкурс за нов център на Боровец. С това тя даде безспорен знак, че има воля да промени и да даде една нова визия на сърцето на Боровец, което ще развие курорта като иновативен, устойчив и привлекателен европейски лидер за целогодишен семеен и планински туризъм и спорт. Абсолютно необходима е промяна на това пространство с подходящо оформени сгради и най-вече със съвременни функции. Получените проекти са 40 от 17 държави, като 25 са на чуждестранни участници от всички точки на света\". ", "date": "2018.01.22", "title": "40 проекта се борят за създаването на нов облик на Боровец"}
{"url": "http://www.cross.bg/evropa-grazhdani-evropeiiskite-1566008.html", "text": "/КРОСС/ Преживяваме един от най-колебливите периоди в развитието на Европейския съюз, неговото функциониране не удовлетворява европейските граждани. Това обяви вицепрезидентът Илияна Йотова на откриването на дискусия на тема „Бъдещето на Европейския съюз - сила в единството\" по време на срещата на комисиите по европейски въпроси на парламентите на страните от Европейския съюз в София, предава „Фокус\".Тя поздрави организаторите на форума за тази дискусия, която се състои по време на първите крачки на Българското председателство и засяга най-актуалните и парливи въпроси, касаещи всички страни от Европейския съюз.„Трябва да сме наясно, че Българското председателство е в края на един много важен мандат на европейските институции, още повече от успеха му ще зависи и успехът на всички държави членки като цяло. Кой ще бъде критерият?Разбира се, това са конкретните резултати във всички най-важни области - сигурност, финансиране на ЕС в контекста и на Брекзит, самият процес по разделяне с Великобритания, завръщането на Европа като лидер на световната сцена. Искам да ви уверя, уважаеми гости, че Българското председателство влиза през тези месеци със своите силни и активни позиции, а не просто водени от инерцията и дневния ред на Европа\", каза още вицепрезидентът.Йотова припомни, че преди около година отбелязахме 60 г. от създаването на Европейския съюз.„И докато лидерите на Стария континент подписваха декларацията, навън имаше много граждани „за\" и „против\" европейския проект. Преживяваме един ако не от най-трудните, то от най-колебливите периоди в развитието на нашето европейско семейство. И трябва да си кажем днес честно, че начинът, по който функционира Европа, не удовлетворява исканията на нашите граждани. Нещо повече - до голяма степен изчезна онзи непосредствен ентусиазъм и заразително желание, с които е градена Европа. И тук идва един от парадоксите - не ни харесва това, което става, говорим си на високи нива, на семинари, но, за съжаление, все още не можем да увлечем европейските граждани, за да спорим и да търсим решения за това как да развиваме Европа в 21 век\", обясни тя.Вицепрезидентът отбеляза няколко знакови момента, които „раздвижиха въздуха\" на континента напоследък - Бялата книга и вариантите за развитието на европейския проект, предложени от председателя на ЕК, визията на френския президент Макрон за това каква Европа ни е необходима, речта на Жан-Клод Юнкер за състоянието на ЕС.„Но отново гражданска дискусия не се състоя. В тези изказвания имаше много идеи, но дали равнодушието не е вече наша диагноза? Ето това е важният концептуален въпрос, на който си дължим отговор. Много е дълъг списъкът от аргументите за днешната ситуация - от бюрокрацията до закъснелите реакции на кризите, които ни засегната през последните няколко години. Конкретните решения ще напишат развитието и бъдещето на европейския проект, а не конструкциите, родени в офисите. Европа се раздели и освен работещи решения, сякаш днес сторим повече огради - огради не само срещу пристигащите, но и едни между други. Преди 10 години беше немислимо, че една държава може да заплаши, че ще напусне ЕС поради липсата на солидарност, а днес вече има и производства срещу две държави за нарушения на върховенството на закона. Имаме два пътя - теоретична конструкция за европейския проект и запълване след това с конкретни политики или конкретни политики, които на практика изграждат модела на Европа. И лично аз съм за втория вариант. Дискусията за следващия бюджет отсъства сред граждани на ЕС затова остава усещането за липса на концепция\", каза още Йотова и посочи, че в България едни от най-сериозните страхове са спирането на европейските фондове.„Ето така се ражда отдръпването на европейските граждани от европейската идея и се затвърждава усещането за един далечен Брюксел, който взима решенията вместо гражданите. Всяко едно предложение може да бъде разбрано, ако то се дискутира с тях\", каза още тя. ", "date": "2018.01.22", "title": "Йотова: Да си кажем честно, начинът, по който Европа функционира, не удовлетворява гражданите"}
{"url": "http://www.cross.bg/mianmar-rysiya-stana-1566007.html", "text": "/КРОСС/ Договор за сътрудничество в областта на отбраната подписаха Русия и Мианмар. Това стана още в началото на посещението между 20- и 22 януари на руския военен министър Сергей Шойгу в азиатската държава.Освен всичко останало стана ясно, че Русия ще достави значително количество военна техника на Мианмар. Най-значимата придобивка на Мианмар ще са 6 изтребителя Су-30.Освен това във военната сделка са включени още изтребители - МиГ-29 и Як-130, които обаче са предназначени за обучение, хеликоптери Ми-24, Ми-35 и Ми-17 и зенитен комплекс Печора-2.600 мианмарски военнослужещи пък ще могат да се обучават в руските военни висши учебни заведения.В замяна, според споразумението, руският флот пък получава достъп до пристанищата на Мианмар.„Всичко това допринася за укрепването на сигурността в Юго източна Азия и азиатския тихоокеански регион\", коментира ген.-лейтанат Александър Фомин, зам.-военен министър на Русия, цитиран от ТАСС.", "date": "2018.01.22", "title": "Русия въоръжава Мианмар"}
{"url": "http://www.cross.bg/miliona-godini-organizma-1566010.html", "text": "/КРОСС/ Мъжете може да изчезнат след няколко милиона години. Или поне това установиха и изчислиха британски генетици, пише сп. „Сайънс алърт\".Причината за подобен апокалипсис би била неизбежното, според учените, изчезване на Y хромозомата от човешкия вид, с което ще бъде заличен и мъжкият пол.Този процес щял да отнеме около 4,6 милиона години.Мъжката хромозома съдържа гени, които не се явяват необходими за живота, но пък определят пола на организма. В частност генът SRY, определящ развитието на организма от мъжки тип. Генът SRY обаче е възможно да се премести на друга хромозома, което би спасило мъжката част не само от човечеството, а и в животинското царство. ", "date": "2018.01.22", "title": "Британски учени установиха: Мъжете изчезват след няколко милиона години"}
{"url": "http://www.cross.bg/makedoniya-imeto-kalfin-1566048.html", "text": "/КРОСС/ Водещ: Г-н Калфин, преди да изкоментираме отделните детайли около темата, започвам с въпроса, който вълнува всички засегнати страни. Знаем, спорът между Скопие и Атина датира отдавна като през годините, като че ли и двете страни не са били на път за постигането на компромиси по него. Да очакваме ли сегашният кръг от преговори да бъде различен и спорът за името на съседката ни най-накрая да бъде разрешен?Ивайло Калфин: Силният стимул това да се случи е желанието на правителството в Република Македония да реши проблемите със съседите си, да отвори пътя към приемане в НАТО, а след това и в ЕС. Залогът е много висок и се надявам той да даде достатъчно политически основания за усилия за решаване на въпроса. Той беше много близо до решаване през 2008 година, когато също Македония можеше да бъде приета за член на НАТО. Тогава в последния момент бяха представени искания от правителството на Груевски, които направиха невъзможно споразумението. Иначе те почти се бяха споразумели по името. Когато Никола Груевски постави условие името да бъде прието само за външна употреба, в държавата да се наричат както си искат, да се свика референдум, да се приеме някаква форма за признаване на идентичност- макар че в международното право липсва такъв инструмент, но така или иначе не се случи. 10 години по-късно мисля, че уроците трябва да бъдат научени и да се стигне до край.Водещ: Много крайно, но и многополюсни са мненията по тази тема. В Гърция, заедно с вчерашния протест, наблюдавахме и контрапостест. В самата Македония също доста крайно беше изразено мнението. Ще отстъпи ли някой и можем ли да прогнозираме как ще се развие ситуацията? Казахте, има воля за решаване на въпроса?Ивайло Калфин: Ако въпросът не бъде решен, Македония ще остане в същата ситуация- кандидат за член на НАТО, с неясна перспектива за ЕС. Гърция има инструментите това да се случи. От друга страна за всички в региона, включително за Гърция, е ясно, че е добре Република Македония да не бъда изолирана от процесите. Това не е добре нито за самата Македония, нито за нейните съседи каквито сме ние. Има демонстрации действително. Това е един въпрос, който събужда и гъделичка националистическите чувства и партии, но мисля, че този спор върви в грешна посока. България можеше по същия начин да поставя претенции. Факт е обаче, че Македония е географско понятие и регион, разположен в три държави. Това не означава обаче, че не може да се намери решение за името на Република Македония.Водещ: Имат ли основание гърците за това си настояване- „Македония\" изобщо да не присъства в името и всъщност може ли то категорично да бъде заличено, имайки предвид, годините пред които страната се ползва с него?Ивайло Калфин: Не, не вярвам това да се случи. Още повече, че в признатото международно име „Бивша Югославска Република Македония\" пак присъства името Македония. Действително 1991 година, когато се споразумяха двете страни да търсят решение имаше някакъв ангажимент да не присъства „Македония\" въобще, но това е преди 26 година. 2008 година, когато бяха много близо до решаване на казуса, тогава гръцката страна еволюира в позицията си и се съгласи да има съставно име, в което да присъства „Македония\". Не мисля, че трябва да се връщат назад, особено правителството в Атина. А, иначе сигурно има някакви среди в Атина, които си търсят техните политически дивиденти и ще се опитат да се противопоставят на решението, но това не е добре. И не би трябвало да се прави по този начин.Водещ: Към момента се обсъждат пет възможни варианта за име, в някои от тях обаче присъстват и географски определение, за които страната ни беше категорична, че не могат да съществуват в името. Каква позиция трябва да заемем и не се ли оказва още по-необходимо заемането на позиция, имайки предвид ангажимента ни към евроинтеграцията на страните от Западните Балкани?Ивайло Калфин: Позицията на България, от самото обявяване независимостта на Македония, е много конструктивна и правилна. Ние ги признахме с името, което те си избраха. Не сме поставяли формално условие да не присъства географско определение, даже има среди у нас, които спекулирайки с различни варианти за име, казва, че най-точно би било „Вардарска Македония\", както в България е Пиринска Македония. В случая България заема позиция не да избира име, ние не сме част от спора, а за това да се ускори решението между Гърция и Македония. Не мисля, че трябва да променяме позицията си- тя е конструктивна, отговорна и не се е променяла през последните 26 години.Водещ: Имайки предвид сериозната задача, която сме поели можем ли да бъдем ние балансьорът за разрешаването на този казус и как би се възприело от Гърция, ако България не бъде толкова категорична и позволи вариации в името?Ивайло Калфин: България не изразява претенции по самото име, въпреки че и у нас вероятно ще се намерят среди, които могат да поставя въпроса, но не е добре да го правим. България не е била страна в този спор досега и нашата позиция трябва да бъде да стимулираме и двете страни да търсят решение. Посредник е ООН, така че няма нужда и от посредник, но като добър съсед на двете страни ние трябва да призоваваме към решение, още повече, че имаме инструментите за председателство на Съвета на ЕС този момент.Водещ: Казвате, че не трябва да бъдем страна в този спор, но как би се възприело това, именно на фона на европредседателството ни?Ивайло Калфин: Един от възможните варианти за име, за който се говори е „Нова Македония\" и това не би трябвало да ни притеснява. Говореше се за вариант „Северна Македония\"- вярно, че част от северния македонски регион е и у нас, но ние никога не сме предявявали претенции за името. Разбира се, ако става дима за агресивна форма, която обхваща и Пиринска Македония, сигурно ще се постави въпросът, но не вярвам това да се случи. Не е добре да си докарваме нов проблем и да ставаме страна по проблем, по който досега не сме били.Водещ: Има ли опасност от усложнява задачата ни и ангажимента ни към Западните Балкани с подобни, ако мога да ги нарека „регионални саботажи\"?Ивайло Калфин: Те си присъстват и на Балканите това е ежедневие. Когато говорим за геополитически интереси, всички тези страни, които са далече географски, но търсят някаква форма на противопоставяне и напрежение в региона, търсят противопоставяне именно по етническа, религиозна линия. Пример е името за спора, което е нещо много абстрактно, също толкова колкото искането в Македония с някакъв международен документ да се признае идентичност. Няма такова нещо. Това са измислено спорове на Балканите и нашата видима роля в момента като председател на Съвета на ЕС е да се спрем на съдържанието, на основното- което е необходимостта от сътрудничество, а не на измислени проблеми.Водещ: Липсата на скорошно решение по казуса как би се отразило на евроинтеграцията на Македония и до колко би спряло пътя й?Ивайло Калфин: Ще я върне назад. Отново ще повторя положението през2008 година, като Македония можеше да бъде от 10 години член на НАТО. Сигурен съм, че това означаваше, че щеше да бъде много по-напред в Европейската си интеграция. Урокът беше не теоритично, а съвсем на практика научен от собствен опит и искрено се надява да не се повтори тази ситуация.", "date": "2018.01.22", "title": "Калфин: България не трябва да става активна страна в спора за името на Македония"}
{"url": "http://www.cross.bg/kyurdite-siriya-rysiya-1566043.html", "text": "/КРОСС/ Министърът на външните работи на Русия Сергей Лавров обвини САЩ в насърчаване на \"сепаратистки настроения\" сред сирийските кюрди, информира „Интерфакс\", цитирана от news.bg.Според него подобни действия са в резултат на \"неразбиране на ситуацията или очевидна провокация\".Вече стана ясно, че кюрдите са включени в списъка на поканените за участие в мирните преговори за Сирия в черноморския курорт Сочи.„Що се отнася до ролята на кюрдите в политическия процес, то със сигурност тяхната роля трябва да бъде гарантирана... На тази основа кюрдите бяха включени в списъка на поканените на конгреса на сирийския национален диалог, който ще се проведе в Сочи следващата седмица\", подчерта Лавров.През последните дни възникна ново напрежение в Сирия, след като Турция започна военна операция срещу кюрдите в района на Африн в отговор на съобщението на САЩ, че ще създадат и подготвят нови сирийски гранични сили, които ще са предимно от кюрдски милиции.Вчера Вашингтон призова Турция \"да се въздържа\" и да ограничи военната операция в Северозападна Сирия.В същото време говорителят на Кремъл Дмитрий Песков съобщи, че руски официални представители поддържат контакт с турското правителство относно операцията срещу сирийските кюрди.Песков не отговори на въпрос дали Москва е знаела предварително за операцията. Той поясни, че Русия продължава да вярва, че най-важното е запазване териториалната цялост на Сирия. ", "date": "2018.01.22", "title": "Русия обвини САЩ, че насърчава разцепването на Сирия"}
{"url": "http://www.cross.bg/pravitelstvoto-petkov-sega-1566044.html", "text": "/КРОСС/ Парите на държавата не се управляват публично. Парламентът е като гумен печат в ръцете на правителството и премиера. Това заяви в ефира на телевизия BIT Румен Петков - член на ИБ на АБВ. Той даде пример с редица сектори в държавата, които са в криза и на които спорадично се предоставят средства за запълване на дупките им в бюджета с едноличното решение на министър-председателя, което по думите му уронва престижа на институциите и държавността в България. „Скачат 30 болници - дават се тридесет милиона веднага. Скача Софийският университет - дават се десет милиона, скача БАН - дават се трийсет милиона. Така държава не се управлява. Аз съм озадачен и смаян как парламентарната опозиция не тръгва да търси решителни инструменти, в това число и вън от България - в Брюксел, в ЕК, в Съвета на Европа за това, че имаме непублично управление на публичните финанси. Това е много тежък проблем и ако ние и сега го спестим, когато председателстваме Съвета на Европа, ставаме несериозни. Сами разбирате, че, например, оплаква се един спортен клуб в голям, обичан от нас, град и министър-председателят казва: „Дайте им един милион лева\". Ако някой счита, че това е нормален начин за управление на държавата, то ние от АБВ считаме, че това е катастрофален начин, по който се казва, че парламентът е един гумен печат в ръцете на правителството, а за съжаление той се и държи като такъв\".Петков коментира и проблемите със събираемостта на акцизите в страната и нефункционалността на Българската акцизна централизирана информационна система (БАЦИС), която през годините показа редица слабости. „Още в края на 2015 година алармирахме, че тази система е порочно направена с цел акцизни стоки, най-вече горива, да бъдат контрабандно внасяни в страната. За съжаление тогава не се предприеха мерки, а сега това се представя като някаква новина. Предходното ръководство на митниците, съвършено съзнателно толерираше този начин на работа. И то, главно, от гледна точка на горивата. Аз и тогава съм казвал, че ние имаме танкери, които са обмитявани тук в Своге, близо до София. Имаше и серия от телевизионни разследвания по тази тема и правителството на Борисов и митниците се правеха, че нищо не се случва. Всъщност, тогавашният наш апел, в една или друга степен, бе подкрепен от Асоциацията на вносителите на петролни продукти. Те се ангажираха и институционално и сигнализираха Министерство на финансите, но за съжаление нищо не се направи\".Във връзка с темата Петков коментира и доклада на ДАНС. „Самият факт, че този доклад е изнесен от службите, означава, че правителството е сериозно разклатено. Този доклад, извършен от служителите на ведомството показва, че това правителство, което и да е то, не е в състояние да контролира процесите и доверието в него е разклатено, както и вътре, в самите системи. Министър Горанов потвърди, че от 2015 година са първите сигнали. От тогава до сега какво правиха? Продължавам да считам, че старото ръководство на Агенция „Митници\" съзнателно толерираше контрабандата с горива. Не мога да твърдя какво е било участието на финансовото министерство и на министър Горанов в това. И това няма как да е ставало без знанието на министър-председателя, защото бяха правени редица консултации, в това число и на върха, на които тези факти са излагани. В същото време ние продължаваме да имаме и няколко вида складове - акцизни складове, данъчни складове... Защо? Кого обслужва това? И сега министър Горанов говори основно за системата, която би трябвало да контролира горивата. Т.е. той добре знае, че проблема е в контрабандата с горива. Това са неща, които не са новост, пак казвам. И ние от АБВ сме го казвали много пъти. Но явно, с цел осигуряване на някакво политическо спокойствие или на осигуряването на още десетина депутата, за ГЕРБ това не е бил въпрос, който е трябвало да бъде решен. Какво има да се чудим за какво намеквам - за политическа партия „Воля\", казвал съм го десетки пъти\".", "date": "2018.01.22", "title": "Румен Петков: Парламентът е като гумен печат в ръцете на правителството"}
{"url": "http://www.cross.bg/popov-koryptziyata-filip-1565993.html", "text": "/КРОСС/ „Ние ясно сме описали нашите мотиви за вота на недоверие. Имаме и конкретни примери.  Ясно е на кое място е България по отношение на корупцията.\" Това заяви народният представител от „БСП за България\" Филип Попов по БНТ. По думите му обществото налага тази тема, бизнесът също я налага. „Страната ни е на едно от последните места по борба с корупцията\", подчерта Попов и обясни, че антикорупционният закон на управляващите не е инструмент, за да се борим срещу корупцията. „Те се опитват да замажат очите на шефовете в Брюксел, че нещо се прави срещу корупцията, а в същото време реалността е съвсем друга, за което изнесохме и примери\", каза той.Филип Попов даде пример с това какво точно пише в доклада на ДАНС за БАЦИС: „Налице са технически възможности за манипулиране или неоторизирано достъпване на компютъртната система, използвана за контрол и мониторинг на ИКУНК, използвана в Агенция „Митници\". Съществуват условия за създаване на заплаха за финансовата и икономическата сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители от Агенция „Митници\" са изменили съдържанието на анализираната компютърна система с цел прикриване на допълнителни уязвимости в нея\". Попов каза още, че в документа пише също как от събраните в хода на работата по проверката материали е видно, че при експлоатирането на БАЦИС са констатирани редица проблеми. „Заключението на прокурора - използването на една и съща парола за достъп до ситемата ИКУНК за всички данъчни складове в страната, позволява системата на национално ниво да бъде лесно дестабилизирана\", обясни Филип Попов и допълни, че от страна на финансовия министър не е направено нищо и се налага ДАНС да прави проверка, а прокуратурата да излиза с постановление.", "date": "2018.01.22", "title": "Филип Попов: Мотивите ни за вота на недоверие са съвсем ясни, има примери"}
{"url": "http://www.cross.bg/atelie-zlatarsko-byrgas-1565992.html", "text": "/КРОСС/ Взривно устройство изпотроши златарско ателие в центъра на Бургас, съобщава БТВ.Сигнал за силен шум и пукот на улица „Фердинандова\" е подаден около 3:30 часа в Първо районно управление на МВР. Изпочупени са стъклата на златарското ателие, съседната пицария, офисът на фирма за бързи кредити, наблизо паркиран автомобил и жилища.Според първоначалния оглед не е извършена кражба. По-късно тази информация бе потвърдена и от прокуратурата.За момента от полицията отказват изявления.", "date": "2018.01.22", "title": "Гръмнаха златарско ателие в Бургас"}
{"url": "http://www.cross.bg/moskovski-razvitie-chast-1565994.html", "text": "/КРОСС/ До месец се очаква да приключат анализите на Световната банка и Европейската банка за възстановяване и развитие за концесията на летище „София\". Това съобщи в \"Денят запoчва\" по БНТ министърът на транспорта, информационните технологии и съобщенията Ивайло Московски.Според него след края на анализите процедурата за концесията на столичния аеропорт ще бъде рестартирана.„До края на годината се очаква да бъдат погасени голяма част от дълговете на БДЖ\", допълни Ивайло Московски.„Говоря в голямата си част. Иначе такова дружество няма как да няма задължения. Но в по-голямата си част просрочените задължения на дружеството да успеем да ги заплатим.Паралелно с това да стартираме и процедурата за доставка на нов подвижен състав. Предварителните прочувания, които направиха колегите с три университета показаха едно ниво на подвижен състав, което трябва да бъде закупено, като първа стъпка. Те са разпределени - регионални, интерситита, крайградски влакове\", уточни министърът.„Политическата обстановка в последния месец е изключително динамична. Един от основните приоритети за развитие на региона е свързаността - не само транспортна, но и дигитална. Искаме да ускорим развитието на дигиталните технологии. Освен концепцията за 5G интернет, ще се опитаме и да завършим някои други оптични мрежи. Това коментира още министър Московски.„В България сме в много напреднала фаза за изграждането на коридор номер 8, надяваме се и колегите в Македония да работят по същия ускорен начин, както колегите в Албания. Тези проекти съвпадат с пътната карта, която Брюксел разписа за 5G интернет. Досега всяка държава развиваше сама своя радиочестотен спектър. България е доста закъсняла в това отношение, но се надяваме процедурите за ускоряване да приключат по бързо\", допълни транспортният министър.„Проектът за тол-системата ще осигури достатъчен ресурс, за да може инфраструктурата да се финансира. За жп инфраструктурата ще търсим варианти, има сериозен интерес. Надявам се, че с по-гъвкав подход ще може да осигурим стабилно и устойчиво развитие за всичките ни проекти\", добави Московски. ", "date": "2018.01.22", "title": "Московски: До месец рестартираме концесията на софийското летище, до края на годината плащаме дълговете на БДЖ"}
{"url": "http://www.cross.bg/hilyadi-feiisbyk-rabota-1565996.html", "text": "/КРОСС/ Компанията \"Фейсбук\" обяви, че ще обучи на компютърни умения около 65 хиляди французи по безплатни програми, които да помогнат на жените да започнат свой бизнес и на дълготрайно безработни да се върнат на работа.Според изявление на компанията социалната мрежа ще работи с около 50 хиляди души, които търсят работа, в сътрудничество с френската агенция за борба с безработицата. Програмата за стартиране на фирми от жени ще обхване 15 хиляди души и ще бъде като част от вече същестуваща кампания по темата.Обученията ще продължат до края на следващата година, но все още не е ясно колко точно ще инвестират от \"Фейсбук\", предава БНР. ", "date": "2018.01.22", "title": "\"Фейсбук\" ще обучи 65 хиляди французи на компютърни умения"}
{"url": "http://www.cross.bg/dyshi-krustovishteto-prestzentura-1565990.html", "text": "/КРОСС/ Към 7.30 часа микробус и трамвай са се ударили на кръстовището на булевардите „Никола Петков\" и „Цар Борис III\" в София, съобщава \"Фокус\", като се позовава на информация от пресцентъра на МВР.Общо  девет души бяха ранени при катастрофата, уточнява БНТ. Двама от пострадалите са мъже, на 40 г. и 49 г., и са откарани във ВМА за преглед, съобщиха от пресцентъра на лечебното заведение. Останалите 7 души са в \"Пирогов\" и също се преглеждат.Движението в района на кръстовището временно е затруднено и се регулира от патрул.", "date": "2018.01.22", "title": "Травмай и микробус се удариха в столицата, 9 души пострадаха"}
{"url": "http://www.cross.bg/sistemata-delchev-batzis-1565991.html", "text": "/КРОСС/ Българската акцизна централизирана информационна система (БАЦИС) е приета с множество недостатъци през май 2013 г. и чак тази пролет може да се очаква тя да получи адекватно ниво на защита. Това стана ясно от думите на изпълнителния директор на Българската петролна и газова асоциация Андрей Делчев. В студиото на „Тази сутрин\" по БТВ той посочи, че само за 6 месеца от системата са изчезнали около 300 000 транзакции. Това са стотици милиони левове.Темата стана актуална покрай вота на недоверие срещу правителството. Именно на проблемите в системата на БАЦИС, които са били засекретени в доклад на ДАНС БСП базира и част от обвиненията си към управляващите от ГЕРБ в корупция. Точно поради тази причина от левицата поискаха разсекретяване на доклада, което вече бе прието.„За нас това е бизнес проблем, започнахме да говорим за него преди 5 години\", посочи Делчев.Той допълни, че приетата с недостатъци система е струвала на икономическите оператори 150 млн. лв., а след това и още пари в хода на нагаждането на системата.„Тези пари ги плащаме ние, това са допълнителни стотинки върху цената на горивата\", допълни шефът на Българската петролна и газова асоциация.По думите му ниската степен на защита е нещо, за което многократно са сигнализирали институциите.„Много години ние в разговори с Агенция „Митници\" казвахме, че системата може да бъде манипулирана - казваха ни „Няма такова животно\", разказа Делчев.Така в крайна сметка браншовата организация сезирала главния прокурор, а той - ДАНС. Агенцията излязла със секретен доклад, който потвърдил опасенията на бизнеса - в системата могат да влизат както митничари, така и ИТ специалисти от поддръжката. Всички те можели да заличават транзакции, без да оставят следа. Всяка транзакция може да бъде влакова композиция или танкер, за които след това не се плаща акциз.Според Делчев обаче по-големият проблем не са тези, които манипулират системата, а този, който е разрешил внедряването ѝ - директорът на Агенция „Митници\".Той посочи, че според доклада на финансовия министър Владислав Горанов техническите проблеми в БАЦИС са отстранени, но срокът за прилагане на мерките срещу неоторизиран достъп в системата е чак в края на април тази година.„Докато разчитаме на доверие става този гигантски сив сектор в търговията с горива\", подчерта Андрей Делчев. ", "date": "2018.01.22", "title": "От 5 години има проблеми с БАЦИС"}
{"url": "http://www.cross.bg/oriurdun-tzurkvata-predi-1565995.html", "text": "/КРОСС/ Хиляди хора се стекоха в ирландския град Лимерик, за да се простят с вокалистката на \"Кранберис\" Долорес О'Риърдън. Поклонението в църквата в родния град на изпълнителката е част от редица церемонии, преди Долорес О'Риърдън да бъде погребана в тесен семеен кръг.Ковчегът с тялото на певицата беше придружаван от майка ѝ, петимата ю братя и сестра ѝ. Кадри показаха хората, които се редят на опашка, за да влязат в църквата, въпреки лошото време и дъжда.Самото погребение ще се състои утре.Премиерът Лео Варадкар беше сред първите, които отдадоха почит към О'Риърдън. Той я нарече \"гласът на едно поколение\".46-годишната певица издъхна внезапно в хотелска стая в Лондон преди седмица. Така и не бяха оповестени причините за кончината ѝ, но според полицията „няма подозрителни обстоятелства около смъртта ѝ\".  ", "date": "2018.01.22", "title": "Ирландският премиер и още хиляди хора отдадоха почит в последния път на вокалистката на \"Кранберис\""}
{"url": "http://www.cross.bg/radev-rymen-godina-1565998.html", "text": "/КРОСС/ На 22 януари 2018 година се навършва точно една година от встъпването в длъжност на президента Румен Радев.В първите му 365 дни като президент имаше спорове за изтребители и за антикорупционно законодателство, разсекретяване на стенограми и вето върху няколко закона. Радев проведе десетки международни срещи на високо ниво и дори участва в учебни въздушни сражения.Президентската мисия на Румен Радев започна в период на политическа криза. Още през първата седмица от мандата си той трябваше да сформира служебно правителство.Отношенията между служебния кабинет и държавния глава се изостриха, когато се заговори за промени в изборното законодателство във връзка с уседналостта. По-късно раздорът с редовната изпълнителна власт дойде заради намерението на парламента да ревизира сделката за купуването на изтребилите за армията.Антикорупционен орган, който да е независим от парламента и да разследва. Опит за това държавният глава събира по време на посещенията си в Гърция, Румъния и Италия.През есента опитът на Румен Радев да заговори със законотворците на един език по въпроса за антикорупционния орган остана без резултат и той наложи вето на антикорупционния закон. В последствие управляващото мнозинство не се съобрази с критиките на президента и отхвърли ветото.За гражданите и медиите Радев разсекрети стенограмите от заседанията на Консултативния съвет по национална сигурност от 2014-та - тези, отнасящи се до кризата около КТБ. През медиите той дори покани Цветан Василев да се върне в България, за да даде показания.В рамките на първите му 365 дни му се оплакаха и главният прокурор Сотир Цацаров, и председателя на ВКС Лозан Панов. Цацаров заяви, че не иска да бъде изваден от съдебната власт, а Лозан Панов се оплака за технически проблем с автомобила на НСО, който го вози.Равносметката на президента в международен план - твърда позиция за приемането ни в Шенген и в Еврозоната, както и за отпадането на икономическите санкции срещу Русия.През декември във Франция, за втори път от началото на мандата си, президентът облече бойната униформа и влезе в симулация на въздушно сражение.Извън протокола през първата година на президента Румен Радев остана рафтингът - подарък от първата дама за рождения му ден, посрещането на две деца в резиденция „Бояна\", пазаруването в кварталния магазин  и неформалните срещи с пострадалите от наводненията в Бургаско.Очаква се на пресконференция тази седмица Румен Радев и Илияна Йотова да направят отчет за първата си година като президент и вицепрезидент. ", "date": "2018.01.22", "title": "Една година от встъпването в длъжност на президента Румен Радев"}
{"url": "http://www.cross.bg/predsedatelstvo-evropeiiskiya-bulgarskoto-1565999.html", "text": "/КРОСС/ Председателят на Народното събрание Цвета Караянчева откри срещата на председателите на комисиите по европейски въпроси на парламентите на страните от Европейския съюз (КОСАК).Председателят на Комисията по европейски въпроси и контрол на европейските фондове Кристиан Вигенин приветства участниците във форума, с който започва и Парламентарното измерение на Българското председателство на Съвета на Европейския съюз.„Вече близо 30 години КОСАК се утвърждава като успешен формат за участие на парламентите в процеса на вземане на решения по актуалните въпроси от европейския дневен ред\", отбеляза председателят на парламента.Цвета Караянчева допълни, че форматът е изразител на фундаменталните ценности на Европейския съюз - равенството и свободата. Той е и своеобразен гарант за участието на гражданите на Съюза в демократичния контрол върху Европейските институции по отношение на спазването на принципите за субсидиарност и пропорционалност, добави още тя.Председателят на Народното събрание отбеляза, че участниците в срещата ще обсъдят приоритетите на Българското председателство - „Бъдещето на Европа и младите хора - икономически растеж и социално сближаване\", „Европейска перспектива и свързаност на Западните Балкани\", „Сигурност и стабилност в силна и единна Европа\", „Цифрова икономика и умения на бъдещето\".Цвета Караянчева подчерта значимостта на въпросите, залегнали в дневния ред на днешното заседание на КОСАК, и пожела на гостите успех на конференцията и ползотворна работа.$Съзнаваме отговорността на Парламентарното измерение на Българското председателство, когато във време на застъпващи се кризи и предизвикателства, националните парламенти и техните представители като пряко избрани от европейските граждани имат ключова роля за гарантиране на повече отчетност и легитимност в действията на Съюза\", отбеляза в приветствието си Кристиан Вигенин.Той припомни българската легенда за Хан Кубрат и неговите синове, заложена и в девиза на Българското председателство „Съединението прави силата\".\"Тя е особено поучителна в контекста на днешния свят, когато  ЕС се нуждае от сила и решимост да запази единството и да отговори по-добре на очакванията на своите граждани в областта на сигурността, икономиката, социалното приобщаване, опазването на околната среда и промените в климата\", допълни още Кристиан Вигенин.\"Нашите съвместни усилия и резултати ще бъдат доказателство пред гражданите на Европейския съюз, че той е атрактивен, уверен и отговорен, заяви председателят на Комисията по европейските въпроси. По думите му въпреки множеството комплексни предизвикателства, процесът на разширяване по посока на Западните Балкани е без алтернатива. Той  гарантира стабилност, сигурност и просперитет както в региона на Югоизточна Европа, така и на европейския континент като цяло\", отбеляза Кристиан Вигенин.\"Като страна - ротационен председател и непосредствен съсед на Западните Балкани, се водим от разбирането за сигурност и стабилност чрез сътрудничество и интеграция, допълни той. Председателят на Комисията по европейските въпроси и контрол на европейските фондове подчерта, че страната ни поставя фокус върху задълбочаване на регионалното сътрудничество и добросъседските отношения, както и подобряване на връзките на региона с единия пазар на ЕС и реализиране на дневен ред за транспортна, енергийна, икономическа, комуникационна свързаност, улесняване на контактите между хората\".След откриването министърът на Българското председателство Лиляна Павлова представи приоритетите на Европредседателството на страната ни. Павлова изтъкна ролята на България като ротационен председател на Съвета на Европейския съюз в процеса на приемане на бъдещата финансова рамка на Съюза.\"Важна тема ще е реформата за системата за убежище\", отбеляза Павлова.\"За съжаление все още имаме разнопосочни мнения, мнения които не водят към това да имаме единна позиция - каква реформа ще приемем в Дъблинският регламент. Вярваме, че това ще е една от темите с едни от най-големите предизвикателства.  Четири председателства работиха по нея, да се надяваме, че вече е назрял моментът, в който и европейските лидери трябва да постигнат съгласие и 2018 година да бъде годината. Надявам се и по време на Българското председателство да успеем да постигнем така необходимото ни съгласие по този въпрос\", коментира министърът.Тя изтъкна специфичния приоритет на Българското председателство, свързан с европерспективата на Западните Балкани, като заяви:\"Изключително важно е за нас тази тема, тази европейска перспектива и подкрепа да не бъде разчетена като фалшиви обещания или като фалшив сигнал за това, че те могат в рамките на следващите шест месеца да получат дата за присъединяване, или, че трябва да подценят всички тези ангажименти и усилия, които трябва да бъдат направени и да бъдат изпълнени. Вярваме, че европейската перспектива минава през това да направим един честен план, един честен анализ на всяка една от държавите спрямо нейния принос. От своя страна обаче процесът ще отнеме години\".По думите ѝ България отчита над 600% ръст на приходите и инвестициите в сектора на цифровите технологии през последните години.„У нас 20% от професионалистите в този сектор са жени и това е нещо, с което се гордеем. Гордеем се и със стабилно икономически растеж от почти 4%, нулев бюджетен дефицит и нивото на националните ни дългове, което е под 26% и с което сме трети в Европа.България е трета в Европа и по своите исторически артефакти, втора в света по богатство на минерални извори и на първо място по производство на лавандула и лавандулови продукти. В исторически план със своята 1300-годишна история България никога не смени своето име, гордеем се с кирилицата и със своя език, заради което Българското председателство ще се води изцяло на български език\", каза още министър Павлова.Вицепрезидентът на България Илиана Йотова поздрави организаторите на конференцията. По думите ѝ дискусията е много навременна и е по най-актуалните и парливи въпроси, които касаят всички страни от Европейския съюз. Трябва да сме наясно, че българското председателство е в края на много важен мандат на европейските институции, от успеха на Българското председателство ще зависи успехът и на всички държави-членки на Европейския съюз като цяло, заяви вицепрезидентът.Илиана Йотова посочи, че критерии са конкретните резултати във всички области като сигурност, финансиране на Европейския съюз в контекста на Брекзит, самият процес на разделяне с Великобритания, завръщане на Европа на международната сцена. По думите ѝ Българското председателство влиза в тези месеци със своите силни и активни позиции.С приоритета си, свързан с европейската перспектива на Западните Балкани, България прикова вниманието върху региона, отбеляза Илияна Йотова. Тя добави, че неговата стабилност е стабилност за целия Европейски съюз. Днешната дискусия ще постави онези въпроси, които интересуват всеки европейски гражданин, отбеляза още вицепрезидентът.Първият заместник-председател на Европейската комисия Франс Тимерманс пожела успех на Българското председателство в този по думите му изключително труден период от време.\"Изразявам пълното доверие и убеденост на Европейската комисия в способността на Българското председателство да бъде едно от най-успешните председателства в мандата на настоящата комисия\", заяви той.Според него проблемите, които трябва да бъдат решавани от европейските институции, са свързани с предизвикателствата, пред които светът ни изправя и неизпълненото обещание за сближаване, което подкопава доверието в рамките на държавите-членки на ЕС. Четвъртата индустриална революция, която е първата в човешката история, засягаща всички части на света едновременно и всички хора, геостратегическата среда, миграцията са част от предизвикателствата, на които той се спря в изказването си.\"Много от гражданите на Евросъюза са на мнение, че вече не контролират собствената си съдба\", посочи Франс Тимерманс.\"Само ако прегърнем бъдещето като време на потенциално развитие и напредък, само тогава можем да продължим напред\", смята той.\"Ако сме толкова влюбени в едно митологично минало, ще пропуснем възможностите да създадем по-добро бъдеще за нашите общества, за нашите деца\", допълни първият заместник-председател на Европейската комисия.Той отбеляза и значението на националните парламенти за неговото изграждане и за връщането на доверието в политиката. По думите му да разчитаме на съседа си означава той да бъде източник на доверие, на сила, на просперитет.Председателят на Комисията по регионално развитие в Европейския парламент Искра Михайлова представи пред участниците в срещата позициите и работата на комисията, свързана с бъдещето на Съюза. Нашата дейност е подчинена на категоричното ни убеждение, че само обединени можем да бъдем по-силни и по-успешни, подчерта Искра Михайлова. Задачата ни е да направим Европейския съюз по-близък и разбираем за неговите граждани, защото близостта на гражданите с европейските политики и институции е в основата на неговото бъдеще, добави тя. Искра Михайлова посочи необходимостта от бързи действия за гарантирането на сигурността, защитата на европейските граждани и на европейските граници във връзка с управлението на процесите на миграцията, на инвестициите извън ЕС, на екологичните проблеми и изменението на климата.Тя изрази категоричната подкрепа на Европейския парламент за европейските ценности и заяви, че той ще продължи да работи активно за приближаване до гражданите. Общите успехи според нея се дължат на близкия синхрон в работата с Европейската комисия.Искра Михайлова заяви, че Европейският парламент очаква предложението на ЕК за нова финансова рамка за периода след 2020 г., което да не е само финансово, а и предложение за модел на политики. Убедена съм, че само обединението на нашите усилия ще донесе успех и по-добро бъдеще за гражданите на Съюза, отбеляза още председателят на Комисията по регионално развитие в Европейския парламент.", "date": "2018.01.22", "title": "Председатели на парламентарни комисии от ЕС обсъдиха приоритетите на Общността в НДК"}
{"url": "http://www.cross.bg/bulgariya-daiinov-shengen-1565997.html", "text": "/КРОСС/ Бойко Борисов искаше да отиграе няколко хода. Първо той искаше да се покаже като помирител между Европейския съюз и Турция. На второ място премиерът искаше да получи гаранции, че България ще влезе в еврозоната и Шенген, а на трето място искаше да покаже, че води борба срещу корупцията. Това коментира в сутрешния блок на БТВ политологът Евгений Дайнов по повод на срещата между Бойко Борисов и Ангела Меркел, която се проведи.Той добави, че доста са му харесали посланията на германския канцлер, която в изказванията си няколко пъти е използвала думата ред, като за Турция тя я е използвала като „подредени отношения\", за Шенген и еврозоната също е използвала думата ред.„За Западните Балкани отново каза, че има ред и правила\", коментира още Дайнов.Според него посланието на Меркел в случая е било, окей, „ние приемаме вашите искания и желания, но си има ред, за да бъде постигнато това\".Според политолога Бойко Борисов също така индиректно е признал, че съдебната реформа у нас не е съвсем завършена както обявиха преди време в Народното събрание. Очевидно в Европа са му обяснили каква би трябвало да бъде тя и че у нас липсва такава.„Нали си представяте, ако дойде някой германски прокурор и го пуснете в българската прокуратура? Мислите ли, че за два дни няма да му стане ясно всичко\", попита риторично Евгений Дайнов.Дайнов смята, че България е опасна за европейския ред.България е опасна за европейския ред. Най-големият проблем е изчезващите контейнери. От ЕС не знаят какво има в тези контейнери. България е крехка и несигурна страна, въпреки че е член на ЕС. Можем най-много до самолетчето да стигнем, защото не можем да прекарваме изчезващи документи и контейнери, в които да има някакви неща, за които от ЕС не знаят ядрени бойни глави ли са\", добави още Дайнов.Гост в сутрешния блок беше и журналистът Мария Стоянова.„България по план трябваше да се присъедини към Шенген през 2011 година. На мен ми е много неприятно, че съм ощетена, защото имам български паспорт. Ако корупцията е проблем, ако редът е проблем, нека европейските политици, които идват на посещение, да го кажат. На нас ни се полага да пътуваме спокойно, както всички холандци, германци. Ако корупцията е проблемът да не сме в Шенген, е редно западните политици, които идват в България, да го кажат в прав текст. Не е честно към всички български граждани да се държат лицемерно\", коментира Стоянова. ", "date": "2018.01.22", "title": "Дайнов: България е опасна за европейския ред"}
{"url": "http://www.cross.bg/virys-epidemiya-popov-1565985.html", "text": "/КРОСС/ Грипната вълна обхваща все повече области - от днес грипна епидемия е обявена за Благоевград. В Пернишко пък тя приключва.Област Перник беше първата, която обяви епидемия. Учениците там не учиха миналата седмица.В Пазарджик грипна епидемия беше обявена в четвъртък. Тя е в сила до утре включително - в понеделник и вторник учениците са в грипна ваканция.Епидемията в област Благоевград важи до сряда, но след това може да бъде удължена. Там заболеваемостта е над 380 души на 10 хиляди.Специалистите напомнят да не се подценяват симптомите на грипа и да не се прибягва до самолечение.Междувременно стана ясно, че рязко се е увеличило  нивото на заболеваемост в София през почивните дни. Това твърди доц. полк. Георги Попов - началник на Катедра по инфекциозни болести във ВМА пред БНТ.„На ден средно около 25-20 души преминават през специалния кабинет по грипа във ВМА. Броят на прегледаните през почивните дни значително надвишават тези от изминалата седмица\", коментира Попов.Той уточни, че прегледаните са били заразени с грипния вирус Б.„Грипният вирус Б е един троянски кон. След него почти винаги следва една по-голяма инвазия и епидемично разпространение на грипния вирус А, което очакваме в следващите седмици\", предупреди още доц. Попов. „Не сме навлезли още в епидемия, но се очаква към края на месеца. При всички случаи върху този грип Б ще се наложат и щамовете на грипен вирус А\", отново подчерта той.Според доц. Георги Попов са важни първите 12-24 часа, през които болният може да направи профилактика с медикаментите, които са на пазара. Ако заболяването напредне и се появят симптоми за усложнение, болният трябва да се обърне към специалист. ", "date": "2018.01.22", "title": "Настоящият щам на грипния вирус бил като троянски кон, след него идва по-голяма епидемия"}
{"url": "http://www.cross.bg/bulgariya-kyrymbashev-firmi-1565982.html", "text": "/КРОСС/ След като се случват нередни неща, не означава, че по време на председателството ще има 6-месечен мораториум ние да коментираме какво се случва в България. Не може да не коментираме кой е купил „Булгартабак\", след като предприятието е купено от офшорна фирма. Не може да не коментираме на кого е предоставена концесията на Пирин, която в момента се обсъжда, тъй като отново собственик е офшорна фирма. Не може да не коментираме кой купува Общинска банка, защото отново става въпрос за офшорна фирма. Когато тези офшорни фирми са собственици, те очевидно не плащат данъци в България. Очевидно българският държавен бюджет е по-малък. И когато стане дума за кохезионна политика, провеждана от самата държава; когато стане въпрос, че болницата в Ловеч ще фалира; когато стане въпрос, че не достигат пари за служителите на МВР, изведнъж се появява аргументът, че няма пари в бюджета. Същевременно офшорни фирми изкупиха тези ключови дружества в България - и всичко е точно. Няма как да е точно.\" Това заяви Петър Курумбашев, член на Делегацията на българските социалисти в ЕП, в предаването „120 минути\" по bTV.„От 10 години в Столичния общински съвет мнозинство има ГЕРБ. От една страна стои вносителят на конкретно предложение. От друга обаче, мнозинството е това, което може да каже „Тази банка няма да се продава. Любопитен съм какво е мнението на г-жа Фандъкова, тъй като 40% от средствата на общинските фирми са в тази банка. И ние дори не знаем кой е собственикът ѝ. Надявам се, че няма да се повтори случилото се с една друга банка. Но ако нещо се случи, мнозинството носи ли някаква отговорност или отговорност носи вносителят Трайчо Трайков?\".По думите на Курумбашев първите потърпевши от влошени отношения между Европейския съюз и Турция очевидно са България и Гърция. „Ние имаме интерес да подпомагаме процесът на разговори между ЕС и южната ни съседка да бъде колкото е възможно по-интензивен и да има конкретни резултати. „Не бих приел затоплянето на отношенията между ЕС и Турция просто като имиджова цел. И все пак - често чувам, че България ще бъде посредник между Германия и Турция или между Германия и Русия. Горе-долу трябва да си знаем размера и възможностите\", смята Курумбашев.„Не изключвам възможността тези правителствени ръководители да се чуват директно, без да звънят в София\", добави евродепутатът. Според него не трябва да забравяме някои от нещата, които се случват в Турция, като например погазването на свободата на словото.\"Петър Курумбашев коментира и протестите в Гърция заради идеята името \"Македония\" да бъде част от названието на Република Македония. „Хората, които са излезли в момента на улицата в Гърция, не правят добра услуга на гръцките преговарящи. Ние направихме нашето усилие като държава да сключим договора за добросъседство. Време е и гърците да направят това усилие, за да се отвори пътят на Македония към ЕС и НАТО.\"", "date": "2018.01.22", "title": "Курумбашев: Европредседателството не означава 6 месеца да не говорим за случващото се в България "}
{"url": "http://www.cross.bg/byren-vyatur-severozapaden-1565981.html", "text": "/КРОСС/ В по-голямата част от страната, валежите ще продължат, като около обяд и по Черноморието дъждът ще премине в сняг. Значителни ще бъдат в Северна и Източна България. Още преди обяд в югозападните райони валежите ще спрат и облачността ще се разкъса. Ще остане ветровито със силен, по Черноморското крайбрежие временно и бурен, северозападен вятър, който ще е причина за снежни виелици и образуване на преспи и навявания. Максимални температури - между минус 1° и 4°, по Черноморието до 8°. През нощта срещу вторник в цялата страна снеговалежите ще спрат и над много райони облачността ще се разкъса.Над Черноморието ще е облачно с валежи от дъжд, на много места значителни. Около обяд почти навсякъде дъждът ще премине в сняг. Ще бъде ветровито със силен, временно и бурен северозападен вятър. Максимални температури на въздуха: 7-8°. Температурата на морската вода е 7-8°. Вълнението на морето ще бъде 3 бала, в открито море 4-5 бала.Над планините ще бъде облачно с валежи от сняг. По-късно през деня в масивите от Югозападна България валежите ще спрат. Ще духа силен и бурен северозападен вятър и ще има снежни виелици и по проходите ще се образуват преспи. Максимална температура на височина 1200 метра около минус 3°, на 2000 метра - около минус 8°.", "date": "2018.01.22", "title": "Валежите продължават, снегът застига и морето"}
{"url": "http://www.cross.bg/tona-preminavaneto-avtomobili-1565987.html", "text": "/КРОСС8 Над 900 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия. Снеговалеж и силен вятър има в момента в областите София, Ловеч, Плевен, Шумен, Перник, Велико Търново, Стара Загора, Търговище, Кърджали, Благоевград, Кюстендил, Русе, Враца и в районите на Благоевград, Черна Места, и проход Предел и проход Ришки, Студенец, Паничково, Лъки по високите места на област Смолян, на област Сливен и на Пазарджик.Необходимо е шофьорите да тръгват на път само с подходящи гуми, да карат внимателно и със съобразена скорост. Настилките се обработват непрекъснато. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори.Поради снегонавявания и опасност от заледявания временно е ограничено движението на товарни автомобили над 12 тона с ремаркета и полуремаркета по път II-842 Юндола - Белово. Обходният маршрут е по път Белово - Варвара - Велинград - Юндола.Забранено за МПС над 12 тона е преминаването през проходите Петрохан, Превала, Котленски и Шипка.Затворен за всички видове моторни превозни средства е Троянският проход.Без ограничения е преминаването през проходите Айтоски, Обзорски, Печинско, Предел, Републиката, Ришкии Рожен. Целогодишно забранено за МПС над 3,5 тона е преминаването през Дюлински и Пампорово, а на товарни автомобили над 10 тона през Вратник и Твърдишки.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.22", "title": "Над 900 машини обработват пътните настилки"}
{"url": "http://www.cross.bg/sveta-bogatite-oksfam-1565986.html", "text": "/КРОСС/ Общо 82% от богатството по света е притежание на 1% от населението на планетата. Това показват най-нови данни на неправителствената организация „Оксфам\", цитирани от БНТ. Докладът бе оповестен преди началото на Световния икономически форум, който се открива утре в Давос.Четири от всеки пет долара, спечелени през 2017 г., са в джоба на най-богатите хора в света. Същевременно най-бедната половина от човечеството не притежава нищо, според последния доклад на британската организация „Оксфам\". Едно от основните заключения в него е, че през изминалата година е регистрирано историческо увеличение на милиардерите, което прави още по-непреодолима пропастта между богатите и бедните.„Докладът на „Оксфам\" тази година показва как икономиките ни възнаграждават богатите, вместо тежкия труд на милиони хора. С други думи, богатите стават по-богати, а хората на дъното остават в капана на бедността. Нашите данни сочат, че миналата година 82% от цялото богатство по света е било притежание на 1% от населението. Обратно, 3 милиарда и 700 милиона души нямат нищо, 0% от световния растеж през 2017 г.\", коментира Уини Биянима, изпълнителен директор на Оксфам.От 2010 г. досега, т.е. малко след кризата през 2008 г., богатството на т.нар. \"икономически елит\" се е увеличавало с 13% годишно, като пикът на този ръст е между март 2016 г. и март 2017 г. Това означава, че средно на година в света са се появявали по деветима нови милиардери. Но неравенство има и при богатите - на всеки десет милиардери девет са мъже.Според проучване на „Оксфам\", проведено сред 70 хиляди души в 10 страни, две трети от анкетираните смятат, че спешно трябва да се намали пропастта между бедните и богатите. Посланието на неправителствената организация преди икономическия форум в Швейцария е да се сложи ограничение над дивидентите на акционерите и ръководителите на предприятия, да се приключи с разликите в заплащането на жените и мъжете и да се продължи битката с данъчните убежища. ", "date": "2018.01.22", "title": "1% от населението по света държи 82% от световното богатство"}
{"url": "http://www.cross.bg/dvizhenieto-srok-ogranicheno-1565980.html", "text": "/КРОСС/ Информация за състоянието на републиканските пътища към 05:30 ч. на 22.01.2018 г.І. МЕТЕОРОЛОГИЧНА ОБСТАНОВКА:Температурите са в интервала от - 7° до 7°. Времето над цялата страната е предимно облачно. Вятър духа в областите Търговище, Монтана, Кърджали, Благоевград, Добрич, София, Смолян, Велико Търново, Стара Загора, Перник, Сливен, Пазарджик, Варна,  Шумен, Ямбол и Силистра. Дъжд вали в областите Кърджали, Благоевград, Пловдив, Добрич, Сливен, Варна, Шумен, Ямбол Бургас. Сняг вали в областите София, Ловеч, Плевен, Шумен, Перник, Велико Търново, Стара Загора, Търговище, Монтана/слаб/, Кърджали, Благоевград, Кюстендил, Русе, Враца и в районите на Благоевград, Черна Места и проход \"Предел\"; Студенец, Паничково и Лъки /обл. Пловдив/; по високите места на обл. Смолян; в планинската част на обл. Сливен; по високите места на обл. Пазарджик; проход „Ришки\"; Слаб сняг вали в областите Габрово  и Видин.Пътните настилки са мокри,частично заснежени, заледени но обработени.Намалена видимост поради мъгла: - до 50 м има в района на проход „Вратник\"- до 100 м има в района на Кубрат /обл.Разград/; Приморски проход и Вълчаново ханче /обл. Бургас/ІІ. СЪСТОЯНИЕ НА АВТОМАГИСТРАЛИТЕ:АМ „Тракия\": няма ограничения.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - целогодишно е затворен за всички МПС; - „Златишки\" - целогодишно е затворен за всички МПС. - „Троянски\" - затворен за всички МПС;- „Айтоски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Вратник\" - целогодишно е забранено движението на МПС над 10 т- „Дюлински\" - целогодишно е забранено движението на МПС над 3,5 т;- „Котленски\" - целогодишно е забранено движението на МПС над 12 т;- „Пампорово\" - - целогодишно е забранено движението на МПС над 3,5 т.;- „Петрохан\" - забранен за МПС над 12 т;- „Превала\" - забранен за МПС над 12 т;- „Предел\" - забранен за МПС над 12 т;- „Рожен\" - отворен за всички МПС;- „Твърдишки\" - целогодишно е забранено движението на МПС над 10 т;- „Шипка\" - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок:.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Видин: до 09.00 ч. на 22.01.2018 г.  поради усложнена пътна обстановка от силни снегонавявания, временно се ограничава движението по главен път Е-79 за МПС над 12т. движещи се в посока Видин-Монтана. Обходен маршрут от км 19 +873 от Е-79 по  II-11 Дунавци-Арчар, III-112 Добри дол-Тополовец и III-114 Тополовец-Ружинци. Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т до 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.област Кърджали: Черноочене-Кърджали - ограничено е движението на МПС над 15 т до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;ОПУ-Пазарджик: Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: няма ограничения.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над12 т.,с ремаркета и полуремаркета поради снеговалеж за снегопочистване. Път ІІІ-866: Временно е ограничено движението по път ІІІ-866 Смолян - Стойките за МПС над 12 т.,с ремаркета и полуремаркета поради снеговалеж за снегопочистване. Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.  ", "date": "2018.01.22", "title": "Ето какво е състоянието на пътищата на 22 януари"}
{"url": "http://www.cross.bg/shipka-prespite-byzlydzha-1565984.html", "text": "/КРОСС/ Младежи бяха измъкнати, след като прекараха няколко часа, закъсали в преспите на пътя между Бузлуджа и Шипка.Новината първи обяви инж. Михаил Рашков - директор на дирекция \"Поддръжка на пътната инфраструктура\" в АПИ пред БНТ.„В 4:00 часа сутринта 8 момчета и едно момиче между Бузлуджа и Шипка, където е затворен пътя, но те са тръгнали да си правят някакъв екшън и са закъсали в преспите. От там полиция, пожарна и пътната служба и в момента ги вадим. Не са бедстващи, но това е безотговорно отношение\", коментира инж. Рашков.По-късно от , а също така и от МВР. Спасителните екипи са стигнали до тях малко след 9 часа, след като е бил разчистен пътят. По-късно стана ясно и какво точно се е случило. Младежите от Раднево решили да се разходят по заснежения път между връх Шипка и връх Бузлуджа,  в посока хижа \"Тинтява\", който по това време на година е затворен за всички превозни средства.След като попаднали сред преспите, младежите се обадили на родителите на един от тях и поискали помощ.Родителите се отправили към младежите с личния си автомобил, но също закъсали в преспите. Така общо 10 души имали нужда от помощ  - двама възрастни и 8 младежи - 7 момчета и едно момиче, разказва \"Нова телевизия\". В крайна сметка след няколкочасова операция, всички са спасени и вече.Вероятно на родителите на учениците ще бъде наложена глоба.  ", "date": "2018.01.22", "title": "Измъкнаха закъсали младежи, правили си екшън на пътя между Бузлуджа и Шипка"}
{"url": "http://www.cross.bg/godina-takov-ivan-1565983.html", "text": "/КРОСС/ „Приемам сериозно работата в Общинския съвет. Всеки път когато кметът Фандъкова е предложила нещо разумно, ние сме го подкрепили. Рекорден е бюджетът на столицата за тази година - 1,5 милиард лева, но този бюджет е като предния. Това са само цифри и числа. Инвестиционната програма за 2017 година остана неизпълнена на 48 процента. 201 милиона лева останаха неизразходвани\". Това обяви в интервю за предаването „Беновска пита\" по „Канал 3\" общинският съветник от БСП Иван Таков.„Освен всичко, бюджетът на Столична община за тази година е заченат и в лъжа.  Защото управляващите поеха ангажимент да се изготви по друг начин, включително и инвестиционната програма. Бяхме подведени и излъгани. Имаше работна комисия, в която участваха и от ГЕРБ, те трябва да негодуват, защото бяха излъгани\", каза още Иван Таков.", "date": "2018.01.22", "title": "Иван Таков, БСП: Бюджетът на Столична община е заченат в лъжа"}
{"url": "http://www.cross.bg/amerikanskata-armiya-voenni-1565988.html", "text": "/КРОСС/ САЩ планират да изпратят в Афганистан допълнителен контингент от хиляда военни през пролетта, съобщава вестник \"Вашингтон пост\". Източници в американската армия обаче  посочват, че заповедта за това все още не е подписана от военния министър Джеймс Матис.Целта на инициативата е засилване на операциите срещу талибаните, посочва изданието. Посочва се, че увеличението вече е подкрепено от щаба на американската армия, който определя какви видове войски да бъде изпратени на афганистанска територия.", "date": "2018.01.22", "title": "САЩ пращат още 1000 военни в Афганистан"}
{"url": "http://www.cross.bg/banya-noemvri-sapareva-1565989.html", "text": "/КРОСС/ Задържани са двама от тримата издирвани след взрива на банкомат в Сапарева баня, съобщават БТВ и БНР.Мъжете успяха да избягат след безпрецедентна полицейска акция в района на пернишкото село Боснек през ноември.Те са били хванати в Перник след полицейско преследване.Счита се, че въпросната група, която удари банкомата в Сапарава баня е твърде вероятно да е отговорна и за серията грабежи на подобни устройства в София в края на миналата година. ", "date": "2018.01.22", "title": "Хванаха двама от издирваните за взривения банкомат в Сапарева баня"}
{"url": "http://www.cross.bg/kazvash-dokato-suglasen-1565973.html", "text": "/КРОСС/ Може и да не съм съгласен с това, което казваш, но докато съм жив ще защитавам правото ти да го казваш.Евелин Беатрис Хол ", "date": "2018.01.22", "title": "Може и да не съм съгласен с това, което казваш, но докато съм жив ще..."}
{"url": "http://www.cross.bg/chasa-gerb-ofisa-1565978.html", "text": "/КРОСС/ ***София. От 14.00 часа на Дондуков\" 2 президентът Румен Радев ще се срещне с премиера на Чешката република Андрей Бабиш, който ще бъде на посещение в България.***София.Министър-председателите на България и Чехия Бойко Борисов и Андрей Бабиш ще проведат работна среща в Министерския съвет.***София.От 8.30 часа в зала „3\" на НДК ще се проведе форум на комисиите по европейски въпроси на парламентите на ЕС, където ще бъдат обсъдени приоритетите Българското председателство. Председателят на Народното събрание Цвета Караянчева и председателят на Комисията по европейски въпроси и контрол на европейските фондове Кристиан Вигенин ще приветстват участниците в срещата. Говорител по първата сесия на форума - „Приоритети на Българското председателство на Съвета на ЕС\" ще бъде министърът за Българското председателство на Съвета на ЕС Лиляна Павлова. В 10.00 часа в зала „3\" на НДК вицепрезидентът Илияна Йотова ще открие дискусия на тема „Бъдещето на Европейския съюз - сила в единството\". В 13.45 часа след приключване на срещата председателят на Комисията по европейски въпроси и контрол на европейските фондове Кристиан Вигенин ще даде пресконференция за представителите на медиите в зала „6\" на НДК.***София. От 10.30 часа в залата на ет. 7 в Министерство на образованието и науката ще се проведе пресконференция по актуални теми. В нея ще вземат участие министър Красимир Вълчев и екипът му.***София.От 11.00 часа в зала „Изток\" на Народното събрание ще се проведе изслушване на министъра на финансите Владислав Горанов и на директора на Агенция „Митници\" Георги Костов относно информация от ДАНС и прокуратурата за Българската акцизна централизирана информационна система (БАЦИС).***София. От 11.30 часа в Гранд хотел София в зала „Триадица\" министърът на туризма Николина Ангелкова ще представи проект за визия и поставяне на преместваеми обекти в к.к. „Слънчев бряг\".***София. От 9.30 часа в Дома на Европа, ул. „Георги С. Раковски\" № 124 ще се проведе работна среща за изготвянето на парламентарно становище относно „Двойния стандарт при храните в Европейския съюз\".***София.От 9.30 часа в ХV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д. и Янко П. за организиране и ръководене на организирана престъпна група.***София.От 9.30 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К. за организиране и ръководене на организирана престъпна група.***София.От 10.00 часа в XVIII състав на Специализирания наказателен съд ще се гледа делото срещу Бисер Х. и Ивайло И. за организиране и ръководене на организирана престъпна група.***София.От 10.00 часа в V състав на Специализирания наказателен съд ще се гледа делото срещу Христо Х., Красимир Х., Анатолий П., Георги Г., Митко М., Димитър В., Йордан Д. и Петър П. за организиране и ръководене на организирана престъпна група.***София.От 10.30 часа в Х състав на Специализирания наказателен съд ще се гледа делото срещу Росен Ч. и Полина И. за организиране и ръководене на организирана престъпна група.***София.От 11.00 часа в Пресклуба на БТА ще се проведе пресконференция на Асоциацията на организациите на българските работодатели (АОБР), на която ще бъдат представени приоритетите на АОБР за 2018 г. В пресконференцията ще участват: Васил Велев - председател на АИКБ, Божидар Данев - изпълнителен председател на БСК, Цветан Симеонов - председател на БТПП и Кирил Домусчиев - председател на КРИБ.***София.От 11.00 часа в залата на втория етаж на КНСБ (Конгресен център „Глобус\") ще се проведе пресконференция на президента на КНСБ Пламен Димитров и Омбудсмана на Р България Мая Манолова за неизплащането на работни заплати в контекста на последните законодателни промени, приети от Парламента и решението на Конституционния съд по темата.***София.От 13.00 часа в ХII състав на Специализирания наказателен съд ще се гледа делото срещу Калин В. за изнудване.***София. От 13.00 часа до 17.00 часа в Аулата на СУ „Св. Климент Охридски\" ще се проведе Второ биенале на гражданското участие.***София.От 13.30 часа в ХІ състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група.***София.От 13.30 часа в I състав на Специализирания наказателен съд ще се гледа мярката за неотклонение на Сахадат С.***София.От 14.00 часа в VI състав на Специализирания наказателен съд ще се гледа делото срещу Тодор С., Владимир Р., Илия Е., Ангел А., Величко Х. и Албена Е. за образуване и ръководене на организирана престъпна група.***София.От 17.00 часа в Централното фоайе на Националната библиотека „Св. Св. Кирил и Методий\" ще бъде открита изложбата \"Европа в старите карти\".***Асеновград. От 9.30 часа в зала 2 на Районен съд-Асеновград ще се гледа делото срещу Атанас А. за това, че в качеството му на длъжностно лице - частен съдебен изпълнител е присвоил чужди пари на обща стойност 709 633,85 лева.***Бургас. От 10.30 часа в централата на ГЕРБ на ул. „Конт Андрованти\" 5 депутатът от ГЕРБ Галя Василева с приемна за граждани.***Бургас. От 13.30 до 16.00 часа в централата на „Движение България на гражданите\"-Бургас (улица „Фердинандова\" 2 Б) председателят на Постоянната комисия по туризъм към ОбС - Бургас Живко Табаков ще има приемен ден за граждани.***Бургас./Карнобат. От 10.00 часа в офиса на ГЕРБ на бул. \"България\" 13 Народният представител от ГЕРБ - Бургас и областен координатор на партията Димитър Бойчев ще проведе приемен ден в Карнобат.***Варна. От 10.00 часа в зала „Пленарна\" ще се проведе заседание на Общинския съвет, на което да се обсъди предложението за местен референдум за Морската градина.***Варна. От 11.00 часа в централата на ГС на БСП на ул. „Македония\" 33 - Александър Паунов, народен представител от ПГ „БСП за България\", член на комисиите по енергетика и по транспорт, информационни технологии и съобщения ще приема граждани.*** Велико Търново. От 11.00 часа в пресклуба на БТА ще се състои пресконференция на народните представители от БСП -Весела Лечева, Валентин Ламбев и Явор Божанков, във връзка с актуални политически теми.***Враца./с. Търнава От 15.30 часа народният представител от ГЕРБ Красен Кръстев ще проведе приемна за граждани в кметство Търнава.***Добрич.От 14.20 ч. и от 15.10 ч. в ОУ „Христо Ботев\" ще се състоят образователни концерти на Български камерен оркестър - Добрич с диригент Алексей Измирлиев.***Добрич.В Регионална библиотека „Дора Габе\", Арт галерия ще има Изложба на библиотечни документи „140 години от освобождението на Добрич от турско владичество.***Добрич.В Народно читалище „Йордан Йовков - 1870 г.\" - Библиотека - Читалня ще се проведе презентацията „Будният български дух\".***Долна баня. От 15.30 часа в офиса на ГЕРБ в Долна баня на ул. \"Търговска\" № 114 депутатът от ГЕРБ - София област Васил Цветков организира приемна за граждани.***Дупница.От 12.30 - 13.00 часа, ще се проведе среща между омбудсмана Мая Манолова и работещи в шивашкото производство в Дупница.***Костенец. От 14.00 часа в офиса на партията в Костенец, намиращ се на ул. \"Белмекен\" № 4, ет.1 депутатът от ГЕРБ - София област Васил Цветков организира приемна за граждани.***Кюстендил. От 11.00 часа в офиса на ГЕРБ (бул. \"България\" №25) народните представители от ГЕРБ в област Кюстендил ще дадат кратък брифинг.***Кюстендил.От 11.00 до 12.30 ч. в офиса на ГЕРБ на бул. \"България\" №22 в Кюстендил народният представител Кирил Калфин организира приемен ден за граждани.***Пазарджик.От 9.00 часа пред сградата на Окръжен съд Пазарджик ще се проведе брифинг, на който ще бъде дадена информация за подписката на Инициативен комитет \"Да спасим Община Септември\" до Главния прокурор с искане за отстраняване на кмета на Община Септември от поста му.***Пазарджик.От 9.30 часа в Окръжен съд-Пазарджик ще се гледа делото срещу кмета на Община Септември Марин Рачев за укриване на данъци в особено големи размери.***Панагюрище. От 11.00 часа в Ритуалната зала в сградата на Община Панагюрище ръководството на общината ще ориса първото бебе за 2018.***Пловдив.Общинските съветници от ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на ГЕРБ в район „Южен\", ул. \"Академик Петър Динеков\" № 1А; Спартак Николов, от 17:00 до 18:30 часа в офиса на ГЕРБ в район „Източен\" на ул. \"Коста Паница\" №5; Вихър Захов, от 17:00 до 18:30 часа в офиса на ГЕРБ в район „Източен\" на ул. \"Коста Паница\" № 5; Вера Тоскова, от 16 до 18:00 часа в офиса на ГЕРБ в район „Тракия\" в жк. \"Тракия\", бл. 91; Александър Радев, от 17:30 до 19:00 часа в офиса на ГЕРБ в район „Централен\" на ул. \"Прага\" № 2; Атанас Узунов, от 17:30 до 19:00 часа в офиса на ГЕРБ в район „Южен\" на ул. \"Академик Петър Динеков\" №1А; Ели Гатева, от 16 до 18:00 часа в офиса на ГЕРБ в район „Тракия\" в жк. \"Тракия\", бл. 91.***Пловдив.Народните представители от ГЕРБ-Пловдив ще проведат приемни с граждани. Менда Стоянова - председател на Комисията по бюджет и финанси в 44-тото Народно събрание - от 16.00 в централния офис на ГЕРБ на бул. „Марица\" 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага\" 2. Атанас Ташков - член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.***Пловдив.От 09.00 часа в зала 2 на Пловдивския окръжен съд ще се гледа делото срещу Цветан А., обвинен в убийството на своя баща.***Пловдив.От 09.30 часа в зала 1 на Пловдивския апелативен съд ще се гледа делото, образувано по жалба срещу присъда на Окръжен съд - Пловдив. Страхил С. е признат за виновен в изнасилване, грабежи и кражби.***Пловдив.От 10.30 часа в зала 2 на Пловдивския окръжен съд ще се гледа делото срещу частният съдебен изпълнител Атанас И., обвинен в използването на служебното си положение за осигуряване на лична облага - пари.***Пловдив.От 10.30 часа в зала 11 на Пловдивския районен съд ще се гледа делото срещу Атанас К., обвинен в присвояване на вещи на стойност близо 50 000 лв. чрез използване на служебното си положение.***Пловдив.В 10.30 часа в пространството между булевард \"Източен\" и улица \"Славейна\" кметът на Пловдив инж. Иван Тотев и кметът на район \"Източен\" Николай Чунчуков ще направят първа копка на нов голям обществен паркинг.******Самоков. От 17.00 часа в офиса на ГЕРБ в гр. Самоков, намиращ се на пл. „Захари Зограф\" № 1, ет.2 депутатът от ГЕРБ - София област Васил Цветков организира приемна за граждани. От 18.00 часа във фоайето пред офиса на партията Васил Цветков ще присъства и на благотворителна изложба в град Самоков, която се организира от местната дамска структура на ГЕРБ.***Свиленград.От 11.00 часа в Заседателната зала на Община Свиленград ще бъде връчен призът „Най-зелена община\" за 2017 г.***Сливен. От 9.30 до 16.30 часа общинските съветници от ГЕРБ - Сливен Димитър Батаков и Кети Стамова организират приемни за гражданите.***Сливен. В 10.30 ч. в малката зала на МБАЛ „Д-р Иван Селимински\"-Сливен ще бъдат наградени победителите във фотоконкурса на „Бебетата на МБАЛ Д-р Иван Селимински\"-Сливен за 2017 г.***Смолян. От 11.00 ч. в Зала 115 на Областна администрация - Смолян ще се проведе пресконференция, на която ще бъде предоставена информация във връзка с промени в социалното законодателство и оказана подкрепа на лица и семейства от дирекциите „Социално подпомагане\" в област Смолян през 2017 г.***Стара Загора. В офиса на ГЕРБ на бул. „Митрополит Методий Кусев\" № 5 народните представители от ГЕРБ Радостин Танев и Маноил Манев организират приемни за граждани. От 09.00 до 11.00 часа приемна организира Радостин Танев, а от 10.00 до 12.00 часа граждани ще приема Маноил Манев.***Шумен. От 10.30 часа в зала 203 в сградата на общината ще се състои заседание на ПК „Култура, културно-историческо наследство, туризъм, интеграционна политика и вероизповедания\".***Шумен. От 14.00 часа в зала 203 в сградата на общината ще се състои заседание на ПК „Правна и опазване на обществения ред.***Шумен. От 15.30 часа в зала 203 в сградата на общината ще се състои заседание на ПК „Бюджет и финанси\". ", "date": "2018.01.22", "title": "Събитията в страната на 22 януари"}
{"url": "http://www.cross.bg/bulgariya-rysiya-angliya-1565971.html", "text": "/КРОСС/1690 г. - Индианското племе Ирокези подписва мирен договор с британските власти в Северна Америка.1723 г. - В Русия е издадена заповед за борба с некачествената продукция на Тулския оръжеен завод. Счита се, че това е първата намеса на държава за по-качествени стоки.1724 г. - Петър I издава заповед за задължителното познаване на законите и указите от държавните служители и въвежда глоби за неизпълнение.1771 г. - Испания отстъпва на Англия Фолкландските острови.1863 г. - В Полша избухва т. нар. Януарско въстание срещу руското владичество.1872 г. - Изпратени са писма от патриаршията на всички български митрополити, в които с ултимативен тон се иска да се покаят, че са нарушили клетвата си към \"Великата църква\".1873 г. - Султан Абдул Азис потвърждава смъртната присъда на Васил Левски.1878 г. - Открити са първите български пощенски станции в Свищов, Велико Търново и Габрово.1878 г. - Руски войски са съсредоточени в Одрин.1893 г. - Обнародван е Законът за търговските и индустриалните марки.1901 г. - Едуард VII става крал на Обединеното кралство, след като неговата майка, кралица Виктория, умира.1903 г. - САЩ и Колумбия подписват договор за строителството на Панамския канал.1905 г. - Поставено е началото на трудовото законодателство в България с приемане на Закон за защита на женския и детския труд.1905 г. - Кървавата неделя в Русия: Царската лейб-гвардия открива огън срещу мирна демонстрация в Санкт Петербург, при което загиват над 1000 души; актът става повод за избухване на Революция в Русия през 1905 г.1918 г. - Украинската народна република обявява независимостта си от Русия.1920 г. - Учреден е Руско-български културно-благотворителен комитет с председател архимандрит Стефан в залите на Руската легация.1931 г. - В Англия е открит метод за имунизация срещу детски паралич.1935 г. - Съставено е петдесет и първото правителство на България, начело с Петко Златев.1939 г. - В Колумбийския университет е разделен атомът на урана.1941 г. - Втората световна война: Неуспешно завършва мисията на американския полковник Донован, който идва в България за да за предотврати сключването на съюз с Германия.1944 г. - Втората световна война: Американската армия навлиза откъм морето в Анцио (Италия).1944 г. - Издадена е съветска нота против строежа на германски военни кораби във Варна.1947 г. - 6 Велико народно събрание обсъжда на първо четене законопроекта за БАН.1947 г. - Стартира съдебния процес срещу нелегалната военна организация \"Неутрален офицер\".1972 г. - Великобритания, Дания, Ирландия и Норвегия се присъединяват към Общия пазар.1973 г. - Върховният съд на САЩ разрешава абортите.1980 г. - Андрей Сахаров е арестуван в Москва.1984 г. - Фирмата Apple представя първия си компютър Макинтош.1991 г. - Регистрирана е партия Български бизнес блок.1997 г. - С официалното встъпване на Петър Стоянов като президент на България започва традиция, която е последвана от Георги Първанов през 2002 и 2007 г. ", "date": "2018.01.22", "title": "22 януари в историята"}
{"url": "http://www.cross.bg/rozhdenitzite-na-yanyari-1565979.html", "text": "/КРОСС/ Доц. д-р Божидар Славчев, началник на Първа гинекологична клиника в УАГБ \"Майчин дом\", член на лигата \"Лекарите, на които вярваме\"Биляна Петринска, актрисаБогдан Николов, президент на Федерацията по мотоциклетизъм, световен и европейски шампионВельо Горанов, актьорДимитър Греков, бивш министър на земеделиетоДобринка Маркова, директор на Института по криминалистика и криминологияДрагомир Драганов (Драго Чая), тв водещПламен Бончев, дипломатТеодор Черешев, спортен журналист ", "date": "2018.01.22", "title": "Рождениците на 22 януари"}
{"url": "http://www.cross.bg/vyatur-snyag-byren-1565956.html", "text": "/КРОСС/ Оранжев код за силен вятър и валежи от дъжд и сняг е в сила за 19 области в страната за 22 януари, сочи справка на сайта на Националния институт по метеорология и хидрология към Българската академия на науките.В областите Видин, Монтана, Враца, Плевен, Ловеч, Габрово, Русе, Велико Търново, Търговище, Разград, Силистра и Шумен ще има значителни валежи от сняг със сумарни количества между 20 и 30 л/кв.м, в планинските части на отделните области и повече. Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания.В областите Добрич, Варна, Бургас, Ямбол, Хасково и Кърджали ще има значителни валежи от дъжд, които след обяд ще преминават в сняг. Сумарни количества в повечето райони между 20 и 40 л/кв.м. Ще духа силен и временно бурен северозападен вятър със средна скорост 14-19 м/с и пориви около 24 м/с.В Сливен ще бъде ветровито, ще духа бурен вятър от север-северозапад с пулсации над 24 м/с. Ще вали дъжд, който по-късно през деня ще премине в сняг.В областите София, София-град, Перник, Кюстендил, Благоевград, Пазарджик, Смолян, Пловдив и Стара Загора ще има валежи от сняг със сумарни количества между 15 и 25 л/кв.м, в планинските части на областите и повече. Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания. ", "date": "2018.01.22", "title": "Оранжев код в 19 области в страната"}
{"url": "http://www.cross.bg/evropeiiskite-evropeiiskiya-vuprosi-1565976.html", "text": "/КРОСС/ Председателите на комисиите по европейските въпроси на парламентите на Европейския съюз ще заседават в конгресния център в НДК.Със срещата се открива парламентарното измерение на Българското председателство на Съвета на Европейския съюз.Конференцията на председателите на комисиите по европейските въпроси, т.нар. Председателски КОСАК,  ще дискутира три основни теми - едната е свързана с приоритетите на Българското председателство, която ще представи ресорният министър Лиляна Павлова. Делегатите ще разискват и бъдещето на ЕС, каза председателят на комисията по европейските въпроси в Народното събрание Кристиян Вигенин. Третата дискусия е фокусирана върху ролята на европейските макрорегионалните стратегии на ЕС, като са предвидени изказвания по стратегията за развитие на региона на Балтийско море и на Дунавската стратегия.Председателят на Народното събрание Цвета Караянчева ще открие срещата и парламентарното измерение с реплика на парламентарния звънец, той ще бъде ползван за процедурно водене на заседанията.Делегатите на първата среща от парламентарното измерение са над 130, сред тях и делегати на Европейския парламент, като са поканени и посланиците на страните членки на Европейския съюз. На Председателския КОСАК няма да има представители на комисиите по европейските въпроси на двете камари на Британския парламент, които в последния момент са отказали визитата. Специални гости ще бъдат представители на парламентите на Исландия, Норвегия, Швейцария, Република Косово и на кандидатите за еврочленство - Сърбия, Черна гора, Македония и Турция.\"Бъдещето на Европейския съюз - сила в единството\", това е темата на срещата на председателите на комисиите по европейските въпроси от парламентите на страните-членки.На откриването ще говорят първият заместник-председател на Европейската комисия Франс Тимерманс, вицепрезидентът Илияна Йотова и председателят на Комисията по регионално развитие в Европейския парламент Искра Михайлова.В програмата на Франс Тимерманс са предвидени срещи с министъра на правосъдието Цецка Цачева и с министъра на българското председателство Лиляна Павлова. ", "date": "2018.01.22", "title": "Започва същинската част на председателството ни"}
{"url": "http://www.cross.bg/timoteii-anastasiii-pavel-1565972.html", "text": "/КРОСС/ Св. ап. Тимотей. Прпмчк Анастасий Перски. Св. свщмчк Петър, еп. Български. Св. мчк Сионий БългарскиЖитие на свети апостол ТимотейГрадът Листра се намирал в Ликаония, в Мала Азия. В този град се родил Тимотей (Деян. 16:1), който бил обърнат в християнството от св. апостол Павел по време на първото му мисионерско пътешествие. Майка му Евника и баба му Лоида били еврейки, а баща му бил елин. При второто си пътешествие великият апостол на езичниците го обрязал \"заради юдеите, които бяха по ония места\" (Деян. 16:3) и го взел за свой спътник.От това време нататък Тимотей бил постоянен спътник на св. ап. Павел, който му възлагал важни поръчения. Сведенията, които Тимотей донесъл на своя учител от Солун в Коринт (1Сол. 3:1-3), станали повод за написването на Първото послание до християните в Солун.Важна роля по отношение на коринтските християни има ап. Тимотей и при третото пътешествие на ап. Павел (1Кор. 4:17, 16:10; Рим.16:21). Заедно с други шест спътници Тимотей придружавал учителя си и до Йерусалим (Деян. 20:4). Тимотей бил заедно със затворения Павел в Рим (Кол. 1:1; Филим. 1; Фил. 1:1), и св. Павел съобщава, че ученикът му преди него бил освободен (Евр.13:23). През последните години на ап. Павел той бил поставен като негов заместник на отговорното апостолско поприще в Ефес (1Тим. 1:3).Скоро преди смъртта си ап. Павел чувства копнеж да го види и му поръчал да отиде в Рим (2Тим. 4:11), след което Тимотей отново се върнал в Ефес. Евсевий Кесарийски (263-339) в своята \"Църковна история\" го нарича \"първи епископ на Ефес\".Св. ап. Тимотей бил умъртвен на 22 януари 97 г. от езическа тълпа, защото излязъл пред езическото шествие и го изобличил за безсрамните действия по време на Артемидините тържества.Светите му мощи са били пренесени от император Констанций (337-361) в Цариград и положени заедно с мощите на св. Лука и св. Андрей Първозвани в храма \"Св. апостоли\". По-късно били отнесени в Италия от кръстоносците.В канона на новозаветните свещени книги влизат две Павлови послания до св. апостол Тимотей (1Тим., 2Тим.), които принадлежат към неговите \"пастирски послания\". Първото е написано след \"първите окови\" на ап. Павел, а второто малко преди неговата мъченическа смърт в 67 година.Житие на свети преподобномъченик Анастасий ПерскиВ мирския си живот Анастасий се наричал Магундат и бил син на персийски маг. Служил в конницата на Хорзой ІІ (590-628 г.) и взел участие в похода на пълководеца Шахин, с когото проникнал дори до гр. Халкидон във Византия. Когато се отклонил от войската, той отишъл в Йераполис при река Нил и постъпил при един персийски златар да учи занаята му и да слуша учението на Иисуса, защото златарят бил християнин. Посещавал с него църквата и разпитвал за изобразените по стените икони, които разказвали за подвизите на мъчениците и светците.В самата Персия християнската религия станала много известна след 614 г., когато Хорзой превзел Йерусалим и отнесъл със себе си светия Господен кръст, чрез който ставали много чудеса и който бил върнат обратно при сина му Кобад. Всичко това все повече разпалвало вярата му и той все по-силно желаел да получи кръщение, но златарят отклонявал своята помощ, защото по това време се бояли от персите.Тогава Магундат решил да осъществи мечтата си, като замине за Палестина и скоро се озовал в Йерусалим. Тук постъпил на служба при един христолюбив златар, който го завел при свещеник Илия от храма \"Свето Възкресение\" (Храм Гроб Господен).За младежа узнал и йерусалимския патриарх Модест, който го кръстил, и след свалянето на бялата кръщелна дреха на осмия ден го поверил на един благочестив старец от йерусалимските манастири. Голямо било неговото усърдие. Той се научил да чете от свещените книги на гръцки и така безупречно изпълнявал всичките си монашески задължения като послушник, че старецът го постригал за монах и му дал името Анастасий.И така този млад персиец, който владеел магическото изкуство на баща си и участвал в победоносните походи но Хорзой, сега станал образцов монах, който спечелил обичта и уважението на всички братя със своите добродетели: смирение, кротост и трудолюбие. С каквото и да се занимавали ръцете му, неговите мисли били винаги устремени в молитва към Бога. Мислите му често се спирали и върху мъченическите подвизи и това обливало в сълзи очите му, като все повече в сърцето му запламтявал копнежът да сподели тяхната свята участ. Когато укрепнал достатъчно в духовното си издигане и неговият старец се убедил в искреността на намеренията му, Анастасий получил най-сетне благословия да отиде на мъченически подвиг. По онова време Палестина се намирала под персийска власт. Скоро след това той бил задържан под стража в Кесария Палестинска и разпитван в преторията пред персийския управител. Изтезаван на два пъти, хвърлян в тъмница и изкарван да носи камъни, окован във вериги, Анастасий водил дълги спорове и произнасял защитни речи пред мъчителите си за истинската вяра.През една нощ друг затворник-юдеин видял как цялата тъмница просияла от неземна светлина и около дивния персиец се събрал цял сонм от лъчезани набожители, които облажавали мъченика заради неговите страдания. Облажавали Анастасия и събратята му от неговия манастир, а неговия старец така силно съчувствал на ученика си, че сякаш сам бил подлаган на същите страдания.Многократно мъчен и пребиван, смелият изповедник бил пуснат да посети празничното богослужение по ходатайството на виден сановник. С голяма радост християните посрещнали невинния старадалец и целували със сълзи неговите тежки вериги. В уреченото време той отново бил върнат в тъмницата, за да бъде изпратен на съд пред самия Хорзой в Персия. Тук бил подложен на нови жестоки мъчения. В тежко състояние го отнесли в тъмницата. Тъмничният пазач бил таен християнин и много се грижил да облекчава участта на своите измъчвани едноверци. По заповед на царя Анастасий бил подложен на другия ден на нови изтезания. Разярен от непобедимото мъжество на своя някогашен войн, Хорзой заповядал да го удавят на другия ден заедно със седемдесет негови другари.- Аз желаех да бъда разкъсан на парчета от вас заради моя Христос, и тая смърт е малко за мене. Благодаря на Господа, че с това малко страдание ми дава възможност да премина във великата и неизказана слава на светите мъченици! - казал Анастасий на своите смаяни палачи.Оставили телата на удавените мъченици да бъдат разкъсани от зли кучета, но нито едно не се докоснало до тялото на св. Анастасий. Строги войници пазили, да не би някой християнин да вземе тялото му.Св. Анастасий Перски загинал в 628 година. По-късно неговите св. мощи били пренесени в Йерусалим.Житие на светите мъченици от Адрианополската и Девелската епархии, пострадали за Христа от езичниците през 814 годинаВ този ден - 22 януарий се чества паметта на св.мъченици Мануил, Георгий, Петър, Леонтий, Сионий, Гавриил, Йоан, Леонт, Парод и други на брой общо 377, пострадали за Христа от езичниците през 814 година.Мануил - великият архиерей на Адрианополската епархия с меч на две части бе разсечен, като запази Христовата вяра.Георгий - архиереят на Девелската епархия и Петър - епископ, едновременно убити, били посечени заради Владиката на общата благодат.Неизречено въжделение имал Леонтий, светият епископ Никейски, прободен в утробата с меч, който достигнал чак до тила му, неразделяйки го с Христа Спасителя.По-нататък пострадали Гавриил и Сионий, които не се побояли от меча, доблестните Йоан и Леонт, боговдъхновеният Парод, пребит от множеството с камъни, всички те благоговейни презвитери, служители до смъртта си на Самаго Бога.Пострадали за Христа още 368 миряни от тези епархии и всички придобили мъченически венец. Тези светии били от различни места на Адрианополската и Девелската епархии и живеели в Адриановия град (днешния град Одрин), околностите, и гости от Константинопол.Езичниците, неразумни и непознаващи истинския живот на Христа Бога, навлезли в Македония и Тракия и ги превзели, като нападнали и самия престолен град и го обсадили.После, като дошли в Адриановия град, обсаждали и него три месеца и пленили колкото намерили в него жители.Това станало, когато царувал над ромеите злочестивия Лъв V Арменец, който изповядвал иконоборската ерес и, поради това, зле завършил живота си. А над българите воеводствал Крум, който пленил 40 000 души от Тракия, и ги отвел отвъд Дунава, сред тях множество духовници. Той и неговите наследници извършили множество безчовечия над християните, които не искали да се отрекат от вярата, които изповядвали Христа Бога, и продължавали вярно да усърдствуват в благочестието и изпълнението на Христовите заповеди.Тези християни, които езичниците предадоха на смърт, придобиха живот вечен, Църквата се украси с чистотата им, а ние намерихме молитвени застъпници пред престола на Бога.По техните свети молитви, Господи Иисусе Христе, Боже наш, помилуй нас!Из Синаксар на Вселенската Патриаршия от Х век за светите мъченици от Адрианополската и Девелската епархии, пострадали за Христа от езичниците през 814 година. ", "date": "2018.01.22", "title": "Св. ап. Тимотей. Прпмчк Анастасий Перски. Св. свщмчк Петър, еп. Български..."}
