{"url": "http://www.cross.bg/levski-vasil-glava-1568105.html", "text": "/КРОСС/ На 19 февруари 2018 г., от 18.00 часа президентът Румен Радев  ще участва във възпоменателната церемония по повод 145 години от гибелта на Апостола на свободата Васил Левски.Държавният глава Радев ще произнесе слово и ще поднесе венец пред паметника на Васил Левски в столицата, съобщават от пресслужбата на президентството.  ", "date": "2018.02.18", "title": "Държавният глава ще участва във възпоменателната церемония по повод 145 години от гибелта на Васил Левски"}
{"url": "http://www.cross.bg/roditeli-detza-protest-1568115.html", "text": "/КРОСС/ Нов протест на родители срещу насилието в детски домове, градини и училища. Този път се вдигнаха хората в Перник, съобщава „Нова телевизия\".Исканията са за повече контрол и видеонаблюдение в детските заведения.Организаторите на протеста обясниха, че са внесли в Народното събрание 14 предложения за промени. Сред тях има и такива за подобряване на качеството и условията на труд на учителите - като повишаване на заплатите, ранно пенсиониране, по-малко деца в групи.Протестите започнаха след шокиращия случай на насилие над деца в детска градина в Бургас. Именно там бе първият протест на родители, след което се включиха и Варна, Пазарджик и Велико Търново.", "date": "2018.02.18", "title": "И родители от Перник поискаха видеонаблюдение в детски градини и домове"}
{"url": "http://www.cross.bg/sofiya-fenove-intzidenta-1568113.html", "text": "/КРОСС/ Фенове на футболния клуб \"Ботев\" - Пловдив се сбиха с полицията този следобед в центъра на София. При инцидента е пострадал полицай и 5-ма привърженици на клуба, съобщава БНР.Двама фенове са задържани, а трима от пострадалите също ще бъдат арестувани, след като бъдат прегледани от лекари. Причината за инцидента е агресивно поведение на привърженици на пловдивския клуб към минаващи наблизо жители на София, които са повикали полицията.Засилено е полицейското присъствие в района около столичната  ул. \"Черковна\" заради инцидента.Днес „Ботев\" гостува на „Левски\" в София в мач от първия кръг от пролетния полусезон в българското футболно първенство.Ето и какво написаха от пресцентъра на МВР по случая:  ", "date": "2018.02.18", "title": "Меле между полиция и фенове на \"Ботев\" в София, има ранени и арестувани"}
{"url": "http://www.cross.bg/osmanski-iiuldurum-tyrtziya-1568110.html", "text": "/КРОСС/ През тази седмица турският премиер Бинали Йълдъръм посети Беларус и Германия, където дипломати поискали да им бъде обяснено както означава заплахата с „османски шутове\".В словото си пред днешната конференция на партийната структура на ПСР в Анкара той посочи, че вместо тълкувание на фразата, препоръчал питащите да отидат в Сирия, предава БГНЕС.„В Европа ме питаха кого бие президентът ни с османски шутове и защо го прави. Казах им да се информират за операцията „Щит на Ефрат\", да отидат в Африн и на място с очите си да видят как се правят османски шутове. Който се противопостави на единството, независимостта и братството на този народ, независимо кой ще бъде той, ще получи най-твърдия османски шут\", заяви Йълдъръм.В отговор на заканата на Вашингтон, че ако Турция удари американските военни части в Сирия, ще получи ответен удар, във вторник президентът Реджеп Ердоган бе казал, че „повече от очевидно е, че САЩ още не са яли османски шутове\".Това негово изявление е бил принуден да обяснява премиерът по време на визитите си в Беларус и Германия. Днес пред участниците в партийния форум той съобщи, че резултатът от хода на операцията „Маслинова клонка\" в сирийския Африн е 1 600 неутрализирани терористи.„Всички мръсни игри на терористичната групировка ние продължаваме да дешифрираме една по една. Целият свят знае как онези се обличат в цивилни дрехи, използват мирните граждани като жив щит и се възползват от чувствителността на нашите войници. А светът знае и това, че Турция прави всичко възможно по време на операцията да не пострадат цивилните граждани и никой не трябва да си позволява да се възползва от нашите добри намерения, ние ще размажем всички мръсни игри. Ще продължим до край нашата мисия да ликвидираме тази терористична напаст, независимо дали е в региона, в страната ни, или извън нея\", посочи Йълдъръм.Той подчерта, че „ще бъдат строшени кървавите ръце на всички, които подкрепят и подпомагат терора\".Премиерът посочи още, че Турция е гласът на онеправданите по света и който се опитва да очерни имиджа ѝ, е обречен на провал.„Всички следва да са наясно, че Турция ще постигне всичките си цели, че нито една сила в историята не е успяла да откаже народа ни от правото дело и никога няма да бъде възможно това\", подчерта Йълдъръм. ", "date": "2018.02.18", "title": "Турският премиер обяснил на европейски дипломати какво е \"османски шут\""}
{"url": "http://www.cross.bg/tzurkva-hora-ogun-1568111.html", "text": "/КРОСС/ Четирима души бяха убити след като неизвестен извършител откри огън по голяма група хора в Дагестан, предава ТАСС.Нападението се случи в град Кизляр в руската република по време на празнуването на Масленица. Атентаторът открил огън срещу множеството хора, докато те излизали от местна църква.В резултат, освен четиримата загинали, има и трима ранени - двама от тях полицаи и една жена.Реакцията на правоохранителните органи е била бърза и нападателят е бил ликвидиран. Според РИА „Новости\" той е местен жител, роден през 1995 г.  ", "date": "2018.02.18", "title": "Атентат в Дагестан по време на Масленица, четирима бяха убити пред църква"}
{"url": "http://www.cross.bg/iran-netanyahy-izrael-1568103.html", "text": "/КРОСС/ Активното въвличане на Иран в сирийския конфликт ще промени решението на Израел за ненамеса в ситуацията. Това заяви израелският премиер Бенямин Нетаняху на Мюнхенската конференция по сигурност.„Ако Башар Асад допусне проникването на Иран на територията на Сирия, то това ще промени нашата позиция\", обяви Нетаняху, цитиран от БНТ.Той подчерта, че Израел ще използва всичките си налични сили, за да попречи на Иран да действа в Сирия.„Иранските намерения в Сирия са съвсем ясни. Иран иска да обедини Техеран и Тартус и да създаде една държава. Израел ще сдържа Иран в неговите опити да продължава военни действия в Сирия\", коментира премиерът на Израел.Той допълни, че на израелските спецслужби е известно, че „Иран се стреми да създаде свои бази в Сирия.\"В същото време Нетаняху каза, че в някаква степен действията на Иран в Близкия изток са допринесли за сближаването на израелците и арабите.„Има един положителен фактор - действията на Иран сближиха арабите и израелците, и, вероятно, по такъв начин на нас ще ни се отдаде да постигнем мир между израелците и палестинците\".По думите на Нетаняху Иран не е променил своята политика в резултат на санкциите и продължава да бъде „опасен играч\" в региона.Докато говореше пред световния форум по сигурността Нетаняху показа парче, за което твърди, че е част от свален ирански безпилотен самолет.„Имам послание към тираните в Техеран: не изпробвайте решителността на Израел\".Докато произнасяше тези думи, той размахваше парче тъмнозелен метал, което той нарече „парче от ирански дрон, или каквото остана от него, след като го свалихме\".Нетаняху също така призова към незабавна отмяна на т. нар. ядрена сделка с Иран, защото Техеран се държал агресивно, занимава се с обогатяване на уран и с разработване на балистични ракети. ", "date": "2018.02.18", "title": "Нетаняху размаха пръст на Иран, Израел е готова за военна намеса в Сирия"}
{"url": "http://www.cross.bg/lynata-chandrayan-lynohod-1568092.html", "text": "/КРОСС/ Индийската организация за космически изследвания (ИОКИ) планира да изпрати през април до Луната безпилотен кораб. Целта на мисията „Чандраян-2\" е на земния спътник да бъде доставен неголям луноход, съобщи ТАСС, цитирана от Actualno. Това заяви пред репортери индийският министър, отговарящ за ядрената енергетика и Космоса Джитендра Сингх.„Индия се готви да изстреля „Чандраян-2\" през април. Тази мисия е продължение на мисията „Чандраян-1\" (тя беше проведена през 2008 г.), благодарение на която ИОКИ откри вода на Луната. „Чандраян-2\" е по-нататъшно развитие на проекта, който е значим колкото кацането на човек на Луната\", коментира министърът.Той уточнява, че ако „Чандраян-1\" е бил орбитална станция, то „Чандраян-2\" е много по-сложен проект, който предвижда кацане на спътника на земята и разполагането на неговата повърхност на неголям луноход . За първи път индийски космически кораб ще кацне на Луната и ще транспортира дотам орбитален модул, модул за кацане и луноход. Кацането на модула е планирано в района на южния полюс на Луната. Досега само САЩ, Русия и Китай успешно са извършвали казания на лунната повърхност. Общата стойност на проекта „Чандраян-2\" е около 100 милиона евро.  ", "date": "2018.02.18", "title": "Индия праща кораб на Луната"}
{"url": "http://www.cross.bg/traditziya-godina-praznik-1568109.html", "text": "/КРОСС/ За поредна година десетки руснаци се събраха, за да отпразнуват Масленица в София. По традиция празненството бе в градинката между Дом на Москва и Руската църква. Сред присъстващите, естествено имаше и немалко българи, а за празника пристигнаха и се включиха дори хора от руската диаспора в Македония.Веселбата бе изпълнена с много руски песни и танци, както и игри за множеството деца, които бяха дошли с родителите си.Домакините се бяха подготвили  с богата и вкусна традиционна трапеза, въпреки че през тази година не присъстваха височайши гости.По традиция всичко приключи с изгарянето на чучело, в което преди това бяха поставени листчета, на които присъстващите пишеха това, което не искат да им се случи през тази година.Масленицата  е празник, идващ още от езически времена, характерен за славянските народи, който впоследствие се е пренесъл и в християнската култура. Символизира приключването на зимата и началото на пролетта. По традиция с изпращането на зимата се прогонва и лошото.  Ярките народни носии и уханието на вкусните палачинки са символ на този празник.Празникът съвпада и с българския Сирни заговезни,  като има и много общо във вярванията между двете трдиции.", "date": "2018.02.18", "title": "Руснаците в София отпразнуваха Масленица"}
{"url": "http://www.cross.bg/specheli-otzenka-medal-1568101.html", "text": "/КРОСС/ Страхотното представяне на българските гимнастичики в първия за годината международен турнир Гран при в Москва. След като очаквано ансамбълът ни спечели общо три медала, отличните изяви на българките се пренесоха и на индивидуално равнище.Борянва Калейн завоюва златен и сребърен медал в два от финалите на отделните уреди.Тя спечели злато на топка, след като изигра отлично съчетанието си по песента на Мариана Попова и Орлин Горанов \"Чуй ме\" и получи оценка 17,950 точки.Българката надви жестока конкуренция в лицето на останалите съпернички. На второ място остана рускинята Дина Аверина, а трета се нареди Кацярина Галкина от Беларус.Калейн спечели и сребърен медал във финала на обръч с оценка 17,150. Първото място Дина Аверина, а трета отново е Кацярина Галкина.Българката спечели и бронзов медал на лента, където допусна неточности, но оценкат ѝ от 14.950 ѝ стигна за отличие. Победителка стана Кацярина Галкина с 16.450, а среброто отиде при рускинята Александра Солдатова с оценка 15.800. ", "date": "2018.02.18", "title": "Страхотното представяне на гимнастичките ни продължава, Боряна Калейн също със злато, сребро и бронз"}
{"url": "http://www.cross.bg/yambol-obshtinata-vinarite-1568102.html", "text": "/КРОСС/ С 3000 литра вино Ямбол отбелязва празника на лозарите и винарите днес, съобщават от общината. Жители и гости на града посетиха централния парк, за да споделят събитието, организирано със съдействието на общината.Атмосферата на празничния ден се допълва от изпълнения на Ансамбъл \"Тунджа\" и народната певица Поли Паскова. Традиционно, към наричанията за здраве и плодородие е включен и характерният за региона кукерски ритуал, представен от групата при Младежки дом \"Г. Братанов\" - Ямбол.Кметът Георги Славов коментира, че регионът има хилядолетни традиции и заслужена слава във винопроизводството.Днешния Празник на виното е прелюдия към започващия на 22 февруари ХІХ Международен маскараден фестивал \"Кукерландия - Ямбол 2018\".", "date": "2018.02.18", "title": "С 3000 литра вино Ямбол поля празника на лозарите и винарите"}
{"url": "http://www.cross.bg/konventziya-temata-obshtestvoto-1568100.html", "text": "/КРОСС/ Пореден протест срещу ратифицирането на т. нар. Истанбулска конвенция се състоя пред парламента. Събралите се настояха - темата за одобряването на документа да отпадне от дневния ред на обществото заради спорното споменаване на социалния пол. Част от протестиращите казаха:„Тя за момента е оттеглена, но не е взето окончателно решение и позиция.На хората се притъпява вниманието и след това тайно ще си го гласуват и в един момент ще излезе, че е ратифицирано.Няма да спрем до тук. Ще продължим, докато не се оттегли изцяло.Ако ние застанем зад децата си, кой? Конституцията на България защитава правата на жени, на деца, на всички хора и е абсолютно достатъчна, стига да се изпълнява\", обявиха протестиращи.Преди дни премиерът Борисов потвърди, че Истанбулската конвенция няма да бъде приета, без да има пълен консенсус по темата в обществото.  ", "date": "2018.02.18", "title": "Нов протест срещу Истанбулската конвенция пред парлмента"}
{"url": "http://www.cross.bg/avtomobil-velino-godishen-1568098.html", "text": "/КРОСС/ Мъж на 58 години е загинал след пожар в лек автомобил. Днес, минути преди  11 часа е бил приет сигнал, че по черен път между селата Правенци и Велино e възникнал  пожар, съобщават от Областна дирекция на МВР - Ш умен.Към мястото били насочени екипи на пожарна, полиция и спешна помощ. Последвало второ съобщение с уточнението, че пожарът е в лек автомобил.При пристигане на място огнеборците заварили  да гори „Опел Астра\", веднага стартирали гасителните действия. След потушаване на пламъците, в автомобила било открито тялото на собственика на колата - 58-годишен мъж от село Велино. Извършен е оглед.Причините за инцидента  са в процес на изясняване, едно от предположенията е, че е имало теч на газ в купето на автомобила. ", "date": "2018.02.18", "title": "58-годишен мъж изгоря в колата си в Шуменско"}
{"url": "http://www.cross.bg/planinskite-vitzeprezidentut-iiotova-1568099.html", "text": "/КРОСС/ „Необходимо е целево финансиране за планинските региони.\" Това заяви вицепрезидентът Илияна Йотова на публична дискусия „Планините - неоцененото богатство на Европа\", която се състоя в курорта Семково, община Белица. Участие в нея взеха евродепутати, народни представители, кметове и общински съветници от съседни общини, както и от Република Македония, представители на академичната общност, съобщават от пресслужбата на президентството.Вицепрезидентът поздрави ръководството на общината за инициативата Белица да бъде посланик на малките общини не само в България, но и в целия Европейски съюз, и то в контекста на Българското председателство на Съвета на ЕС.Илияна Йотова отбеляза важната роля на местната власт днес, когато се водят дебатите за следващия бюджет на ЕС и Европа ще вземе решение за съдбата на кохезионната политика. По думите на вицепрезидента ясно се е чул гласът на малките общини, че без финансиране от Европа е невъзможно да се развиват.„Крайно време е България, особено като председател на Съвета на ЕС, да защити слаборазвитите, отдалечени и труднодостъпни региони\", заяви Илияна Йотова.„Българските планини притежават истински потенциал - перспектива за развитие, но същевременно с това и много непреодолени към този момент предизвикателства\", подчерта вицепрезидентът.В българските планини се намира СПА столицата на Балканите. В същото време огромна част от населените места в планинските райони са на практика замиращи - в 1/4 от тях няма деца под 14 г., а в почти половината - няма аптека. През 2015 г. в качеството си на евродепутат Илияна Йотова инициира доклад за политиката на сближаване в планинските райони не само на България, но и в целия ЕС, тъй като те остават встрани от европейското финансиране. В основата на доклада е настояването пет процента от бюджета на ЕС след 2020 г. да бъдат разпределени за развитието на планинските региони.Важна част от политиката за планинските региони е трансграничното сътрудничество, каквото има между България и Република Македония, подчерта Илияна Йотова.По-късно през деня вицепрезидентът поздрави гостите на зимния празник „Белица-Семково 2018\", чийто специален гост беше за втора година. „Повече говорим пред медиите за демографската криза, за обезлюдяването, отколкото да работим за решаването на тези проблеми\", подчерта вицепрезидентът.„Белица е пример как малка община може да работи така, че да задържи младите хора\", отбеляза вицепрезидентът и увери присъстващите, че в лицето на президентската институция имат съюзник. ", "date": "2018.02.18", "title": "Вицепрезидентът: Необходимо е целево финансиране за планинските региони"}
{"url": "http://www.cross.bg/zhenite-arabiya-sayditska-1568107.html", "text": "/КРОСС/ Жените в Саудитска Арабия вече могат да се захващат със собствен бизнес без съгласието на съпруг или роднина.Това е поредната стъпка, която кралството предприема в стремежа си да разшири бързо развиващия се частен сектор. Промяната в политиката, обявена от саудитското правителство, също бележи важна стъпка встрани от стриктната система за настойничество, управлявала страната от десетилетия насам, обяснява „Франс прес\", цитирана от БГНЕС.\"Сега жените могат да започнат собствен бизнес и да се възползват от (правителствени) електронни услуги, без да се налага да доказват съгласието на настойник\", заявиха от министерството на търговията и инвестициите.В системата за настойничество на Саудитска Арабия жените трябва да представят доказателства за разрешение от мъжки \"настойник\" - обикновено съпруг, баща или брат. Зависимата от петролните приходи Саудитска Арабия се стреми да увеличи частния сектор в страната, включително чрез разширяване на заетостта на жените в рамките на плана за реформа за ерата след петрола. Макар жените все още да се сблъскват с редица ограничения в крайно консервативното мюсюлманско кралство, от кабинета на главния прокурор съобщиха, че ще започнат набирането на жени за разследващ персонал. Кралството също така откри 140 работни места за жени на летища и гранични пунктове, като тази историческа стъпка била толкова очаквана, че желание да заемат тези ограничени постове изразили 107 000 саудитки.Престолонаследникът принц Мохамед бин Салман ръководи усилията за разширяване на ролята на жените като работната сила през последните месеци. На принц Мохамед се гледа като на главен архитект зад програмата за реформи \"Визия 2030\" на Саудитска Арабия, която се стреми да повиши процента на жените в работната сила от 22% на почти една трета.", "date": "2018.02.18", "title": "Жените в Саудитска Арабия вече могат да започват бизнес без мъжко одобрение"}
{"url": "http://www.cross.bg/makron-odobrenieto-protzenta-1568106.html", "text": "/КРОСС/ Одобрението за френския президент Еманюел Макрон е паднало под 50 процента, показва проучване за вестник \"Журнал дю Диманш\", цитирано от БНР.Това е най-ниското му ниво от октомври миналата година. Според пручването 44% от запитаните са доволни от действията на Макрон, което е с 6 на сто по-малко от януари.В началото на месеца властите обявиха планове за модернизацията на публичната администрация в страната, а премиерът Едуар Филип, каза, че кабинетът няма да се откаже, дори и да срещне съпротива.", "date": "2018.02.18", "title": "Одобрението на Макрон вече е под 50 процента"}
{"url": "http://www.cross.bg/putya-tyrtziya-globite-1568095.html", "text": "/КРОСС/ Турция предприема крайни мерки в опит да събере глобите от нарушителите на пътя. В страната вече действа разпоредба, според която шофьорите ще плащат глобите си на границата. Ако откажат, ще остават без превозно средство.Новите правила ще важат и за всички българи, които пътуват до южната ни съседка.Георги Атанасов има туроператорска фирма със собствен транспорт. Всеки месец организира поне две екскурзии до Турция. И досега не е плащал глоби за нарушения по пътищата там.„При положение, че глобата, евентуалната, бъде от някакво електронно устройство, камера на пътя и не бъде спрян на място автобусът, няма откъде да научим\", обяснява той пред БТВ.Сега шофьорът му ще научава на границата и ако не плати, ще остане без автобус. Същото се отнася и за камионите.Превозвачът Володя Костадинов обяснява, че всички си плащат електронните фишове от Европа, защото иначе „няма кой да те пусне, задържа се камионът\".Досега турската държава нямаше механизъм, по който да събира глобите за нарушенията на пътя от чужденците. Със свързването на системите на митниците и на министерството на вътрешните работи санкциите вече ще се виждат по границите. Ще има гише, на което да се плаща с карта или в брой. ", "date": "2018.02.18", "title": "Турция започва да събира пътните глоби на границата - в противен случай изземва автомобила"}
{"url": "http://www.cross.bg/rabotnitzi-godina-poveche-1568104.html", "text": "/КРОСС/ Броени месеци преди откриването на летния сезон хотелиери в Слънчев бряг се оплакват от недостиг на квалифицирани кадри за работа. Всяка година при интервюта за работа кандидатстват само неквалифицирани кадри и липсват желаещи, а тази година един рецепционист ще получава заплата равна на средната за страната.\"Ние проблеми с работници нямаме, имаме проблеми с необразовани работници. Като цяло има работници желаещи, около 100- 120 хиляди, от Украйна, Беларус и Русия. Но не затова иде реч, искаме тук, в нашите училища да се обучават хората\", коментира пред БНТ хотелиерът Веселин Налбантов.Камериерка, която ще бъде наета по Черноморието, би трябвало да получава около 800 лева, според последните увеличения, като сервитьорите и барманите, които владеят поне два езика, ще получават повече.Проблемът с кадрите са от години, защото повечето от професионалистите избират да работят в чужди курорти, където и заплащането им е в пъти по-голямо.\"От къде ще ги вземем тези високи заплати, когато туристите плащат това, което плащаха и през миналата година. Да, за образованите ще има повече пари, това е съвсем естествено, но при нас идват необразовани хора, не искам да обиждам някого, и искат да получават повече от лекарите\", обяснява Налбантов.Български хотелиери и тази година ще наемат работници от Украйна, Беларус и Русия, за да не останат без персонал.", "date": "2018.02.18", "title": "В Слънчев бряг се оплакват от кадрите, необразовани хора искали заплати като на лекари"}
{"url": "http://www.cross.bg/vasil-posolstvoto-levski-1568108.html", "text": "/КРОСС/ В деня на 145-ата годишнина от обесването на Васил Левски в посолството на България в Атина бе открита паметна плоча на националния ни герой, съобщават от Министерството на външните работи.Тържеството започна с панихида за упокой на Васил Иванов Кунчев в българския храм \"Свети преподобен Йоан Рилски Чудотворец\" и продължи пред българското посолство. Над 200 наши сънародници - представители на културните дружества и неделните училища в Гърция, както и много българи от гръцката столица и приятели на България, взеха участие.Отец Иван отслужи освещаване на плочата и благослови присъстващите. Приветствие отправи временно управляващият посолството Веселин Иванов.Председателят на българо-гръцкото сдружение за култура обяви, че Васил Левски ще бъде патрон на неделното училище към дружеството и то ще носи неговото име.Стихове за Апостола рецитираха ученици от българските неделни училища в гръцката столица. Под звуците на български възрожденски песни гостите поднесоха венци и цветя пред барелефа.Отбелязването продължи в препълнения киносалон на посолството, където „Урок по родолюбие\" за най-малките гости изнесоха режисьорът Искрен Красимиров (в ролята на Христо Ботев) и актьорът Симеон Владов ( в ролята на Васил Левски).", "date": "2018.02.18", "title": "Паметна плоча на Васил Левски бе открита в посолството ни в Атина"}
{"url": "http://www.cross.bg/otzenka-suchetanieto-medal-1568088.html", "text": "/КРОСС/ Националния ансамбъл по художествена гимнастика на България спечели златен медал за съчетанието си с 5 обръча на турнира Гран при в Москва, съобщава БТВ.Симона Дянкова, Мадлен Радуканова, Теодора Александрова, Лаура Траатс и Елена Бинева изиграха съчетанието си с незначителни грешки и получиха оценка от 18,900.На второ място остана ансамбълът на Русия с оценка 18,600. Трети са представителките на Узбекистан - 15,900.В съчетанието с топки и въжета и ансамбълът ни грабна сребърен медал. Той заслужи оценка от 18,500 и остана само след Русия, заслужила 19,300. Бронзът отиде при Финландия с оценка 14,950.Така възпитаничките на Весела Димитрова спечелиха три медала в първото международно състезание за новия сезон - златен и два сребърни. Вчера (17 февруари) те спечелиха сребро в многобоя.", "date": "2018.02.18", "title": "Ансамбълът ни спечели злато и още едно сребро в Москва"}
{"url": "http://www.cross.bg/zhena-rana-oblastta-1568089.html", "text": "/КРОСС/ Жена на 85 години е намерена убита в Лом, съобщи „Фокус\", като се позова на информация от МВР. Жената е открита в събота. Била е с прободна рана. По първоначални данни е заподозряна е 66-годишна жена, която е в болница също с прободна рана.По-късно от пресцентъра на МВР пуснаха и официална информация, която гласи, че криминалисти на РУ-Лом изясняват обстоятелствата около тежък криминален инцидент.И съобщават подробности:Вчера към 10.45 часа сигнал в полицията подала сестрата на 66-годишна жена. Обяснила, че сутринта отишла в дома на 85-годишната ѝ майка, която била на легло. Заварила възрастната жена починала, а сестра си - в тежко състояние с порезни рани в областта на шията и гърдите. Веднага на място пристигнали полицейски и медицински екипи. Ранената жена била откарана в болница, където лекарите продължават да се борят за живота ѝ.На място е извършен оглед, при който е установена дълбока порезна рана в областта на шията на починалата.Една от водещите версии, по които криминалистите на РУ-Лом работят е битова, по случая е образувано досъдебно производство, действията по него продължават под наблюдението на прокуратурата. ", "date": "2018.02.18", "title": "Възрастна жена беше убита в Лом"}
{"url": "http://www.cross.bg/prodykt-nekov-bulgariya-1568087.html", "text": "/КРОСС/ България може да е една от първите страни в ЕС с въвеждане на термина „Планински продукт\". Това заяви днес евродепутат Момчил Неков по време на публична дискусия „Планините - неоцененото богатство на Европа\" в Семково. Дискусията бе част от Зимен празник \"Белица-Семково-2018\",  който се проведе днес в курорта \"Семково\" под патронажа на кмета на Община Белица - Радослав Ревански.„Регионът ни е уникален, 40% от територията на България е с планински и полупланински релеф и страната ни трябва да се възползва от възможността  да въведе термина „планински продукт\". Българските сирене, мед, билки, месни продукти, произведени в планински райони са потенциални носители на престижното означение\", заяви Неков.„Днес се обръщам с призив да задействаме българските институции и да бъде въведено означението „планински продукт\", което може да подпомогне развитието на планинските райони у нас\", каза Момчил Неков.Той изтъкна, че въвеждането на подобен тип означения ще даде на продуктите  видимост, гаранция за качество и произход, възможност за финансиране по линия на ОСП и ПРСР, с което да се даде допълнителен тласък за местното производство.Момчил Неков е инициатор за въвеждане на означението „планински продукт\" в България. Целта е изготвяне на Проекто-наредбата за прилагане на термина за качество „планински продукт\". ", "date": "2018.02.18", "title": "Момчил Неков: В България трябва да въведем означението \"планински продукт\""}
{"url": "http://www.cross.bg/georgiev-nego-raboti-1568086.html", "text": "/КРОСС/ Заместник-министърът на външните работи Георг Георгиев отново осъди провеждането на ЛуковмаршТова той направи още преди самото провеждане на демонстрацията, като единствен стори подобно нещо от страна на правителството, а по-късно и от самото Министерство на външните работи разпространиха декларация, с която осъждат демонстрацията. Сега Георгиев потвърди позицията си в интервю пред БНР и настоя за по-крути мерки срещу провеждането на шествието от следващата година.„Това шествие се провежда всяка година въпреки забраната на Столична община. Щом нормалният диалог среща такъв отпор и въпреки него с особено подчертан цинизъм това шествие все пак се провежда, то може би трябва да се мисли за по-крути мерки срещу организирането на марша от догодина\", каза Георгиев в предаването „Неделя 150\".Според него организаторите на марша подхождат с особено познание по отношение на законодателството и винаги успяват да намерят начина, по който да го заобиколят.„И тази година не успяхме да забележим върху тях фашистка или националистическа маркировка, което в някаква степен затруднява и органите на властта. В противен случай биха задържали лица, носещи такива знаци\", заяви Георгиев.„Ние много добре знаем какво се крие зад този марш, знаем какви са посланията му и какви са хората, които отиват там. На мен ми е много любопитно как един чужденец (на шествието вчера имаше германци, чехи, шведи, естонци, гърци) идва в България, за да почита български военнослужещ, въз основа на какво? Тъй като организаторите говорят, че това е марш в почит на български генерал, каза българският зам.-министър на външните работи.Според него българското общество трябва да прецени по какъв по-яростен начин да дадем отпор на такъв тип изяви.„Хората, които вчера бяха събрани на Луковмарш, много слабо осъзнават какви са последиците от него и... не знам дали сами разбират какъв е смисълът на думата патриотизъм. Ако в някакъв момент те си бяха дали сметка, че този Луковмарш е всичко друго, но не и в интерес на държавата, може би щяха да подходят към него по друг начин\", каза Георгиев.Българският зам.-министър на външните работи каза още, че усилията на България за членство в Шенген и еврозоната не се оценяват съвсем добре и правилно.  ", "date": "2018.02.18", "title": "Зам.-министър поиска крути мерки срещу Луковмарш"}
{"url": "http://www.cross.bg/posegatelstva-seksyalnite-zvezdi-1568090.html", "text": "/КРОСС/ Близо 200 британски звезди от киното, телевизията и театъра подписаха отворено писмо с призив за прекратяване на сексуалните посегателства във всички области. Писмото беше публикувано от вестник \"Обзървър\", а сред сложилите подписите си са Ема Томпсън, Кийра Найтли и Ема Уотсън, предава БНР.Жените, които ще присъстват на наградите БАФТА тази вечер, обявиха, че ще носят черно в знак на съпричастност с пострадалите и на солидарност с движението срещу сексуалните посегателства в Холивуд,Подписалите писмото са част от създателите и на специален фонд, който ще финансира  мрежа за помощ на пострадали. Сред останалите са учени, активисти и работещи за благотворителни кампании. ", "date": "2018.02.18", "title": "Почти 200 британски звезди се обявиха срещу сексуалния тормоз"}
{"url": "http://www.cross.bg/zemyata-kolata-reiin-1568091.html", "text": "/КРОСС/ Вместо да завърши пътя си на Марс, прословутата \"космическа\" Tesla на Илън Мъск може да се разбие върху Земята, предвижда астрономът Хано Рейн от Университета на Торонто.Мъск изстреля червения Tesla Roadster преди две седмици с идеята да го вкара в хелиоцентрична орбита, така че колата да се носи из Слънчевата система стотици милиони години и накрая евентуално да се срещне с Марс. При извеждането ѝ обаче втората степен на ракетата-носител Falcon Heavy е работила малко по-дълго от очакваното.Рейн и колегите му са направили компютърна симулация на орбиталното движение на Tesla-та и смятат, че тя има голям шанс да падне обратно на Земята.\"Автомобилът вероятно ще се сблъска със Земята в рамките на няколко десетки милиона години\".Роудстърът вече официално фигурира като \"обект от Слънчевата система\" в регистрите на Лабораторията по реактивно движение към NASA. Следващата му близка среща със Земята ще е през 2091, когато ще прелети на няколкостотин хиляди километра от планетата.По-нататък колата ще има и близки срещи с Венера и Марс, всяка от които ще променя леко орбитата ѝ заради гравитационното влияние на планетите. Според Рейн шансът Tesla да се разбие върху Земята още през следващия един милион години е 6 процента, а има и 2.5% шанс тя да се удари във Венера.Изчисленията на Рейн бяха потвърдени и от независими експерти по планетарна динамика от Аризонския университет. Те подчертават, че евентуалното падане на колата върху Земята няма да е опасно - всяка година около половин дузина метеорити със същите размери се сблъскват с планетата и изгарят в атмосферата. Лидерът на екипа Рену Малотра обаче смята, че най-голяма е вероятността колата да свърши пътя си в Слънцето. ", "date": "2018.02.18", "title": "Космическата \"Тесла\" може да падне обратно на Земята"}
{"url": "http://www.cross.bg/nato-rysiya-lavrov-1568093.html", "text": "/КРОСС/ Западът отново се опитва да създаде напрежение на Балканите. Това обяви министърът на външните работи на Русия. Поводът за изказването му бе решението на Черна гора да влезе в НАТО, като според него в страната се превръща в разменна монета на русофобската война на някои западни държави.„Разбира се, тревожим се от ситуацията в Черна гора, която се опитват да разиграят като разменна карта в русофобската борба. Наложиха ѝ членството в НАТО, категорично отказвайки да проведат референдум в нея\", заяви Лавров.„Хората се страхуват, че чрез избирателните урни ще бъде изказана друга гледна точка, а не тази, която традиционните елити искат да прокарат\", допълни той.Министърът допълни, че Русия винаги е имала добри отношения с Черна гора.„Не разбирам защо им е нужно на черногорците да влизат в тази русофобска кампания. Това остава на тяхна съвест\", подчерта Лавров.„Смятаме, че линията на това, тази територия да се въвлече, „засмуче\", колкото се може по-скоро в НАТО противоречи на всички клетвени обещания, които ни даваха, когато Германия бе обединена, че НАТО няма да се придвижи и с педя\", смята дипломат №1 на Москва.„Това противоречи и на здравия разум, защото на Балканите отново се опитват да създадат конфликтна зона\", убеден е Лавров.Според него НАТО и САЩ карат балканските страни да прекртят добрите си отношения с Русия. Той отбеляза, че Сърбия се намира в неопределено положение. Според него страната в момента се намира в същото положение, в което по-рано се е намирала Украйна.„От Белград искат да вземе решение с кой да дружи: с Русия или със Запада\", заяви министърът.Той напомни, че Сърбия има изградени отношения с ЕС и НАТО, но междувременно е сключила споразумение за свободна търговия с Русия.„Избор между Запада и Русия някога направи и Киев, което в крайна сметка доведе до криза\", подчерта Лавров и изрази надежда, че на Запад в близко време ще настъпи отрезвяване.", "date": "2018.02.18", "title": "Лавров: Опитват се отново да създадат конфликтна зона на Балканите"}
{"url": "http://www.cross.bg/izvurshiteli-netanyahy-imalo-1568094.html", "text": "/КРОСС/ Министър-председателят на Израел Бенямин Нетаняху смъмри остро полския си колега, която заяви, че евреите са сред извършителите на Холокоста. Нетаняху заяви, че забележките на Матеуш Моравецки са \"скандални\", предаде BBC.Нетаняху посочи още, че те показват \"неспособност за разбиране на историята\".Размяната на остри реплики стана седмици, след като Израел осъди новия полски закон, според който са незаконни твърденията, че полската нация е участвала в престъпленията на нацизма. Законът бе подписан от президента Анджей Дуда и се очаква съдът да постанови дали текстовете съответстват на конституцията.Според текста му който обвини, публично и в противоречие с фактите, полската нация или полската държава в отговорност или съучастие в нацистките престъпления, извършени от Третия германски райх... ще бъде подложен на глоба или затвор в продължение на до три години. Добавено е изречението, че казаното няма да подлежи на наказание, ако е извършено в рамките на художествена или научна дейност.Моравецки отправи обвинението си към евреите по време на конференция по сигурността в Мюнхен. В отговор на въпрос, зададен от израелски журналист, който го попита дали ще се счита за престъпление по новия закон някой да каже, че е имало полски сътрудници на Холокоста.Премиерът на Полша: \"Изключително важно е първо да разберем, че, разбира се, това няма да бъде наказуемо, няма да бъде разглеждано като криминално престъпление да се каже, че е имало полски извършители - както е имало и еврейски извършители, както и руски извършители, както и украински... не само германски извършители\".  ", "date": "2018.02.18", "title": "Полският премиер Моравецки обвини и евреите за Холокоста, Нетаняху му се ядоса"}
{"url": "http://www.cross.bg/gradskiya-obshtina-transport-1568096.html", "text": "/КРОСС/ Обмислят се нови правила в градския транспорт в столицата напролет. Пътниците няма да си дупчат билет и за багажа, съобщава БТВ.Според изискванията на Столична община куфарът трябва да отговаря на определени размери, за да се купи билетче, само че едва ли всеки пътник носи рулетка, за да измери куфара си.Ако се качите с багаж, трябва да перфорирате билет и за него, ако сборът от дължината, широчината и дълбочината на куфара ви са повече от 140 сантиметра.Чужденците, пристигащи в България от летище „София\", например, обаче не подозират, че багажът им трябва да отговоря на определени размери и че може да бъдат глобени. За наредбата не знаят и много от българите.Напролет от Столичната община мислят да премахнат изискването.„Разчитаме на самосъзнанието на всеки, че в градския транспорт се превозват багажи, които не притесняват и не затрудняват пътуването на всички останали пътници\", отбеляза зам.-кметът по транспорта Евгени Крусев.Предстои куфарите да не бъдат таксувани като хора. Ще падне и глобата от 40 лв.  ", "date": "2018.02.18", "title": "Столична община премахва таксуването на багажа в градския транспорт"}
{"url": "http://www.cross.bg/bulgariya-azerbaiidzhan-borisov-1568097.html", "text": "/КРОСС/ Азербайджан е приоритетен партньор за България. Това отново бе заявено от министър-председателя Бойко Борисов в интервю за азербайджанската медия „Тренд\". Главната причина за това естествено е стремежът на правителството за диверсификация на доставките на газ към страната ни.„България отдава голямо значение на отношенията си с Азербайджан и счита страната за приоритетен партньор предвид големите перспективи за развитие на сътрудничеството в различни области от взаимен интерес\", заяви Бойко Борисов.\"Като се имат предвид силните връзки между нашите две страни и съществуващата правна рамка за сътрудничество, ние вярваме, че сегашното ниво на двустранната търговия не съответства на потенциала на България и Азербайджан и ние бихме искали да засилим търговските и икономически отношения, включително чрез съвместни Междуправителствена комисия по икономическо сътрудничество\", отбеляза министър-председателят.\"На 16 януари 2018 г., по време на посещението си в Баку, аз имах честта да участвам с азербайджанския си колега Артур Расизаде на официалното откриване на редовните полети между Баку и София. Сигурен съм, че то ще насърчи развитието на отношенията между България и Азербайджан в сферата на туризма\", допълни Борисов.Той е убеден, че има голям потенциал за сътрудничество с Азербайджан в областта на диверсификацията на източниците и маршрутите на енергийните доставки.„България има интерес от изпълнението на стратегически проекти за транспортна инфраструктура на енергия като \"Южния газов коридор\", свързващ Европа и Азербайджан. Високо оценяваме ролята на Азербайджан за осигуряването на енергийната сигурност и диверсификацията на доставките на природен газ в Европа и България\", допълни той.Министър-председателят отбеляза, че Азербайджан е не само основен източник на газ, но също така играе ключова роля в осъществяването на проекта \"Южен газов коридор\", който ще гарантира енергийната сигурност на Европа. Освен това Борисов добави, че България и Азербайджан са установили силно партньорство в областта на енергетиката.„Ярък пример за това партньорство е договорът между българската компания „Булгаргаз\" и държавната петролна компания SOCAR за доставки на природен газ от Азербайджан до България от 2020 г.\", допълни министър-председателят.\"Ние очакваме, че изграждането на газовия интерконектор Гърция-България (IGB) от които България ще започне да получава азербайджански газ през юни 2018 г. По този начин, ще бъде гарантирана доставката в България на един милиард кубически метра природен газ годишно в рамките на втория етап на развитието на азербайджанското газово находище „Шах Дениз\", - допълни Борисов.Що се касае до важността на Баку-Тбилиси-Карс за развитието на икономическите отношения между България и Азербайджан.Премиерът смята, че железопътната линия Баку-Тбилиси-Карс ще допринесе за разширяването на икономическото сътрудничество между България и Азербайджан.\"Ние виждаме железопътната линия като стратегически транспортен проект, който може да бъде от полза не само за Азербайджан, Грузия и Турция, но и за България и другите европейски страни\", каза премиерът.Борисов припомни, че Европейският съюз приветства откриването на железопътната линия Баку-Тбилиси-Карс и по-нататъшно подобряване на транспортните връзки между България, Турция, Грузия, Азербайджан и Централна Азия.Относно възможностите пред азербайджанските инвеститори в България Борисов коментира:„България има интерес да развива двустранните търговски и икономически отношения с Азербайджан и възнамерява да използва максимално възможностите за съвместни\".Той отбеляза, че въпреки отрицателните последици от световната финансова и икономическа криза България успява да запази макроикономическа и финансова стабилност.\"В България имаме най-благоприятните данъци в ЕС, както и високо квалифицирана работна ръка. Правителството също така предприема редица допълнителни мерки за насърчаване на чуждестранните инвестиции. Има голям потенциал за инвестиции в такива области като енергетиката - газификацията и разпределението на газ, строителството, туризма, недвижимите имоти, селското стопанство и хранително-вкусовата промишленост, фармацевтичните продукти и редица други направления\", заключи премиерът. ", "date": "2018.02.18", "title": "Борисов: Азербайджан е приоритетен партньор за България"}
{"url": "http://www.cross.bg/artefakti-dolara-tytankamon-1568079.html", "text": "/КРОСС/ Повече от 150 предмета от колекцията на Тутанкамон ще обикалят музеите по света в следващите 7 години. Това съобщи египетският министър по въпросите на древността Халед ал Анани, цитиран от \"Иджипт индипендент\", предава БНТ.По негови думи първата спирка на древните артефакти ще бъде Лос Анджелис, където експозицията ще бъде открита на 23 март. След това те ще бъдат изложени в още 6 страни преди да бъдат върнати в Египет.Известната златна погребална маска на фараона, открита през 1922 г. в гробницата му в Луксор обаче няма да бъде част от изложбата.Анани обаче издаде, че в Големия египетски музей ще се помещава първата постоянна изложба на събраните съкровища от епохата на Тутанкамон, където тя ще може да бъде видяна. Според данните колекцията ще включва повече от 5000 експоната, някои от които ще бъдат изложени за първи път. Откриването на експозицията е планирано за края на 2018 година.Междувременно новината за световното турне на древните предмети накара група активисти да стартират във \"Фейсбук\" кампания срещу износа на ценни артефакти за чужбина. Защитниците на египетското богатство призоваха президента Абдел Фатах ал Сиси да се намеси и да започне разследване на експозициите извън граница. Според представители на кампанията за контрол върху антиките и културното наследство на Египет, приходите от международните художествени изложби се оценяват на 50 млн. долара, със застрахователна стойност на изнесените артефакти - повече от 600 милиона долара. Така се оказва, че доходът от излагането на един древен предмет на ден е само 116 долара. ", "date": "2018.02.18", "title": "Съкровищата на Тутанкамон тръгват на световно турне "}
{"url": "http://www.cross.bg/federer-dimitrov-rodzhur-1568076.html", "text": "/КРОСС/ Григор Димитров ще се изправи срещу Роджър Федерер на финала на турнира по тенис в Ротердам.След като първо до този етап , очаквано за мача за титлата се класира и новият стар световен номер 1.Швейцарецът победи с 6:3, 7:6 (3) италианеца Андреас Сепи.Финалът между Федерер и Димитров по програма трябва да започне в 16:30 часа. Двамата досега имат 6 мача помежду си и всичките са спечелени от Федерер.", "date": "2018.02.18", "title": "Григор Димитров срещу Роджър Федерер на финала в Ротердам"}
{"url": "http://www.cross.bg/godina-tyrtziya-tyroperatori-1568080.html", "text": "/КРОСС/ След като почивките в Турция през миналата година излизаха тънко заради политическия разрив между Анкара и Москва, тази година цените на пакетите за олинклузива в южната ни съседка са с 15-25% по-високи и се завръщат към нивата си от преди три години, обясняват туроператори, предава „Труд\".Туризмът в Турция изпадна в криза два сезона поред заради политическата криза след опита за преврат през юли 2016 г. и напрежението в отношенията с Москва, последвало свалянето на руски боен самолет половин година по-рано от турските ВВС. В отговор руските туроператори спряха пакетите за почивки в турски курорти и много от хотелите останаха празни. Кризата в отношенията между Анкара и някои държави от ЕС пък доведе от отлив на европейски гости. Данните от ранните записвания за предстоящия летен сезон обаче показват, че тази година негативните последици, които понесе туристическият бранш в страната, ще бъдат преодолени в значителна степен.\"Турция поскъпна, защото руснаците се завърнаха. Има засилен интерес и от страна на поляци и чехи. Миналата година не беше проблем да се намерят оферти за 7-дневен престой в 5-звездни хотели с \"ултра ол инклузив\" пакет и чартърен полет на цени доста под 1000 лева в активния сезон, но сега това е почти невъзможно\", твърдят пред \"Труд\" туроператори.Сериозна заслуга за този ръст има и раздвижването на вътрешния пазар, тъй като през миналите два сезона много от държавните чиновници в страната не са излизали в отпуск след чистката в администрацията. Заради въведените ограничения за пътувания в чужбина пък тази година те масово ще почиват в родината си.Българските туристи също се връщат в Турция. Според туроператорите пакетите за летния сезон са почти изкупени. До края на февруари текат ранните записвания и желаещите все още могат да направят резервации с намаления от порядъка на 15-30%.Офертите за 7 нощувки в 5-звезден хотел и пътуване със самолет започват от 400 евро, но са за самото начало на сезона, през май. В активните месеци юли и август е трудно да се закупят такива под 550-600 евро. Семейство с дете ще плати около 1200 евро. За около 500 лева може да се намерят пакети за юни и септември, но пътуването е с автобус.Няма осезаема промяна в цените и интереса към Гърция. Възможностите там са разнообразни и добре познати на българския турист - хотел, квартира или къмпинг.Офертите обаче са предимно за хотели от средния клас. Предложенията за по-малко популярните дестинации като островите Санторини, Корфу и Лефкада започват от около 900 лв. за човек в двойна стая, за 7 дни и превоз по въздуха. Туроператорите предлагат и 3-4 нощувки по време на майските и великденските празници на цени между 300 и 400 лева, които са предпочитани от българите.Една от малко познатите дестинации в Гърция, която вече се предлага у нас, е трудно достъпният остров Кефалония. Често бурното море затруднява редовните фериботни връзки до там, затова туристите пътуват със самолет. Островът е изключително красив с почти недокоснати плажове, част от които са достъпни само по вода. Друга гръцка дестинация, която родните оператори се опитват да наложат, е вулканичният Санторини. \"Любопитното е, че всички европейци го харесват, но не и българите. Там го няма традиционния пясъчен плаж и клиентите ни предпочитат да го посещават с по-кратък престой\", обясниха от бранша.Все по-далеч за същите париМакар че почивката в Турция поскъпва, предлагането все още е достатъчно, тъй като няма начин целият обем на туристопотока да бъде възстановен на нивата от преди.В същото време, по-екзотичните дестинации стават все по-достъпни за българите, тъй като цените на самолетните билети намаляват, а предлагането нараства, посочи Димитър Попов, член на УС на Асоцацията на българските туроператори и туристически агенции (АБТТА).\"Очаквам да има увеличение по посока Югоизточна Азия заради агресивната експанзия на авиопревозвачи като катарските, които откриха нови линии в региона. Всяка нова дестинация на нискотарифните компании също незабавно генерира туристически трафик. Туроператорите веднага се възползват и купуват места. Като цяло тенденцията е цените за екскурзиите на азиатския пазар да намаляват\", обясни експертът.По думите му, българският турист вече се е наситил на Европа. \"Никой няма да ходи в Париж няколко пъти, за да види едно и също нещо. Клиентите гледат по-далеч в търсене на нещо различно. Това не означава, че българинът е забогатял, а просто може да стигне по-далеч за същите пари\", каза Димитър Попов.Далечният изток и Скандинавия привличат любителите на екзотикатаБългарите, които са любители на пътуванията до по-екзотични кътчета на планетата, най-често избират Далечния изток - Малайзия, Индонезия с островите Бали и Ява, Сингапур, Китай, Япония и Индия, разкриха туроператори. Екскурзиите в тези далечни държави обикновено траят по една или две седмици. Цените са от 2000 до 6000 лева в зависимост от дестинацията и престоя.На същата цена можете да посетите и Скандинавия. В бранша отчитат засилен интерес към тази северна дестинация. посещенията там се предлагат в автобусен и самолетен вариант с около 10 нощувки, някои от които - на ферибот, а туристите имат възможност да посетят различни градове и да се любуват на красивата природа.  ", "date": "2018.02.18", "title": "Българските и руските туристи се завръщат в Турция"}
{"url": "http://www.cross.bg/yupiter-dzhyno-snimki-1568083.html", "text": "/КРОСС/ Сондата „Джуно\" продължава да разкрива спиращи дъха кадри на Юпитер.Космическият апарат е едно от най-скъпите съоръжения създавани досега от НАС, на стойност над 1 милиард долара. „Джуно\" бе изстрелян в Космоса през 2011г.. и му бяха необходими над 60 месеца, за да стигне орбитата на най-голямата планета в Слънчевата система. Дългото чакане, обаче си заслужаваше, защото сондата от тогава не е спирала да изпраща уникални снимки на Юпитер.НАСА са подготвили специална траектория на съоръжението, което за много кратко време се доближава до самата планета. Причината са изключително силните радиационни полета на Юпитер, които биха могли да увредят електронните системи и дори да унищожат „Джуно\". Именно заради това сондата се приближава за 2-3 часа до планетата на всеки 53.5 дни, колкото е траекторията необходима да направи пълна орбита около Юпитер. Сега учените публикуваха най-новите снимки заснети от космическия апарат.Това е първото устройство създавано от човек, което успява да заснеме внушителните бури на повърхността на Юпитер, някои от които са с големината на океаните на Земята. Първите снимки на полюсите на газовия гигант също са дело на „Джуно\". Изображенията са изключително интересни, а от NASA се надяват кадрите да им помогнат да разберат повече за формирането на внушителните бури и облаци на най-голямата планета в галактиката ни.", "date": "2018.02.18", "title": "\"Джуно\" показа нови уникални кадри на Юпитер"}
{"url": "http://www.cross.bg/godini-ychiteli-sacheva-1568078.html", "text": "/КРОСС/ „В следващите 8 години, над 40 процента от българските учители предстои да излязат в пенсионна възраст и това ще доведе до един сериозен дефицит\". Това каза в интервю за предаването „Неделя 150\" по БНР зам.-министърът на образованието Деница Сачева.„Необходимо е да привлечем повече млади хора към професията на учителя и да се обърнем към учениците, които сега са на 15-16 години и да им кажем, че професията на учителя предстои да бъде много по-добре платена, с много по-добри условия на труд в рамките на следващите няколко години и е професия, която ще има голямо търсене\", добави тя.Сачева обясни, че на среща с родителски организации се е стигнало до консенсус, че видеонаблюдението в училищата и класните стаи може да бъде и много опасно за децата. „По отношение на видеонаблюдението по-голямата част от участниците се обединиха около това, че подобен тип мярка не само че не би била решение, а би била отваряне на „кутията на Пандора\". Агресията и насилието, за съжаление, е феномен, който далеч не е само в образователната система. За съжаление, ние ежедневно сме свидетели на насилие и агресия дори в обичайните си човешки отношения\", коментира тя.Зам.-министър Сачева уточни още, че Министерството на образованието и науката работи в посока на подобряването на работната среда на учителите.Според преподавателя по български език и литература в 105-о СОУ „Атанас Далчев\" Николай Милчев, видеонаблюдението е част от силно преувеличаване и фетиш към технологиите.„Не знам защо в 21 век си помислихме, че технологията може да реши всичко. Слагането на камери в училище довежда до онзи абсурд, в който доверието се превръща в нещо като книга на Оруел. Чувал съм, че в училища е издигнат девиза „Не на аналоговите учители в дигиталния свят\". Това е смразяващо. Камерата не е действителност, те я воайорство, маскирано като страх. Прекрачва се много важна граница\".Според него, увеличението на заплатите на учителите е един лост, но той въобще не е достатъчен. ", "date": "2018.02.18", "title": "40 процента от настоящите учители ще се пенсионират в близките 8 години"}
{"url": "http://www.cross.bg/plastina-tyalo-energiya-1568081.html", "text": "/КРОСС/ Постоянното търсене на подходящо място за зареждане на смартфоните и таблетите скоро може да остане навик от миналото. Екип от учени на University of Buffalo разработиха миниатюрно устройство, което генерира електричество от човешкото тяло,  съобщава Digital.bg. Въпросната джаджа представлява метална пластина, която е достатъчно чувствителна, за да улови дори най-малките движения, като помръдване на пръста и да ги превръща в енергия. Дължината е едва 1.5 сантиметра.Миниатюрната пластина се състои от две златни покрития и тънък слой силиций разположен между тях, информира „Мирър\". Свиването на пръста или ръката предизвиква триене между тях и респективно кара електроните да започват да се движат между златните слоеве с голяма скорост. По този начин движението се трансформира в енергия.Досегашните тестове на учените показват, че засега джаджата може да осигури максимално напрежение от 124 волта. Това е стойност достатъчна да се захранят 48 LED светлодиода.Идеята им е доста иновативна и може да премахне нуждата да носим допълнително зарядно устройство, когато сме в движение. Човешкото тяло е богат източник на енергия и учените вече работят над батерия, която да съхранява електричеството генерирано от металната пластина. Ще е необходимо време преди подобна технология да се използва масово от потребителите, но това е първата сериозна стъпка за постигането на тази цел.", "date": "2018.02.18", "title": "Учени създадоха устройство, което може да генерира електрическо от човешкото тяло"}
{"url": "http://www.cross.bg/izklyuchvane-zadeiistvala-nyamalo-1568077.html", "text": "/КРОСС/ Трансформатор на Курската АЕЦ в Русия се е възпламенил и се е задействала защитата за изключване на един от четирите блока на централата, предава news.bg.Това не е довело до последици за потребителите, уверяват от руското енергийно министерство, цитирани от руските медии.Уточнява се че тази сутрин в 6:53 часа московско време (7:53 българско) се е задействала защитната система за изключване на един от енергоблоковете, а причината е възпламеняване на трансформатор.Възпламеняването на трасформатора е ликвидирано, нямало нарушения на условията за безопасност на експлоатацията, нямало и изтичане на радиация, твърдят руските власти.Курската АЕЦ е една от четирите най-мощни АЕЦ в Русия. ", "date": "2018.02.18", "title": "Авария в руска АЕЦ доведе до изключване на един от блоковете"}
{"url": "http://www.cross.bg/kasata-gyokov-nzok-1568084.html", "text": "/КРОСС/ „Здравеопазването в България е в критично положение и БСП заяви това още при приемането на Бюджета на НЗОК\". Това каза народният представител от ПГ на „БСП за България\" Георги Гьоков пред БНР.Той добави, че действията на управителя на касата - проф.Плочев доказват, че здравеопазването е недофинансирано, а задлъжнялостта на касата е голяма.„Сумата, която касата дължи е 271 200 475 лв.\", добави още народният представител.„Проф. Плочев е бил заплашван от високопоставен политик. В публичното пространство излезе, че чрез посредник, здравния министър го е заплашвал, за да подаде оставка. Това показва стила на управление на държавата в момента\", категоричен бе Гьоков. Той каза още, че ако беше работа на министъра, а не на Народното събрание да назначава директора на НЗОК, то това щеше да бъде разписано.„Преди няколко години един министър на финансите, определян като добър мениджър от премиера, отмъкна вероломно от касата 1.5 млрд. лв. Управляващите отново говорят за мениджмънт в касата и поставят финансите на преден план, за сметка на здравноосигурения пациент\", отбеляза народният представител.Гьоков заяви, че след като човек си плаща осигуровките, има право на лечение, включително и в чужбина. Той добави, че процесите, които текат в момента са опит за овладяване на НЗОК.„4.5 млрд. лв. не са малко пари и за управляващите е важно кой ги контролира\", каза още той.Георги Гьоков бе категоричен, че управителят на НЗОК, трябва да е независим  от политиците и да провежда политика, единствено, в интерес на пациентите.  ", "date": "2018.02.18", "title": "Георги Гьоков: Здравеопазването в България е в критично положение"}
{"url": "http://www.cross.bg/botevgrad-posoka-intzident-1568085.html", "text": "/КРОСС/ Катастрофа между три ТИР-а с турска регистрация е станала след Ботевград в посока автомагистрала „Хемус\", няма пострадали. Това съобщиха от пресцентъра на МВР.Днес към 12.00 часа бил получен сигнал за пътен инцидент, станал на пътя след Ботевград, посока автомагистрала „Хемус\". По първоначални данни три ТИР-а с турска регистрация леко са се ударили и усукали. Няма пострадали.На място полицейски екипи извършват оглед и изясняват причините за възникналия инцидент. Движението в района се осъществява в една лента и се регулира от служители на реда.", "date": "2018.02.18", "title": "Три турски камиона се нанизаха край Ботевград"}
{"url": "http://www.cross.bg/minyta-mansh-napravi-1568082.html", "text": "/КРОСС/ Българският представител в ски алпийските дисциплини Алберт Попов направи страхотно представяне и се класира на 28-о място в гигантския слалом на Зимните олимпийски игри в Пьонгчанг.За 20-годишния алпиец това е първо участие на най-престижния спортен форум.Той беше 34-ти след първия манш с 1:12.39 минута, но направи по-добро второ спускане за 1:11.21 и прогресира с 6 позиции. В крайна сметка с изоставане от 5.56 секунди, Попов се нареди сред най-добрите 30.Победител в дисциплината стана световният шампион Марсел Хиршер. Той финишира за 2:18.04 минути, след като беше най-бърз в първия манш с 1:08.27 минута, а във втория направи солидно спускане за 1:09.77 минута, с което триумфира убедително.Това е второ олимпийско злато за австриеца от Пьонгчанг след медала в комбинацията и общо трето отличие от Зимни игри след среброто в слалома в Сочи 2014.Втори на 1.27 секунда завърши Хенрик Кристоферсен (Норвегия). Французинът Алекси Пинтюро се нареди трети с изоставане от 1.31 секунда.Другият 20-годишен български дебютант Камен Златков беше 59-и след първия манш с 1:17.65 минута, но не завърши втория. ", "date": "2018.02.18", "title": "Страхотно представяне на Алберт Попов, влезе в топ 30 в гигантския слалом на олимпиадата"}
{"url": "http://www.cross.bg/borisov-radev-volgin-1568074.html", "text": "/КРОСС/ „Г-н Радев показа, че е силен, независим и, когато се налага, противопоставящ се играч на г-н Борисов. Това е добре\". Това заяви в ефира на „Нова телевизия\" журналистът Петър Волгин.Той и Георги Харизанов от Института за дясна политика коментираха размяната на остри реплики между президента Румен Радев и премиера Бойко Борисов през седмицата.„Не ясно, дали премиерът сбърка, като заяви, че Иво Христов е работил в телевизия на Делян Пеевски. Нормално е президентът да реагира. Румен Радев показа, че не е безгласна буква, а е силен и независим. Държавният глава винаги ще отговаря на Борисов\", допълни Волгин.„Президентът влиза в ролята на жълта медия. Ако не дадеш доказателства за опакованите под въпрос твърдения, това е проблем първо на институцията и второ ще накара хората като мен да си мислят, че това е нарочна провокация, която цели да пречи на влизането на България в Еврозоната и Шенген\", заяви от своя стрна Георги Харизанов.\"Президентът не е правил твърдения. Той зададе въпроси. Бойко Борисов не отговори конкретно, че не се е срещал с Пеевски. Президентът изрази на глас това, което си мисли обществото.Поводи за спречквания между Борисов и Радев ще има, защото и двамата са силни политици и не търпят някой да им се разхожда по главата. Радев винаги ще бъде опозиция на политиките на Борисов. Ние бяхме свикнали, предишният президент да си мълчи и да бъде беквокал на управляващите. Той се обаждаше, когато трябваше да се нападне Русия\", коментира още Петър Волгин.\"Твърденията на президента, опаковани във въпроси, трябва да се докажат. След като е казал \"а\", трябва да каже и \"б\". Иначе институцията олеква и се превръща в жълта медия. Хората също ще започнат да задават въпроси към президента - страх ли го е от нещо, защо не дава факти?\", отговори Георги Харизанов.", "date": "2018.02.18", "title": "Волгин: Президентът показа, че не е безгласна буква, а е силен и независим"}
{"url": "http://www.cross.bg/rashidov-ministur-nyama-1568075.html", "text": "/КРОСС/ Надявам се, че Бойко Борисов и Румен Радев ще се разберат като мъжкари. Това каза в предаването „Тази неделя\" по bTV депутатът от ГЕРБ и бивш министър на културата Вежди Рашидов по повод напрежението между премиера и президента.„Битки винаги има, не е хубаво да се водят през медиите\", подчерта той.„Те са сериозни, достолепни мъже, на всичкото отгоре са и екстремни в живота - единият е летец, а другият - каратист. Смятам, че като мъжкари могат да си вдигнат телефона и смятам, че ще го направят\", убеден е депутатът от ГЕРБ.Това им е урок също, че не бива да се разголват публично, защото цялото общество гледа тях и разчита на тях, допълни той.Според Рашидов от тези ситуации основно страда обществото, което „първо се забавлява и след това плаче\".„И двамата са сериозни мъже. Бойко Борисов от един пожарникар днес е един сериозен държавник, и то с много опит. Румен Радев е законен президент на българската държава. И аз в началото като министър се бях уплашил, отидох при Бойко и викам: Не разбирам нищо от тая работа, да хвърля оставка. Той вика: И аз не съм бил министър, ще се развием и ще се учим в движение. Това беше правилно\", отбеляза Рашидов.„Няма за какво да обвиняваме Радев, той ще се учи в движение на политика, защото той е законният президент\", посочи той.„Делян Пеевски никой не го е осъдил за нищо и е грозно да се ползва като боздуган трето лице и като плашило\", смята Рашидов.Според него образът на Пеевски е демонизиран в обществото и това не е честно. „И той има семейство, близки. Ако има нещо, има си органи за тази работа, но публично да се размахва, е нечистоплътно\", категоричен е бившият културен министър.Той не пропусна и темата за КТБ, с чиито фалит бе свързвано  и неговото име.„КТБ е един оглозган до костите в саваната слон, там няма месо\", заяви още в разговора с Жени Марчева Рашидов.„КТБ е ограбена банка, много хора участваха в грабежа\", отбеляза той.„Банката се ограби, няма вторично ограбване. Няма КТБ, активите са прибрани, получени кредити няма да се върнат\", допълни Рашидов.Той призна, че един от най-звучните шамари, които е получил, е „това, че ме окрадоха\".„Трудно го преживявам, аз не съм кредитополучател, моите пари откраднаха, честните ми пари. Бяха най-чистите, затова моето име се завъртя. Това много ме засегна\", изтъкна той. ", "date": "2018.02.18", "title": "Рашидов: КТБ е един оглозган до костите в саваната слон, там няма месо"}
{"url": "http://www.cross.bg/simov-predstavitel-nzok-1568073.html", "text": "/КРОСС/ „В здравеопазванета е кражбата на десетилетието. Там липсва и диалог, което е плашещо. Може би затова, управителят на Здравната каса е изпратил писма до всички парламентарни групи, че е нужна актуализация на бюджета на НЗОК\". Това каза народният представител от ПГ на „БСП за България\" Александър Симов  пред БТВ.Той добави, че е възможно високопоставен политик да е заплашвал шефа на касата.„Обвързаността, министърът непременно да си води шефа на НЗОК, показва, че нещо в системата не е наред\", каза още той. Симов припомни, че НЗОК, като институция, има проблем откакто Дянков, като финансов министър, е взел 1.5 млрд. лв. от нея, за които не е ясно къде са отишли.„Народният съд ни е наложен от Великите сили и ненапразно те пращат наблюдатели тук. Трябва да се проведе разговор за това, такъв ли е трябвало да бъде обхватът му\", заяви народният представител.„България по време на цялата Втора световна война е съюзник на Германия и в чл.5 на Парижкия мирен договор е заложено такъв съд да бъде проведен\", припомни социалистът.Симов добави, че БСП не наказва хората, които имат мнение, различно от това на партията. „При нас има вътрешнопартийна демокрация и Валери Жаблянов има право на мнение\", каза още той.„Познавам Иво Христов, а Бойко Борисов каза лъжа, още когато започна да го атакува. Не знам дали беше грешка или не\", отбеляза  народният представител по темата за конфликта премиер- президент.Симов попита, защо премиерът коментира  администрацията на президента и по-специално шефа на кабинета.„Според мен целта на Борисов е една- видимо е, че той е изморен от изпълнителната власт и се е прицелил в едно друго кресло, но няма да го получи\", заяви Александър Симов.Народният представител добави, че Румен Радев формулира редица въпроси, които витаят отдавна в общественото внимание.", "date": "2018.02.18", "title": "Александър Симов: В здравеопазването е кражбата на десетилетието"}
{"url": "http://www.cross.bg/myasto-naselenoto-izbori-1568066.html", "text": "/КРОСС/ В 8 села в различни краища на страната днес ще се проведат частични местни избори за кмет, предава \"Фокус\". Двама са кандидатите за кметското място в село . Там един срещу друг се изправят отстраненият от поста Ниязи Назим Вели от ДПС и кандидатът на ПП ГЕРБ Махмуд Сюлейман Юсеин. Изборите бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че кметът не бе прекратил участието си в търговска фирма. 866 души в кметството ще могат да упражнят правото си на глас в разкритата една Секционна избирателна комисия (СИК). В населеното място няма да има сформирани подвижни секции. Доскорошният кмет на Юксел Якуб Бекир от ДПС е единственият кандидат за кметския пост в населеното място. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност. 942 лица имат право на глас на частичните местни избори в кметството, където е разкрита една Секционна избирателна комисия (СИК). Частични избори ще има и в село . В надпреварата за кметския пост ще участват четирима кандидати - Гошо Иванов Манов от ГЕРБ, Бинназ Зубейдинова Мехмедова от ПП „ВОЛЯ\", Дженгис Мехмед Адем от ДПС и Руждин Фаиков Селимов от „ВМРО- Българско национално движение\". Изборите в населеното място бяха насрочени, след като на 3 август 2017 г. кметът Бейзат Исмаилов Мустафов подаде оставка. С право на глас в населеното място са около 1100 души, които ще могат да упражнят правото си на вот в избирателни секции.Жителите на  също ще избират нов градоначалник. Там кандидатите за кметския пост са трима - Цецо Първанов Луканов от ПП ГЕРБ, Мирослав Петров Кръстев от БСП и Михаил Кирилов Георгиев от ВМРО.1842 избиратели ще могат гласуват на частичните местни избори в гулянското село. Общо четири са разкритите секции на територията на селото. Едната от тях е подвижна, като за нея има подадени 19 заявления. До изборите в селото се стигна, след като кметът Любомир Божинов подаде оставката си през септември миналата година поради лични причини.Кметски избори ще се проведат и в . В изборната надпревара ще участват издигнатата от ПП ГЕРБ Мария Вълчева Петкова и кандидатът на ПП „АТАКА\" Стоян Иванов Стоянов. 320 са избирателите в Любенец. Изборите в селото бяха насрочени, след като Общинската избирателна комисия прекрати правомощията на кмета Драгомир Цонев заради влязла в сила присъда за нанесен побой.Двама са кандидатите за кметския пост в . Там един срещу друг ще се изправят Гюсюм Апти Хаджъ, издигната от ДПС, и Ангел Делев Ангелов - независим кандидат издигнат от инициативен комитет. Бившият кмет на населеното място Кенан Мустанов Ибрямов почина при автомобилна катастрофа на 3 ноември миналата година и това доведе до предсрочните избори. В населеното място е разкрита една избирателна секция, като по списъчен състав избирателите в населеното място са 603.Кметски избори ще се проведат и в . Там в кметската надпревара ще участват Любомир Иванов Младенов от ПП ГЕРБ, Цветана Петкова Божинова от БСП, Борислав Петров Борисов от ПП „Синьо Единство\", Емил Найденов Петров от ПП ВМРО и Ивайло Георгиев Кирилов от ДПС. До частичния вот в селото се стигна, след като кметът Магдалин Сълков подаде оставка миналия ноември. 460 са избирателите, които имат право на глас на частичните избори. В населеното място ще бъдат открити една постоянна и една подвижна секции.Пакизе Хасанова Мехмедова от ПП ГЕРБ и Исмаил Хасанов Мехмедов от ДПС ще се изправят един срещу друг в битката за кметския пост в . Изборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. С право на глас в населеното място са около 240 души, които ще могат да гласуват в една избирателна секция.  ", "date": "2018.02.18", "title": "8 села на избори за кмет днес"}
{"url": "http://www.cross.bg/federer-dimitrov-grigor-1568114.html", "text": "/КРОСС/ Големият Роджър Федерер се оказа прекалено голям за Григор Димитров. Швейцарецът, който от утре официално ще се завърне на световния връх и ще стане най-възрастният №1 в тениса съкруши българската надежда на финала на турнира в Ротердам. Федерер победи с убедителното 6:2, 6:2 за по-малко от час и лиши Димитров от възможността да вдигне първи трофей от началото на сезона.Така швейцарецът и продължи победната си серия, като остава единственият от големите в съвременния тенис, когото Григор Димитров така и не е побеждавал. А статистиката е 7 победи в 7 мача за Федерер.Все пак със силното си представяне в Ротердам Гришо успя да възстанови една от своите позиции в ранглистата и от понеделник ще е 4-ти в света, след като за кратко до днес бе 5-и. ", "date": "2018.02.18", "title": "Големият Роджър Федерер съкруши Григор Димитров на финала в Ротердам"}
{"url": "http://www.cross.bg/post-velikiya-vremeto-1568112.html", "text": "/КРОСС/ \"Отново сме пред спасителните дни на Великия пост. Времето на покаянието, чудният период в живота на православния християнин, в който, всеки един от нас търси опрощението на своята греховност\".Това се казва в обръщение на Негово Светейшество Българския патриарх и Софийски митрополит Неофит до освещения клир, всечестното монашество и благочестивото паство от Софийска епархия по повод началото на Великия пост. Днес е Неделя Сиропустна, вечерта са Сирни заговезни, а утре е началото на Великия пост. Днес на вечернята се извършва взаимно опрощение.„Всечестни отци, обичани в Господа, братя и сестри от богохранимата Софийска епархия. Отново сме пред спасителните дни на Великия пост.Времето на покаянието, чудният период в живота на православния християнин, в който, всеки един от нас търси опрощението на своята греховност. Светата Четиридесетница е духовен път, през който ние ще трябва да преобразим помислите си чрез силата на доброто. Това са дните, в които сме призвани да съжителстваме с любовта Христова, да показваме състраданието и обичта си към ближните.Дни различни от всекидневието на света - устрем към Бога и радост по Господа. Цялото богословие на светата Четиридесетница ни изправя пред богослужебните последования, които се разгръщат във времето, за да ни доведат до желания край - Празника на празниците и тържеството на тържествата - Възкресението на нашия Господ Иисус Христос. Това е пробуждане на съвестта, като в този кратък отрязък от вечността, през тези четиридесет дни, ние показваме своята православна идентичност в този свят.Всичко казано до тук има за цел да покаже какво чудно духовно пътешествие предстои пред нас. Всяка година то е различно изпитание на вярата ни, но винаги ни довежда до голямата радост - Възкресението. Всички ние трябва в тези дни да понесем тази предстояща радост, макар и в пост лицата ни нека светнат, а сърцата ни да се разтворят и приемат покаянието. Вие благоговейни отци на Църквата ни, бъдете смирени и устремени в богослужението.Служещи с постоянство и усърдие и ревностни в изпълнението на свещеническите си задължения. Приветливи и открити, винаги готови да приемете вярващите като ги доведете пред светлия образ на Пастиреначалника Христа, чрез тайнствата на Изповедта и Причастието със светите Дарове. Бъдете вглъбени проповедници и не пестете словата, за да разкривате пред народа Божий Христовите истини. Вие, братя и сестри, обични чеда на богоспасаемата Софийска епархия - изживейте времето на Великия пост като достойни Христови следовници!Светата Четиридесетница разкрива пред нас благодатното действие на въздържанието, поста и покаянието. Нека чуем повика на Църквата и изпълним нейните повели. Отделете се от съблазните на света и отдайте мислите си на нашия Господ. Живейте чрез Неговото Евангелие, та всекидневието да бъде наситено с Христовото учение. Нека словата на св. ап. Петър да звучат във вашите сърца: „Бъдете всички едномислени, състрадателни, братолюбиви, милосърдни, дружелюбни, смиреномъдри; не връщайте зло за зло, или хула за хула, а, наопаки, благославайте, като знаете, че към това сте призвани, за да наследите благословение\" (1Петр. 3: 8 - 9).Отечески ви пожелаваме леки и спасителни пости и Божията благодат и безмерната Христова милост да бъдат с всички нас, та с радост да преминем времето на поста и посрещнем Празника на празниците - Възкресението на нашия Господ Иисус Христос, Комуто подобава слава, власт и благодарение, сега и винаги и во веки веков! Амин!\", се казва в обръщението на патриарх Неофит.", "date": "2018.02.18", "title": "Патриархът: Изживейте времето на Великия пост като достойни Христови следовници"}
{"url": "http://www.cross.bg/trump-florida-propysnali-1568070.html", "text": "/КРОСС/ Американският президент Доналд Тръмп разкритикува остро ФБР във връзка със стрелбата във Флорида, вследствие на която загинаха 17 души. От ФБР признаха, че са пропуснали сигналите за извършителя Никълъс Крус, заради което Тръмп обвини Бюрото, че прекарва твърде много време, за да докаже руска намеса в изборите, след които той стана президент, а вместо това са пропуснали да спасят живота на толкова много хора.„Тъжно е, че ФБР пропуснаха толкова много сигнали, изпратени във връзка със стрелеца. Това е неприемливо. Прекарва се твърде много време в доказване на връзката между предизборната ми кампания и Русия, а такава няма. Връщайте се към основната си работа и ни направете горди\", написа Тръмп на профила си в социалната мрежа „Туитър\".ФБР по-рано призна, че не е следвало „протокола\", когато получава сигнал, че 19-годишният Никълъс Крус е готвил нападението над гимназия „Марджъри Стоунман Дъглас\" в Паркланд, Флорида. Мнозина конгресмени призовават за разследване във ФБР след като се разбра, че то не е реагирало на сигналите. ", "date": "2018.02.18", "title": "Тръмп към ФБР: Вместо да се занимавате с мен и Русия, можехте да спрете стрелеца във Флорида, връщайте се на работа"}
{"url": "http://www.cross.bg/raboti-lykovmarsh-vunshnite-1568068.html", "text": "/КРОСС/ Министерството на външните работи порица провеждането за поредна година на Луковмарш. От ведомството направиха това с официална декларация.Както е известно преди да се проведе събитието от страна на правителството единствено зам.-министърът на външните работи Георг Георгиев излезе и категорично се обяви против Луковмарш.Министерството на външните работи на Република България категорично осъжда провелата се снощи в столицата за поредна година демонстрация на ксенофобия, дискриминация и омраза, известна като \"Луковмарш\".Тази проява на неподправена нетърпимост към другия се провежда по-малко от месец, след като целият свят отдаде почит към жертвите от Холокоста. Снощният марш събра в България, която в момента е и председател на Съвета на Европейския съюз, хора от различни националности, дошли тук, за да демонстрират омраза и нетолерантност. Това трябва да бъде ясен сигнал за нас като общество и като европейци, които не са забравили страданията, причинени от Втората световна война, че не е достатъчно само да припомняме трагичните събития.Всеки акт на омраза и прослава на антисемитската и нацистката идеология е абсолютно неприемлив.  Пробуждането на нетърпимост към различния, проповядването на нетолерантност и яростната употреба на словото на омразата са опит за разклащане на демократичните ценности, които отстояваме като народ и като общност. Затова МВнР високо цени усилията на Световния еврейски конгрес и Организацията на евреите в България „Шалом\" за повишаване на обществената информираност по тази тема, както и насърчаването на борбата с причините за антисемитизма и речта на омразата.Министерството на външните работи ще продължи да работи в рамките на международните организации и в сътрудничество със своите партньори от международната общност за спазването на правата на човека, борбата с насилието и разпространяването на културата на мира, за да се превърнат сборища като „Луковмарш\" в част от миналото. ", "date": "2018.02.18", "title": "Външно министерство осъди проявата на неподправена нетърпимост Луковмарш"}
{"url": "http://www.cross.bg/plochev-kasata-petrov-1568071.html", "text": "/КРОСС/ В момента има тотална намеса в оперативното управление на Националната здравноосигурителна каса в лицето на зам.-министъра на здравеопазването и председател на надзорния съвет на касата Жени Начева. Това обяви в предаването „Тази неделя\" по bTV бившият подуправител на НЗОК д-р Димитър Петров, който беше освободен в края на миналата година.По думите му тя кадрува в Касата, разпорежда се директно на административния персонал, променя бюджети на болници.  Според него, тя прехвърля пари от едно място на друго, като вероятно били извършени и закононарушения.„Това не само че не е редно, но според мен тя извършва серия от закононарушения\", подчерта той.Поводът за разговора с него беше поисканата от здравния министър оставка на шефа на Касата д-р Камен Плочев. Както сам призна, министър Кирил Ананиев изпаднал в „ужас\", след като разбрал, че Камен Плочев иска актуализация на бюджета на Касата зад гърба на правителството. В писмо до председателя на парламента и парламентарните групи Плочев посочва, че задълженията на българската към чужди здравни каси нарастват.Според освободения през декември подуправител на НЗОК проф. Плочев категорично не е за поста управител на Касата, тъй като никога не се е занимавал със здравно осигуряване.„Изумен съм, че изискванията за управител на Касатата са толкова ниски, че са по-ниски от тези за директор на районна каса\", коментира бившият подуправител на НЗОК.„Като си тръгвах, му казах, че най-доброто, което може да направи за Касата и за себе си, е да се махне по най-бързия начин, защото той ще има проблеми\", допълни той.По думите му, за проф. Камен Плочев е обичайна практика да не знае какво подписва. „Той не вижда какво става, какво му дават да подписва. \"Дори в началото не искаше нищо да подписва, беше го страх\", каза още д-р Димитър Петров.„Дали ще си подаде оставката или не, не мога да кажа, може да реши да стои и скандалът да се задълбочи\", прогнозира той.По въпроса с дълговете към чужди здравни каси  д-р Петров коментира, че това са лесно предвидими разходи, тъй като ние ги плащаме след 18 месеца, тоест към юни миналата година сме били наясно какво трябва платим през цялата 2018 г.„Това е можело  да се предвиди в бюджета, който се приема през октомври. Грешката на проф. Плочев е, че е трябвало да се сети да постави въпроса тогава\", подчерта той.Според него стои въпросът, знаейки, че тези средства трябва да се платят през 2018 г., защо Жени Начева не ги е предвидила в това перо в бюджета. Не само тази година, а и предишни години са трупани подобни дефицити, посочи д-р Петров.„Проблемите с Касата ще продължават, докато тя не стане независима. Не може при смяната на всеки министър да се сменя и шефът на Касата\", отбеляза той.Д-р Петров коментира също, че не е привърженик на прогнозата на проф. Плочев, че до 1-2 г. системата на здравеопазването ще се срине.„Има големи проблеми, но такъв апокалипсис не може да се очаква\", заяви д-р Димитър Петров. ", "date": "2018.02.18", "title": "Бивш подуправител разкри сив кардинал начело на Здравната каса, шефът Камен Плочев не ставал за поста"}
{"url": "http://www.cross.bg/samolet-samoletut-raiiona-1568072.html", "text": "/КРОСС/ Само седмица след трагедията край Москва, където след самолетна катастрофа загинаха 71 души, сега пътнически аероплан падна и в Иран.Инцидентът стана по време на вътрешен полет между столицата Техеран и град Ясудж на Iran Aseman Airlines. Инцидентът е станал в района на град Семиром, в провинция Исфахан, като е паднал в планините Загрос.„Самолетът се разби в района Семиром и всички спешни служби са известени. Самолетът е превозвал между 50 и 60 пътници\", съобщи началникът на иранските служби за бързо реагиране Пир Хосеин Куливан., с което бе опровергана информация от по-рано, че може да има оцелели.„След като претърсихме района, за жалост открихме, че всичките пътници са загинали\", съобщи Мохамад Табатабай, директор на отдел „Връзки с обществеността\" на Aseman Airlines. Машината е паднала в изключително труднодостъпен район. Очевидци са видели как аеропланът се опитва да извърши извънредно кацане в селски район.Самолетът е ATR 72-500 - пътнически витлов самолет френско производство, предназначен за вътрешни полети и изпълняващ курс между Техеран и Ясудж.Самолетът е изчезнал от радарите 50 минути след началото на полета. Лайнерът се е врязал в хребета Дена в планините Загрос, разясниха малко по-късно иранските власти.Разстоянието между столицата и крайната дестинация е 556 км, които обичайно се преминават за час и половина от самолета.Иранските медии съобщават, че командирът на разбилия се самолет през 2013 г. успява да приземи самолет с отказал двигател. ", "date": "2018.02.18", "title": "Пътнически самолет се разби в Иран, 66 души загинаха"}
{"url": "http://www.cross.bg/cherno-more-amerikanski-1568069.html", "text": "/КРОСС/ Два американски бойни кораба влязоха в Черно море в събота, предава ТАСС, цитирана от news.bg.Първи бе миноносецът \"Рос\", а часове по-късно към него се присъедини и \"Карни\".Това са потвърдили от Шести американски флот на военноморските сили.Корабите са изпратени с мисия по сигурността. Решението е взето предварително и не е в отговор на нечии действия, са допълнили от там.Съгласно разпоредбите на Конвенцията от Монтрьо от 1936 г., военните кораби на страните извън Черно море в мирно време могат да останат за не повече от 21 дни, припомня агенцията.За Карни това е  американският разрушител стигна до Украйна като част от военноморско учение на НАТО.", "date": "2018.02.18", "title": "Два американски бойни кораба навлязоха в Черно море"}
{"url": "http://www.cross.bg/levski-vasil-godina-1568067.html", "text": "/КРОСС/ Днес в цялата страна ще бъде почетена 145-ата годишнина от гибелта на Апостола на свободата Васил Левски.Традиционно българската държава организира възпоменателната церемония за обесването на Васил Левски всяка година на 19 февруари, тъй като тя е приета при преминаването от Григорианския към Юлианския календар, но в десйствителност точната дата е именно днес - 18 февруари - или 6 февруари по стар стил.Васил Левски е псевдонимът, с който е известен Васил Иванов Кунчев, български революционер, идеолог и организатор на българската национална революция, национален герой. Основател е на Вътрешната революционна организация (ВРО) и на Българския революционен централен комитет (БРЦК). Известен е и като Апостола на свободата заради организирането и разработването на стратегията за освобождаване на България от османско иго. Той пътува по страната и създава тайни районни комитети, които да подготвят националния бунт. Неговата мечта е чиста и свята република, в която всички да имат равни права, независимо от етническата си и религиозна принадлежност. Създадената от него Вътрешна революционна организация е основата, върху която стъпват организаторите на Априлското въстание. Това въстание и последвалата Руско-турска война довеждат до възстановяване на държавата България на европейската карта.Други известни негови прозвища са „Дяконът\" и „Джингиби\" (Неуловимият). През 2007 година чрез национално телевизионно допитване на БНТ е избран за номер едно в списъка на най-великите българи за всички времена.Васил е роден на 18 юли (6 юли стар стил) 1837 г. в Карлово в семейството на Иван Кунчев Иванов и Гина Василева Караиванова. Има двама братя - Христо и Петър - и две сестри - Яна и Марийка. Учи във взаимно училище в гр. Карлово и в класното в Стара Загора. През 1851 г. баща му умира и тримата братя остават да се грижат за семейството. Васил е на 14 и започва да учи абаджилък. От 1855 г. е послушник при вуйчо си Василий, таксидиот на Хилендарския манастир в Карлово и Стара Загора. Учи две години в класно училище в Стара Загора и изкарва едногодишен курс за подготовка на свещеници в Пловдивското класно епархийско училище „ Св. Св. Кирил и Методий\", основано от Найден Геров през 1850 година. На 7 декември 1858 г. приема монашеството и името Игнатий в Сопотския манастир „Св. Спас\" под мантията на йеромонах Кирил, а през следващата 1859 г. пловдивският митрополит Паисий го ръкополага за йеродякон в църквата \"Света Богородица\" гр. Карлово. Някои автори свързват Левски с масонството, като допускат, че той бива посветен като масон през 1861 г. Това твърдение е категорично отречено от някои академични автори, макар те да не отхвърлят възможността Левски да е бил запознат с масонските идеи. Той владее отлично няколко езика: турски, гръцки и арменски, които се оказват полезни в революционната му дейност.На 3 март 1862 г. заминава за Сърбия и взема участие в Първата българска легия на Раковски в Белград. Запознава се отблизо с бунтовните среди на българската емиграция. Заради своята ловкост и храброст по време на сраженията с турците за белградската крепост Васил получава името Левски (според легендата е направил „лъвски\" скок по време на военни упражнения в Сърбия). На този етап изпитва силно влияние на Раковски и възприема идеята за организиране на чети, чрез които да се вдигне народът на въстание. След разтурянето на легията се присъединява към четата на дядо Ильо войвода. През 1863 г. заминава за Румъния и след кратък престой се завръща в България. През пролетта на 1864 г., навръх Великден в Сопот, Левски в присъствието на най-близките си приятели сам отрязва дългите си монашески коси. От този момент той става мирски дякон (служител, помощник) на свободата Васил Левски. Архимандрит Василий се опитва да възбуди църковно следствие срещу племенника си, а Пловдивският митрополит заплашва самия Василий с наказание, ако упорства в настояването си. От април 1864 до 1866 година Левски е учител в село Войнягово, Карловско, след това от март до октомври 1866 година в добруджанското Еникьой, а от края на годината до март 1867 година в съседното Конгаз. По-близо до границата, той се надява да се свърже с Раковски и да се запознае с неговите по-нататъшни планове. Като учител Левски развива революционна пропаганда сред народа и организира патриотични дружини за бъдещото въстание. През 1866 година на румънска земя се движи в средите на Хаджи Димитър и Стефан Караджа. През ноември 1866 година се среща с Раковски.През 1867 г. по предложение на Раковски е определен за знаменосец в четата на Панайот Хитов, която се подготвя за прехвърляне в България. Заедно с четата изживява всички трудности и разочарования по време на похода в Балкана през 1867 г. После заедно с четата преминава в Сърбия и постъпва във Втората българска легия (1867-1868). След разтурянето ѝ той се разболява и остава 2 месеца в с. Зайчар. През това време преосмисля изминатия път. Съмненията му в целесъобразността на четническата тактика се превръщат в убеждение, че трябва да се търси нов път за постигане на крайната цел. За пръв път изразява мнение, че трябва предварителна подготовка на народа за участие в освободителното дело. В писмо до Панайот Хитов загатва за своите изводи и намерения, като му съобщава, че е решил да извърши нещо голямо в полза на отечеството, „в което ако спечеля, печеля за цял народ, ако загубя, губя само мене си\". В него се засилва недоверието спрямо Сърбия и убеждението, че българите трябва да разчитат преди всичко на себе си, а не на външни сили. Гибелта на четата на Хаджи Димитър и Стефан Караджа окончателно го убеждава, че предварителната подготовка е необходимо условие за победата на българската революция. През август 1868 година, Левски отива в Букурещ, където се свързва с Иван Касабов и дейците на „Българското общество\". Към това време се отнася запознаването му с Христо Ботев и техният съвместен живот в една изоставена вятърна мелница край Букурещ.Със средствата, предоставени от „Българското общество\" и читалище „Братска любов\", организация на „младите\", Левски заминава за Цариград с параход на 11 декември 1868 г., за да предприеме оттам първата си обиколка из българските земи. Тя е с осведомителна цел. При извършването ѝ, Левски се запознава с условията и възможностите за революционна дейност в българските земи. В началото на януари 1869 г. напуска турската столица и се отправя към Тракия и Северна България. Преминава през Пловдив, Карлово, Сопот, Казанлък, Сливен, Велико Търново, Ловеч, Плевен и Никопол. Навсякъде разговаря със свои доверени хора и познати, за да ги спечели за делото. Обнадежден, че в непродължителен срок може да бъде обявено въстание, Левски приключва своята обиколка и на 24 февруари се завръща в Румъния.След двумесечен престой в Румъния на 1 май 1869 г. Апостола започва втората си обиколка в българските земи с изходен пункт Никопол. Сега той е снабден с революционна прокламация и пълномощно, получени от Иван Касабов. И двата документа, които удостоверяват, че Левски не е случаен човек, а изразява мнението на българската политическа организация в Румъния, са подпечатани с печат на Привременното правителство на Балкана. По време на тази обиколка Левски поставя началото на изграждането на вътрешната революционна организация (ВРО). Първият комитет е основан в Плевен с препоръките и помощта на Данаил Попов. После продължава изграждането на местни (частни) революционни комитети и в Ловеч, Троян, Карлово, Калофер, Казанлък, Пловдив, Сопот, Чирпан и др. Втората обиколка на Левски го убеждава, че въстанието не може да бъде вдигнато толкова скоро, както мисли няколко месеца преди това. Той съзира необходимостта от по-голяма подготовка на народа, осъществявана от революционни комитети, свързани организационно помежду си.След завръщането си в румънската столица на 26 август 1869 г. Левски се включва активно в живота на младата българска емиграция. В края на 1869 г. заедно с Любен Каравелов участва в създаването на Българския революционен централен комитет. Той се стреми да убеди емиграцията, че центърът на подготовката на предстоящото въстание трябва да се пренесе във вътрешността, че българите трябва да разчитат на своите собствени сили, а не на външна помощ, че трябва да се скъса решително с необмислените комбинации с балканските страни. Емигрантските дейци съзнават необходимостта от организиране на народа, но никой няма план кой и как да го направи. Те трудно се разделят и с традиционните си схващания за чужда помощ и за ръководене на революционното движение извън страната. Разочарован от емиграцията, през май 1870 г. Левски се завръща в България и се заема с доизграждането на комитетска мрежа. До края на 1871 г. успява да създаде гъста мрежа от революционни комитети, обединени в цялостна ВРО. За столица на ВРО е обявен Ловеч, а комитетът в този град е обявен за БРЦК. В запазената документация и в печата на организацията той е наричан още Привременно правителство на България. Създаването на ЦК в България изключително важна стъпка в укрепването на вътрешната комитетска организация. С това Левски осигурява организационно работата си по подготовката на въстанието в страната. Ловешкият комитет го подпомага в поддържането на връзките с емиграцията. Левски разглежда ЦК в България като върховно ръководство на революционното движение с общонационални функции. Селските и градските частни комитети в революционната организация обединяват в себе си представители на всички социални групи в българското общество. Левски единствен от „четеримата големи\" на българската революция достига до прозрението, че в подготовката трябва да бъдат привлечени и чорбаджиите. Техните средства са особено нужни за материалната осигуреност на предстоящото въстание. Той предвижда получаване на тези средства по доброволен начин, но за тези, които отказват да подкрепят народното дело, той въвежда революционен терор.Към края на 1871 г. изградената ВРО е единствената реална сила, способна да постави на дневен ред българския национален въпрос. Комитетите започват активна работа за привличане на привърженици, за събиране на средства и закупуване на оръжие. Когато работата нараства, БРЦК изпраща двама помощници на Левски през втората половина на 1871 г. - Димитър Общи и Ангел Кънчев. Същата година изработва програма и проектоустав на БРЦК. Инициатор и участник е на първото общо събрание на БРЦК в Букурещ (29 април - 4 май 1872 г.). В края на юни 1872 г. напуска Букурещ и като пълномощник на БРЦК пред комитетите в България започва преустройство на Вътрешната революционна организация. Създава окръжни комитети.На 22 септември 1872 г. Димитър Общи организира обир на турската поща в Арабаконак. Левски е против, но е подкрепен единствено от поп Кръстю Никифоров. Залавянето на участниците нанася тежък удар на революционната организация. Левски получава нареждане от БРЦК и Каравелов за вдигане на въстание, но отказва да го изпълни и решава да прибере архивите на ВРО от Ловеч и да се прехвърли в Румъния. Той знае за провала при обира в Арабаконак, но не знае, че турската полиция разполага с негова фотография и с точно описание на особените му белези, както и с информация, къде евентуално може да бъде открит. Васил Левски не е предаден от един човек, а е жертва на дълга верига от полицейски разкрития. На 27 декември 1872 г. бива заловен от турската полиция до Къкринското ханче (източно от Ловеч). При залавянето му архивът, е останал незабелязан от хайката. Същият архив с комитетски книжа е запазен и по-късно предаден на Захари Стоянов. Липсващите парични средства са намерени през 1972 г. в темелите на къщата на Марин Поплуканов. Предполага се, че причината за неговото залавяне е предателство от съмишленик. Спори се за името на предателя - Поп Кръстю (съучредителя на комитета в Ловеч) или Марин Поплуканов (председателя на комитета). През 1925 историкът Димитър Страшимиров публикува обширен труд, в който представя доказателства, че именно поп Кръстю става доносник на турските власти и дава сведения за местоположението на Левски. Според други проучвания предателство спрямо Левски не е имало. До последно османците не знаят кого са заловили и Левски е откаран в Търново, за да бъде разпознат. Чак там става ясно кой е той. При Къкрина отиват едва няколко заптиета, а в случай, че са знаели кого залавят, подобна малочисленост не би била логична. Също така се доказа, че поп Кръстю не е имал точна информация за плановете на Левски. Левски, който е охраняван само от 20 заптии по време на пътя си от Търново до София, се е надявал напразно до последно, че ще бъде освободен от съмишленици.Впоследствие Левски е отведен в София, където е предаден на съд. Апостола изгражда защитата си на основите на правата на християните според Хатихумаюна, за да не издаде някого и организацията. Той подчертал няколко пъти, че е търсил законни пътища за изменение на живота в Империята. Левски се разграничава от дейността на Димитър Общи, за да избегне криминални обвинения. Очаквало се Великото везирство да освободи всички освен обирачите на пощата, защото политически процес не е в интерес на Турция и вреди на авторитета ѝ пред Европа. Комисията за процеса е: Али Саид паша, Шакир бей и Иванчо Хаджипенчович. В инструкциите към съдиите е записано да се накажат строго само ръководителите. В състава на съда са включени и българите: х. Мано Стоянов и Пешо Тодоров като представители на българската община в града. Включени са още мюсюлмани и евреи. Смъртната присъда е издадена на 14 и е потвърдена на 21 януари 1873 г. Процесът завършва, а комисията е иззела функциите на съд, което е недопустимо по законите на самата империя. 60 подсъдими са осъдени на затвор и заточение и двама са обесени - Димитър Общи и Васил Левски. Присъдите са потвърдени от султана по целесъобразност. За да не се навреди на турската дипломация, не са извършвани по-мащабни разследвания и гонения.На 18 февруари (6 февруари по стар стил) 1873 г. присъдата е изпълнена в околностите на София. Мястото на обесването на Васил Левски се намира в центъра на днешна София, където е издигнат негов паметник.  ", "date": "2018.02.18", "title": "145 години от обесването на Васил Левски"}
{"url": "http://www.cross.bg/nasilieto-ybezhishte-poslednoto-1568052.html", "text": "/КРОСС/ Насилието е последното убежище на некадърните.Айзък Азимов ", "date": "2018.02.18", "title": " Насилието е последното убежище на..."}
{"url": "http://www.cross.bg/mensun-hays-seriala-1568056.html", "text": "/КРОСС/ Актрисата от сериала \"Доктор Хаус\" Шарлин Ий обвини рок музиканта Мерилин Менсън в сексуално посегателство, докато тя е работила над сериала.Обвиненията си тя отправи срещу музиканта в социалната мрежа \"Туитър\". \"Дори не ме карайте да започвам с Мерилин Менсън. Да, това се случи отдавна - по време на последния сезон на \"Доктор Хаус\" той дойде на снимачната площадка, тъй като е луд фен на сериала и започна да тормози всяка жена наоколо\", написа Ий, цитирана от БГНЕС.По думите ѝ тя се е засегнала изключително дълбоко от това, че Менсън е разпитвал \"всичките присъстващи жени\" дали не искат да опитат определени сексуални пози, а самата нея е нарекъл \"китаец\" (China Man). В заключение актрисата заяви, че се надява Менсън да \"получи помощ\".", "date": "2018.02.18", "title": "Актриса от \"Доктор Хаус\" обвини Мерилин Менсън - нарекъл я е \"китаец\" и тормозел всички жени от филма"}
{"url": "http://www.cross.bg/rodeni-na-fevryari-1568061.html", "text": "/КРОСС/ Георги Ангелов, конституционен съдияДиляна Георгиева, двукратна световна шампионка по художествена гимнастикаИван Комитски, бивш председател на Държавна агенция \"Архиви\"Йордан Дафов, диригент и композиторКамен Спасов, бизнесменСтефан Начков, скулпторДоц. д-р Таню Бонев, директор на Института по астрономия на БАНХристо Живков, актьорМагърдич Халваджиян, продуцент и режисьор ", "date": "2018.02.18", "title": "Родени на 18 февруари"}
{"url": "http://www.cross.bg/chasa-levski-sirni-1568060.html", "text": "/КРОСС/ ***Белица.От 10.00 часа в лекционната зала на хотел „Бор\" вицепрезидентът Илияна Йотова ще участва в публична дискусия „Планините - неоцененото богатство на Европа\". В 11.00 часа вицепрезидентът ще произнесе приветствено слово на официалното откриване на Зимен празник „Белица - Семково 2018\".***Карлово.От 18.00 часа на площад „Васил Левски\" ще се състои възпоменателна церемония в памет на Апостола на свободата. Участие в ритуала ще вземат министърът на отбраната Красимир Каракачанов, представителни подразделения на 61-ва Стрямска механизирана бригада, заместник-началникът на отбраната генерал-лейтенант Пламен Атанасов.***Ловеч.От 18.30 часа пред паметника на Васил Левски в кв. „Вароша\" ще се проведе тържествена проверка-заря, на която ще присъстват председателят на Народното събрание Цвета Караянчева, началникът на отбраната генерал-лейтенант Андрей Боцев и заместник-командирът на Сухопътните войски бригаден генерал Валери Цолов.***София.От 17.30 часа от паметника на Васил Левски ще започне шествие-поклонение пред личността и саможертвата на Апостола на българската свобода, организирано от ПП НФСБ. Шествието ще завърши с поклонение на паметната плоча на църквата „Света Петка Самарджийска\" (в подлеза на ЦУМ). На поклонението ще присъства заместник министър-председателят по икономическата и демографската политика Валери Симеонов и депутати от НФСБ в 44-тото Народно събрание.***София. От 10.30 часа и от 14.00 часа по повод 145-ата годишнина от обесването на Васил Левски Националният военноисторически музей ще представи на своите посетители безплатно най-успешната си образователна програма: „Васил Левски - вчера и днес\".***София.В 11.00 часа в Голямата зала в Руския културно-информационен център ще се състои концерт с участието на Трио „Ы\", детския хореографски колектив към Посолството на Русия и студиото за естрадни танци „Феникс\".***София.От 11.00 до 19.00 часа в литературен клуб „Перото\" ще се състои „Нощ на книгите за Хари Потър\".***София.От 12.30 часа пред Народното събрание ще се проведе 5-тият пореден протест срещу Истанбулската конвенция (ИК).***Асеновград.От 12.00 часа в манастира „Св. Петка Мулдавска\" ще се състои поклонение пред паметта на Апостола във връзка с навършването на 145 години от трагичната му гибел.***Бургас.Кукерски игри ще се проведат в комплекс „Меден рудник\". Шествието започва в 7.30 часа от дома на „Царя\" на ул. „Въстаническа\" №55. В 15.30 часа в двора на Професионална техническа гимназия ще бъде дадено началото на концерт. В 16.30 часа „Царя\" ще насочи звънтящото шествие към мястото за „Посев\" - двора на Професионална техническа гимназия.***Велико Търново.От 11.00 часа пред паметника на Васил Левски ще бъдат отбелязани 145 години от обесването на Апостола на българската свобода.***Враца.Врачанският митрополит ще оглави богослуженията в Неделята на взаимното опрощение. Денят започва с утреня и света литургия, а в 16.00 часа в храма „Св. Възнесение\" ще започне вечерня, след която e взаимното опрощение.***Горна Оряховица.От 11.00 часа в кв. „Пролет\" ще бъдат поднесени цветя и венци пред паметника на Васил Левски, по повод 145 години от смъртта на Апостола на свободата.*** Горна Оряховица./с. Поликраище. От 16.30 часа в центъра на селото ще се проведе пресъздаване на обичаи на Сирни Заговезни.***Добрич.С различни инициативи в Добрич ще бъде отбелязан празникът Сирни Заговезни. В 15.30 часа, от началото на пешеходна зона на бул. „25 септември\", ще тръгне кукерско шествие. От 16.00 часа в АЕМО „Старият Добрич\" до Часовниковата кула ще се проведе възстановка на ритуалите, свързани със Сирни Заговезни.***Димитровград./с. Бряс.Кметът на Община Димитровград Иво Димов ще участва в традиционния регионален събор „Ден на чавгата\". В 16.30 часа ще бъде открита изложба на чавги и кулинарни изделия типични за трапезата на празника. От 17.00 часа ще бъде отслужена литургия в църковния храм „Св. Иван Рилски\", след което със запалени факли ще започне шествието към покрайнините на селото, където в 17.45 часа ще бъде официално открит празника с изпълнение на местни фолклорни групи и състави и гостуващи такива от общината***Пазарджик./с. Бъта.От 11.00 часа в двора на училището в селото ще се разиграят кукерски игри „Рогача\" с участието на самодейните състави при Народно читалище „Никола Й. Вапцаров - 1927\" - село Бъта.***Пазарджик./с. Елшица.От 12.30 часа на площада в селото ще се проведе кукерски празник „Джумал\" и народно веселие с участието на самодейните състави при Народно читалище „Васил Левски - 1925\".***Пазарджик./с. Попинци.От 13.00 часа на площада в селото ще се проведат кукерски игри „Джумал\" и „Пролетни игри около въртяжката\", организирани от Народно читалище „Искра-1872\" - село Попинци.***Перник.От 11.30 часа пред сградата на Община Перник ще се състои протест под надслов „Не на насилието в детски градини и училища\".***Петрич.От 11.00 часа в експозиционна зала на Историческия музей ще бъде открита изложба под надслов „145 години от обесването на Апостола на свободата\".***Пловдив.От 11.00 часа в Младежки център Пловдив ще се проведе открит по сугестопедия.***Пловдив.От 18.00 часа в храм „Св. Марина\" Пловдивският митрополит Николай ще възглави богослужение за Неделя Сиропустна - Сирни Заговезни.***Смолян/с. Момчиловци.Конкурс за пустовски старец и традиционно палене на орада за празника Сирни Заговезни ще се проведе в Голямската махала в Момчиловци.***Сопот.От 15.30 часа в центъра на града ще се състои възстановка на празника Сирни Заговезни и кукерски ритуал за просперитет и прогонване на злите сили.***Стара Загора.От 11.00 часа в Кукления театър ще се играе постановката „Вълкът и седемте козлета\".***Стара Загора.От 11.00 часа в кв. „Железник\" ще се състои народно веселие по повод Сирни Заговезни - „Да прогоним злото\".***Ямбол.От 11.00 до 14.00 часа в Градския парк на Ямбол, с пищен поразник ще бъде отбелязан професионалният празник на лозарите и винарите.  ", "date": "2018.02.18", "title": "Събитията в страната на 18 февруари"}
{"url": "http://www.cross.bg/dyha-raiioni-slab-1568063.html", "text": "/КРОСС/ Днес започналото от запад заоблачаване ще обхване цялата страна и вечерта в северозападните райони ще превали слаб дъжд. Максималните температури ще са между 5° и 10°, в югозападните райони до 13°.Преди обяд на места в равнините ще има намалена видимост. В източните райони ще духа слаб южен, а в Дунавската равнина запад-северозападен вятър. През предстоящата нощ на много места в Северна България ще има превалявания от дъжд, а след полунощ, с проникването на по-студен въздух от североизток, в Предбалкана и високите полета на Западна България ще превали сняг.Над Черноморието ще има значителна облачност, с повече слънце над южното крайбрежие. Ще духа слаб до умерен южен вятър. Максимални температури на въздуха: 7°-9°. Температурата на морската вода е 5-7°. Вълнението на морето ще бъде 1-2 бала.Над планините ще има значителна облачност, но почти без валежи. Ще духа предимно умерен запад-югозападен вятър, който по-късно през деня ще се ориентира от северозапад. Максимална температура на височина 1200 метра около 6°, на 2000 метра - около 0°.Атмосферното налягане е малко по-високо от средното за месеца - слабо ще се понижи.", "date": "2018.02.18", "title": "Заоблачава се в цялата страна"}
{"url": "http://www.cross.bg/iskane-dyshi-hora-1568058.html", "text": "/КРОСС/ Масов протест в американския щат Флорида с искане за по-строг контрол за огнестрелните оръжия, предава БНТ. Хиляди се включиха в различни прояви с искане за законови промени, продиктувани от масовото убийство в училище в щата, след което загинаха 17 души.„Засрамете се\" - това скандираха стотиците протестиращи във Форт Лодърдейл.Ученици, учители и родители настояват политиците да предприемат необходимите мерки и да ограничат възможността за притежание на оръжие. Демонстрацията се състоя пред сградата на федералния съд в града. А огромната мъка е изместена от гняв и ярост. Особено сред младите хора, според които бездействието на Вашингтон погубва бъдещето.Сред протестиращите бе и една от оцелелите от кланицата в  гимназия \"Марджъри Стоунман Дъглас\" - 18-годишната Ема Гонсалес.„Всички те казват, че става дума за психически проблеми. Но ние трябва да обърнем внимание, че не е само! Той нямаше да нарани толкова много хора ако беше с нож\", коментира Ема.На 14 Февруари бившият възпитаник на училището - Никълъс Крус, нахлу в сградата и с полуавтоматична пушка отне живота на 17 души. В емоционалната си реч Ема за пореден път се зарече стрелбата в Паркланд да бъде последната.„Ако не направите нещо, за да спрете това, жертвите на изстрелите ще стават все повече... И ние ще сме безполезни за вас, ненужни! Всички политици, които вземате пари от Националната асоциация на притежателите на огнестрелни оръжия - засрамете се!\", допълни оцелялата.В следващите дни подобни протестни акции са планирани и в други градове на САЩ. ", "date": "2018.02.18", "title": "Младите американци се надигнаха, масови протести във Флорида с искане за по-строг контрол върху оръжията"}
{"url": "http://www.cross.bg/srok-dvizhenieto-ogranicheno-1568062.html", "text": "/КРОСС/ Информация за състоянието на републиканските пътища към 05:30 ч. за 18.02.2018 г.І. МЕТЕОРОЛОГИЧНА ОБСТАНОВКА:Температурите са в интервала от + 4° до + 17°.Времето над страната е ясно. Слаб до умерен вятър духа в областите Силистра, Търговище, Шумен, Разград,  Добрич и Смолян.Пътните настилки са предимно сухи, като по високите и усойни места са частично мокри, заледени и обработени.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София: Ограничено е движението по пътната връзка София-Костенец на пътен възел „Мухово\" на АМ „Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел „Ихтиман\" при км 34+000.- за направленията Ихтиман - Пловдив и Костенец - Пловдив през пътен възел „Церово\" при км 69+167. Движението по АМ „Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ „Хемус\": няма ограничения.АМ „Струма\": няма ограничения.АМ „Марица\": няма ограничения.АМ „Черно море\": няма ограничения.АМ „Люлин\": няма ограничения.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно; - „Златишки\" - затворен за всички МПС. Срок: целогодишно;- „Троянски\" - забранен за всички МПС;- „Айтоски\" - отворен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т. Срок: целогодишно; - „Петрохан\" - забранен за МПС над 12 т; - „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция „Петрол\"/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;Област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:1. Ремонтни дейности и временна организация на движението /ВОД/:ОПУ-Благоевград:Временно са въведени следните ограничения за движение на МПС: няма ограничения.ОПУ-Бургас:Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.ОПУ-Варна:Временно са въведени следните ограничения за движение на МПС: няма ограничения.ОПУ-В. Търново:Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло. Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище. Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.ОПУ-Видин:Временно са въведени следните ограничения за движение на МПС: Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.ОПУ-Габрово:Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:Временно са въведени следните ограничения за движение на МПС: няма ограничения.ОПУ-Кюстендил:Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.ОПУ-Кърджали:Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т. Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:Временно са въведени следните ограничения за движение на МПС: Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.ОПУ-Пазарджик: Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.ОПУ-Плевен:Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.ОПУ-Пловдив: Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:Временно са въведени следните ограничения за движение на МПС: няма ограничение.ОПУ-Русе:Временно са въведени следните ограничения за движение на МПС: Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно. Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г.ОПУ-Силистра:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.ОПУ-Сливен:Временно са въведени следните ограничения за движение на МПС: Път II-48: Движението по път II-48 Градец - Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.ОПУ-Смолян:Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:Временно са въведени следните ограничения за движение на МПС: Път II-81: Ограничено движение по път ІІ-81 Монтана - София през проход „Петрохан\" за автомобили над 12 т.Обходен маршрут: през гр. Своге. Срок до 31.03.2018 г. Път II-81: Движението по път ІІ-81 Бучин проход - Гинци от км 30+200 до км 50+870 се осъществява в една лента поради аварийно запълване на появили се деформации на пътната настилка със студена смес. Срок 18.02.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.ОПУ-Стара Загора:Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.ОПУ-Търговище:Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.ОПУ-Ямбол:Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.02.18", "title": "Ето каква е обстановката по пътищата на 18 февруари"}
{"url": "http://www.cross.bg/prepodobniyat-vreme-agapit-1568051.html", "text": "/КРОСС/ \"Дойде време, на духовните подвизи начало\"(Слава на Хвалите, Неделя Сиропустна)\"Който яде, да не презира оногова, който не яде;и който не яде, да не осъжда оногова, който яде, понеже Бог го е приел\" (Рим. 14:3).Стиховна стихира за следващия ден (понеделника от I седмица на Великия пост):Постимся постом приятным, благоугодным Господеви:пост есть злых отчуждение, воздержание языка, ярости отложение,похотей отлучение, оглаголания, лжи и клятвопреступления.Сих оскудение, пост истинный есть.Да постим с пост приятен, на Господа благоугоден.Истинският пост е отдалечаване от злото, задържане на езика, успокояване на гнева,отлъчване от похотта, празнодумството, лъжата и клетвопрестъплението.Лишаването от всичко това е пост истински и благоприятен.По-долу:За Прощалната неделя накраткоНеделя на всеопрощението прот. Александър ШмеманВиж също:Слова в прощалната неделяЗа неосъждането архиепископ Серафим (Соболев)\"Сега е властта на мрака\" архимандрит Серафим (Алексиев)Простено - прости! проф. Тотю КоевНеделя Сиропустна архимандрит Павел СтефановНеделя на прошката митрополит Антоний СурожкиСказания за подвижните празнициПървите шест седмици на Великия постСтрастната седмица ден по денВъзкресение Христово - ПАСХАОт Великден до ПетдесетницаСвета Четиридесетница (Великденски пост)За Прощалната неделя накраткоСутринта в православните храмове, по време на св. Литургия, се четат думите от Евангелието: \"Ако простите на човеците съгрешенията им, и вам ще прости Небесният ви Отец; ако ли не простите на човеците съгрешенията им, и вашият Отец няма да прости съгрешенията ви\" (Мат. 6:14-15). (След това се припомнят наставленията на св.ап. Павел към евреите в Евр. 12:1-10,бел.ред.)Следобяд по време на вечернята свещениците се преобличат с тъмни одежди за поста. В богослужението се пеят великопостните тропари с поклони и се произнася молитвата на св. Ефрем Сирин \"Господи и Владико на моя живот...\".След отпуста на вечернята се извършва специален чин на прошката. На солея се изнасят и полагат на аналоя напрестолният кръст и иконите на Спасителя и св. Богородица. Настоятелят на храма се покланя пред тях и ги целува, после се обръща към хората с молба за прошка от събратята му клирици и от събралите се вярващи. Всички свещенослужители и миряни се покланят пред кръста и иконите и взаимно искат прошка едни други.Неделя на всеопрощениетоПоследният ден преди Великия пост е широкоизвестен като \"неделя на всеопрощението\". На този ден се четат Христовите думи: \"Ако не простите на човеците съгрешенията им и вашият небесен Отец няма да прости съгрешенията ви.\" (Мат. 6:15) През тази вечер всеки човек в църквата иска прошка от другите чрез \"ритуала на прошката\", за да може да влезе в поста, който е време за очистване, размисъл, усъвършенстване и примирение със събратята.Съвестта, скрита дълбоко в нашето съзнание, е тази, която поражда угризения и силно желание за очистване, поправяне и възраждане. Угризенията са гласът на съвестта. Те са първата стъпка по пътя към изчистването, към желанието да простиш и да ти бъде простено, към самата \"неделя на всеопрощението.\"Защо? Защо жаждата за прошка се появява у нас толкова силно в момента, в който се събуди нашата съвест? Отговорът е: защото съвестта ни разкрива същността на злото и лъжата, а тя е раздяла, вина пред другите.Достоевски е казал чрез стареца Зосима, че \"всеки е виновен за всичко пред всички\". На пръв поглед тези думи изглеждат не само много преувеличени, но направо абсурдни. \"С какво съм виновен пред другите?\" - питат постоянно нашият накърнен разум и нашето външно аз. Що се отнася до \"морала\", разумът ни е склонен да се съгласи, че наистина по някакъв начин сме виновни пред някого, но после успокоително добавя, че това е част от живота. Нека позволим на разума да се съмнява, нека оставим моралът да разсъждава, но нека да се вслушаме и в съвестта: там някъде дълбоко, дълбоко в нас един тих глас казва толкова категорично и настоятелно: \"Виновен си.\" Каква е тази вина? Не, тя не е за конкретни обиди и скарвания, които са почти неизбежни, нито пък за обикновени разправии и малки дрязги. Не. Тази вина, толкова изненадваща и оче-видна, произлиза от друго място - от моя собствен живот, изцяло пропит от егоизъм. Следователно вината е съсредоточена само върху мене, другите нямат нищо общо с нея, освен дотолкова, доколкото са станали само едно средство. Любовта им е отровена отвътре, осакатена от егоизма и сякаш дори и в любовта искаме да притежаваме любимия само за себе си.Само и единствено съвестта е тази, която ни разкрива в голяма яснота света като битка на всеки срещу всеки. Една битка, която обхваща целия живот отначало до край. Знаейки и чувствайки това, ние започваме да усещаме вътре в себе си истинността на думите на Достоевски: \" \"Всеки е виновен за всичко пред всички.\" Тогава започваме да разбираме и думите на св. Серафим Саровски, който казва: \"Спаси себе си и хиляди около теб ще се спасят.\"\"Спаси себе си\" означава да се спасим най-напред от първоначалното робство на разделението, от този вътрешен развод с живота и хората, от това съзнателно и несъзнателно състояние на борба, в което живеем.Да простиш и да ти бъде простено! Това е начинът, по който се завръщаме от отчуждението към сближението, от враждебността към любовта. Но да простиш не означава само да не забелязваш недостатъците или дори по-лошо - с едно махване на ръка да отпишеш другите като безнадеждни и незаслужаващи внимание. Прошката не е безраз-личие, презрение или цинизъм. Само човек, който е осъзнал с цялата си душа истинския ужас от липсата на любов в света, който е почувствал безкрайната мъка от самотата, на която сам се е обрекъл поради егоизма си, е способен да прощава и да бъде простен.Всичко това е изразено в църковната молитва на неделята на всеопрощението: \"Не обръщай лицето си от Твоя син, защото съм наранен.\" Ето я тази светла тъга, която единствена ни дава възможност да разберем корена, същността и силата на злото: охладнели сърца, повехнала любов, триумф на себеутвърждаването, чийто резултат е изолация и самота. Молим се за прошка, жадуваме да ни бъде простено... Както малкото дете, което е обидило майка си, копнее за изгубения рай на нейната любов, така и всеки от нас знае, че унищожаването на злото започва с обръщането на душата, със смекчаването на сърцето, с жаждата за помирение. Независимо колко далече ни изглежда всичко това от студения и жесток живот, в който силата на \"колективното\" по-скоро влошава, отколкото смекчава човешката самота, независимо и колко чуждо ни се струва това в наше време, истината е, че само в силата на съвестта, в жаждата за прошка и в обръщането на душата можем да открием началото на нашето духовно възраждане. - в продължение на 21 години ръководил римското паство и се трудил против ересите.По негово настояване бил свикан IV Вселенски събор в Ефес (451 г.), на който била осъдена ерестта на Евтихий.Свети Лъв бил италианец. Той от ранни години се посветил на служение Богу. Възведен бил на папския престол в 440 г. след смъртта на папа Сикст ІІІ. Като добър пастир той се грижел за повереното му духовно стадо, давал му пример на благочестие и ревностно го защищавал от външни и вътрешни врагове.Ужасно бедствие застрашавало в това време Италия: Атила, цар на хуните, наречен с прозвището \"бич Божий\", около 452 г. нападнал Италия и отивал с войската си срещу Рим. Папа Лъв усърдно се помолил на Бога, изпросил застъпничеството на светите апостоли Петър и Павел, излязъл с римските сенатори да посрещне страшния цар и го помолил за пощада. Атила, като изслушал речта на светителя, обещал да пощади цялата Римска област. И действително, той се оттеглил, за крайно учудване на своите войници, непривикнали да виждат в него такова милосърдие. Те с удивление го попитали, защо послушал папата и тъй лесно се отказал от изгодите, които покоряването на Рим му обещавало.Четвърти вселенски събор- Нима вие не видяхте онова, което аз видях? - запитал ги Атила. - Докато папата говореше с мене, двама светли мъже държаха над мене измъкнати мечове и ме застрашаваха със смърт, ако не послушам Божия архиерей.Във време на светителството на Лъв Велики в Рим и друго бедствие тежало над Църквата. Ереси непрекъснато смущавали християните. Осъдени на вселенските и поместните събори, те изникнали отново с някои изменения и спечелили много последователи.Главна ерес била монофизитската, която била създадена от лъжеучителя Евтихий и проповядвала, че у Иисуса Христа имало само едно естество - Божеско. На един поместен събор в 448 г. тази ерес била осъдена и Евтихий бил лишен от свещен сан.Папа Лъв І също изложил учението за вълпъщението на Сина Божи, като обявил за недействителни определенията на беззаконния събор, свикан в Ефес от съмишлениците на Евтихиий. По настояване на папа Лъв бил свикан в 451 г. Четвърти вселенски събор, на който окончателно била осъдена Евтихиевата ерес.Папа Лъв вдъхнал почит и внушил милосърдие и у краля на вандалите Хензерих, който нападнал Рим.Свети Лъв Велики умрял в дълбока старост.Преподобни Агапит се родил в Кападокия, при царуването на императорите Диоклетиан и Максимиан. Родителите му били християни. Още в младите си години той приел монашество и постъпил в един от манастирите в своята родина, където се подвизавали повече от хиляда монаси. Като усвоил от тях добрите монашески навици, преподобният скоро станал изкусен изпълнител на Господните заповеди. Той така ревностно се подвизавал в пост, бодърстване и молитва, че предизвиквал удивление у всички и за строгите си подвизи се ползвал с всеобща любов в обителта. Той носел дреха от дървена кора, нерядко в продължение на 80 дни се хранел с пепел вместо хляб, отказвал се от сън и почитайки и наричайки всички монаси от обителта свои господари, се стараел да им бъде полезен с различни услуги. За такива подвизи Господ удостоил преподобния с дара на чудотворството. Веднъж с молитвата си умъртвил змия, а след това изцелил една девица, която страдала от тежка болест.Император Ликиний, като узнал, че преподобният Агапит притежава голяма телесна сила, заповядал да го вземат от обителта и против волята му го причислил към своите воини. Изпълнявайки задълженията на военната служба, преподобният не оставял и монашеските подвизи, и се удостоил с Божията благодат само с появяването си да лекува мъчителни припадъци. Освен това той чудесно изцелявал различни болести не само при хората, но и у конете, воловете и други животни. По това време Ликиний повдигнал гонение срещу християните и когато славните мъченици Виктор, Доротей, Теодул, Агрипа (паметта им се празнува на същия ден, когато и паметта на преподобни Агапит, 18 февруари, бел.ред.) и много други, по негова заповед, били подложени на жестоки мъчения заради вярата в Христа, в тяхното число пожелал да бъде и преподобният Агапит. След като те приели мъченическа смърт за Христа, преподобният бил ранен с копие, но Господ запазил живота му, за да спаси впоследствие мнозина.Скоро Ликиний умрял и по Божия воля властта над цялата Римска империя поел император Константин Велики. Сред служещите на императора имало и един любим негов слуга, който бил обладан от нечист дух. Като узнал за преподобния, императорът го повикал при себе си, довел болния слуга и умолявал да го изцели.Преподобният се помолил и слугата на часа получил изцеление. Императорът пожелал да награди светеца, но той не искал никаква друга награда, освен да му бъде позволено да остави военната служба и да се върне към обичания от него монашески живот. Императорът му оказал съдействие за това и той, като оставил воинското звание, се върнал в същата обител, където се подвизавал и преди.След известно време епископът на Синад повикал преподобния при себе си и против желанието му го ръкоположил в презвитерски сан, скоро след това починал. Тогава по Божия воля и по избора на духовенството и народа свети Агапит бил поставен за епископ Синадски. С приемането на епископски сан преподобният бил удостоен от Господа с дар на прозорливост. Този дар се открил в следните случаи. Една жена, като чула за новопоставения епископ, веднъж дошла при него, за да получи благословение. Когато застанала пред светителя, той й разказал всичко, което се е случило с нея през целия й живот, започвайки от детството, при това й дал наставление, и тя си отишла с твърдото намерение да живее благочестиво. След това преподобният изобличил в обезчестяване на девица слугата на един дякон от град Ираклия, когато той дошъл при него да иска благословение. Притежавайки дара на прозорливост, преподобният вършел и чудеса. Така веднъж при него дошъл епископът на град Силандея и му съобщил, че минаващата близо до града река през зимните месеци става толкова пълноводна, че залива нивите и полята и унищожава посевите. Тогава преподобният се помолил на Бога и реката започнала да тече в друга посока. Свети Агапит извършил и множество (повече от сто, както съобщава написаното за него) други чудеса, изцелявайки със словото си обхванати от припадъци, с докосване с ръка и дори със сянката на тялото си. Като завършил своя благочестив и богоугоден живот, преподобният в дълбока старост починал в Господа, нашия Спасител Иисус Христос.  ", "date": "2018.02.18", "title": " Неделя Сиропустна (Сирни заговезни) Св. Лъв, папа Римски. Св. Агапит Изповедник. (Прошка)"}
{"url": "http://www.cross.bg/kilometra-velikobritaniya-naii-silnoto-1568065.html", "text": "/КРОСС/ Земетресението с магнитуд 4,4 по скалата на Рихтер разлюля Великобритания.Еппицентърът е на 10 километра североизточно от центъра на град Суонзи в Уелс, според информацията от Британската геоложка служба (БГС). Земетресението е усетено от жителите на Бристъл и Корнуол, чак до остров Уайт на повече от 200 километра .В Бристъл се съобщава за поне шест сигнала за повредени домове. Хората казват, че животните са от първите усетили труса.В спокойния откъм сеизмична активност британски остров трусовете над 4 по Рихтер и настоящото земетресение е най-силното, усетено в Уелс и Югозападна Англия в последните десет години, пише The Independent.  ", "date": "2018.02.18", "title": "Великобритания усети най-силното си земетресение от десетилетие"}
{"url": "http://www.cross.bg/pishe-novi-ministerstvo-1568064.html", "text": "/КРОСС/ Личният лекар ще бъде задължен да следи за вредните навици на своите пациенти, и ако прецени, че увреждат здравето им, да ги изпраща при специалист. Това предвижда новата наредба на ресорното министерство за определяне на пакета от дейности, заплащани от здравната каса, пише вестник \"Стандарт\". Лекарят ще бъде длъжен и денонощно да дава консултация по телефона и да ни информира със SMS, имейл или писмо за предстоящи профилактични прегледи и имунизации.Бизнесът в България ще трябва да плати около 120 милиона лева за 400 хиляди нови касови апарата, информира \"Телеграф\". Толкова приблизително са фискалните устройства, които трябва да бъдат подменени, за да отговарят на нови изисквания в наредба на финансовото министерство. Правилата вече налагат всяка покупка да се отчита в Националната агенция за приходите в момента, в който се прави, а не в края на деня, както беше до момента.\"24 часа\" съобщава за промени в Наредбата за съдържанието, създаването и поддържането на кадастралната карта и кадастралните регистри. С тях имотните скици стават безсрочни, а нови трябва да се издават само при промени в данните за имота. Досега скици и схеми се презаверяваха след изтичане на 6 месеца от издаването им дори ако няма промяна в данните.Морето в Турция поскъпва, пише вестник \"Труд\". Цените за почивка в южната ни съседка тази година са с 15-25% по-високи и постепенно се завръщат към нивата от преди три години. Според туроператорите пакетите за летния сезон са почти изкупени. Няма осезаема промяна в цените и интереса към Гърция.Старозагорци ще почетат паметта на Васил Левски с урок по родолюбие пред паметника на Апостола, пише \"Стандарт\". Публичната беседа на открито ще бъде за престоя на малкия Васил Кунчев в Стара Загора и връзките му с местните революционери по-късно.", "date": "2018.02.18", "title": "Акценти в пресата"}
{"url": "http://www.cross.bg/tema-nedelya-vasil-1568059.html", "text": "/КРОСС/ Нова телевизия, „Събуди се\"Тема: „Игра на тронове\": До къде ще стигне войната „президент-премиер\"?Тема: В рубриката „Да хванеш гората\": Едно австалийско семейство в търновско село.Тема: „Смело сърце\": Актрисата Яна Маринова, пред Мариян Станков - Мон Дьо.БТВ, „Тази събота и неделя\"Тема: До кого се събужда актрисата от „Скъпи наследници\" Искра Донова?Тема: След сезона на грипа, как да възстановим имунитета си?Гост: Проф. д-р Елисавета Наумова, национален консултантТема: Хората от Типченица ще разкрият рецептата на балканското здраве.Тема: Защото искат главата на шефа на Здравната каса?Гост: Д-р Димитър Петров, бивш подуправител на НЗОКТема: Политика на върха на скандала.Гост: Десислава Атанасова, ГЕРБ; Александър Симов, БСПТема: Голямото завръщане на Вежди Рашидов.Тема: Доброто променя, или защо всяка снимка е любов?Тема: В „Менделсон\": Любовната история на Жени и Ваня Джаферович.Тема: Лора Караджова, с нов музикален проект и нов етап в живота си.Тема: Преди старта на „Гласът на България\", говорят Симона Загорова и Радко Петков. БНТ, „Денят започва с Георги Любенов\"Тема: Вероломни нападения във властта. Диагнозата на д-р Николай Михайлов, психиатър.Тема: Краят или началото на скандалите.Гост: Димитър Главчев от ГЕРБТема: Героят Васил Левски - митове и нови прочити. Разговор с Христина Богданова и Васил КолевТема: Златните звезди на България. В студиото - Йорданка Христова.Тема: Актрисата Радина Боршош: Пътят на един талант.Тема: Карла и Башар Рахал: Възпитание от киноекрана.Тема: Семейна неделя: Христо и Биляна Запрянови - лайфстайл и ценности в 21 век. ", "date": "2018.02.18", "title": "По телевизията в неделя сутрин"}
{"url": "http://www.cross.bg/zagovezni-sirni-proshka-1568050.html", "text": "/КРОСС/ Българската православна църква почита църковния празник Неделя Сиропустна, наричан от народа Сирни Заговезни или Прошка.Празникът се отбелязва седем седмици преди Великден и една седмица след Месни Заговезни, а след него - от понеделник, започва Великият пост.На Сирни Заговезни - преди началото на Великия пост, православните християни за последен път до Великден вкусват млечни продукти и яйца. На трапезата, подредена с подчертано обреден характер, се слагат баница, питка, млин със сирене, варени яйца, бяла халва с ядки, риба.На този ден се припомнят Христовите думи: \"Ако не простите на човеците съгрешенията им, и вашият небесен Отец няма да прости съгрешенията ви.\" Затова традицията изисква всеки да поиска прошка от хората около себе си - близки и познати - за огорченията и обидите, които волно или неволно им е причинил, както и сам да потърси в себе си сили да прости на тези, които са го наранили.В Неделя Сиропустна в храмовете в страната християните се събират за вечерна служба, след която взаимно се опрощават, като всички - духовници и миряни - си искат един от друг прошка и взаимно си прощават всичко сторено с дума, дело или мисъл.Според народните традиции вечерта на празника при родителите се събират семействата и техните синове, дъщери, внуци, за да заговеят с млечни храни. На Сирни Заговезни прошка си вземат по-млади от по-стари, деца от родители, младоженци от кумове - целуват ръка и изричат: \"Прощавай, мамо, тате..\" - \"Господ да прощава, простен да си!\", е задължителният отговор.Веселието по време на вечерта е най-голямо при т.нар. хамкане. След вечерята бабата завързва парче халва, сирене или сварено яйце в края на червен вълнен конец и го разклаща. Децата са насядали на пода и се стремят с уста да захапят парчето храна. Обредът се нарича \"люшкане\". Бабата запазва червения вълнен конец и с него лекува болестите по агънцата.Най-характерен обичай за празника е запалването на празнични огньове, наричани Сирнишки. Огънят се пали от момчета и ергени, като се използва \"мамуляк\" /слама от царевица/ и \"черешовина\" /кори от черешово дърво/. Огънят се прескача от всички.Вечерта на Сирната Неделя мъжете оповестяват заговяването за Великден, стреляйки с пушка.В някои краища на България е разпространен обичаят оратници (огруглици) - това са факли от слама, които всеки стопанин завърта около главата си и по този начин прогонва бълхите от къщата. Много популярен е и обичаят хвърляне на стрели. Всеки ерген изстрелва с простичък, направен от самия него, лък запалена стрела в двора на момата, която си е харесал. Обикновено това продължава до късна доба на Заговезни.Семейството на момата стои будно, за да гаси пламъците, докато тя самата събира стрелите. Която мома събере най-много стрели от двора си, тя е най-лична и най-харесвана.Със Сирни Заговезни са свързани и кукерските игри.Маскирани мъже, облечени с кожи и накичени със звънци, обикалят по домовете, разиграват комични сценки и благославят за здраве и плодородие. В групата обикновено има водач, наричан \"хаджия\", и \"кукерска булка\" или \"баба\" - мъж, облечен в парцаливи женски дрехи и с парцалено бебе в ръце. ", "date": "2018.02.18", "title": "Сирни Заговезви е, искаме и даваме прошка"}
{"url": "http://www.cross.bg/fevryari-v-istoriyata-1568049.html", "text": "/КРОСС/1229 г. - Съгласно договор между императора на Свещената Римска империя Фридрих II и египетския султан Ал-Камил, християнските поклонници получават право да посещават Йерусалим, Витлеем и Назарет.1688 г. - Сектата на менонитите в Пенсилвания първа осъжда робството в Северна Америка.1856 г. - В Цариград е обнародван султанският реформаторски указ Хатихумаюн.1861 г. - Виктор Емануил II става първият крал на Италия.1873 г. - Българският революционер Васил Левски е обесен в покрайнините на София. Днес тази годишнина официално се чества на 19 февруари.1909 г. - Приет е Закона за народното просвещение, останал в сила около 40 години.1919 г. - Извършен е неуспешен опит за покушение срещу премиера на Франция Жорж Клемансо.1929 г. - Обявени са първите Награди на Академията.1930 г. - Американският астроном Клайд Томбо открива Плутон.1932 г. - Япония създава марионетен режим в Манджурия и обявява територията за независима от Китай.1942 г. - Най-голямата подводница в света - Сюркуф (Франция), потъва в Атлантическия океан.1945 г. - Варненските футболни клубове Тича и Владислав се обединяват в „ТВ-45\" (Тича - Владислав 45), предшественик на днешния ФК Черно море.1952 г. - Гърция и Турция стават членове на НАТО.1960 г. - В Скуо Вали (Калифорния) са открити VIII зимни олимпийски игри.1965 г. - Гамбия получава независимост от Великобритания.1968 г. - Китаристът Дейвид Гилмор заменя Сид Барет в групата Пинк Флойд.1972 г. - Върховният съд на щата Калифорния отменя смъртното наказание.1980 г. - Израел открива първото си посолство в арабска държава - Египет.1983 г. - Открит е Минно-обогатителния комплекс Елаците - медно находище.1987 г. - В Ирландия Чарли Хоги е избран за министър-председател.1999 г. - 38 Народно събрание ратифицира \"Рамковата конвенция за малцинствата\".2003 г. - При пожар в метрото на Тегу (четвъртия по големина град на Южна Корея) загиват 198 и са ранени 147 души. ", "date": "2018.02.18", "title": "18 февруари в историята"}
