{"url": "http://www.cross.bg/akaynti-hakerite-internet-1588903.html", "text": "/КРОСС/ Специалисти от компания за сигурност назоваха цената на дигиталния живот на човека в т.нар. \"тъмен интернет\" (Dark Web), базирайки се на предложения на хакери за покупка на акаунти на потребители.Според анализ на Лаборатория Касперски, човешкият цифров живот в тъмната част на мрежата струва под 50 долара, дори ако потребителят има много акаунти и е активен в интернет.Хакерите предлагат компрометирани акаунти на изключително ниски цени. Акаунт във Facebook, например, се продава \"на тъмно\" само за 1 долар, докато цената за достъп до крадена услуга за Xbox или PSN е 5 долара, на колкото се оценява и акаунт в Netflix.При сделки на едро хакерите правят отстъпки и дават гаранции - например, ако клиентът загуби достъп до услугата, получава безплатно нов пробит акаунт.Най-често хакерите се домогват до акаунтите на своите жертви чрез фишингови атаки, ненадеждни мобилни приложения или чрез подбор на пароли, тъй като повечето потребители използват стандартни комбинации от типа 12345678 или qwertyu.Ето защо специалистите по сигурност препоръчват на потребителите да използват сложни пароли, както и програми за антивирусна защита, ако не искат да станат лесна плячка на хакерите.", "date": "2018.11.12", "title": "Колко струва един акаунт в \"Тъмния интернет\""}
{"url": "http://www.cross.bg/sigyrnost-sofiya-natzionalnata-1588906.html", "text": "/КРОСС/ На 13 ноември, вторник, ще се проведе дискусия на тема \"Има ли нужда от нова концепция за националната сигурност на България?\". Организатори на събитието са Дискусионен клуб \"Политика 21\" и Градският съвет на БСП - София. За участие са поканени експерти в сферата на националната сигурност и отбраната и народни представители.Дискусията ще се състои от 15,00 часа в Зала №3 \"Инж. Стоимен Сарафов\" на втория етаж на Федерацията на научно-техническите съюзи (ул. \"Георги С. Раковски\" №108).", "date": "2018.11.12", "title": "Дискусия на тема \"национална сигурност\" организират ДК \"Политика 21\" и Градският съвет на БСП - София"}
{"url": "http://www.cross.bg/zakon-putnite-sredstva-1588899.html", "text": "/КРОСС/ Купуваш кола от Перник, а живееш в София. Според сега действащия закон трябва да смениш номерата със софийски. В новия проектозакон за пътните превозни средства това задължение отпада. Регистрационен номер се издава при първата регистрация на автомобила в България и тя е по постоянния адрес на собственика. След това може да си купиш кола от търновец, а да си от Пловдив, но ще имаш право да продължиш да я караш с “ВТ”, ако искаш. Това обясни за “24 часа” Бойко Рановски, директор на изпълнителна агенция “Автомобилна администрация”.Имаше идея двете букви в номера да са абсолютно случайни.Тя обаче е отпаднала, тъй като трябва да се сменя БДС за номерата “а и всички номера в България ли да сменяме. Така те и ще поскъпнат”, казва Рановски.Законът за движение по пътищата се дели на 3 - Закон за движение по пътищата, който е на МВР, Закон за пътните превозни средства и Закон за водачите. Последните два са на министерството на транспорта. Законът за водачите е завършен, а в Закона за пътните превозни средства остава окончателно да се уточни наказателната част. Проектът за Закона за движение по пътищата не е приключен, тъй като в него ще трябва да влязат текстове за новата държавна агенция за пътна безопасност.", "date": "2018.11.12", "title": "Купуваш кола от друг град, без да сменяш номера"}
{"url": "http://www.cross.bg/konstitytzionniya-rymen-radev-1588905.html", "text": "/КРОСС/ На президентът Румен Радев ще присъства на церемонията по полагане на клетва от новоизбраните и новоназначените конституционни съдии.", "date": "2018.11.12", "title": "Румен Радев ще присъства на клетвената церемония на новите членове на Конституционния съд"}
{"url": "http://www.cross.bg/arabskata-pystinya-raztzufna-1588901.html", "text": "/КРОСС/ Арабската пустиня цъфна в буквалния смисъл на думата. Заради рекордните валежи в Близкия и Среден изток, пясъчните полета край град Рафа в Саудитска Арабия са покрити с розов цвят.Снимките на удивителния цветен феномен станаха хит в социалните мрежи. ", "date": "2018.11.12", "title": "Арабската пустиня разцъфна"}
{"url": "http://www.cross.bg/stokata-dokymenti-aktzizna-1588898.html", "text": "/КРОСС/ Близо 22 000 л минерален терпентин без документи за платен акциз са конфискували митничари на ГКПП \"Дунав мост\" при Русе. Това съобщиха от митницата в крайдунавския град.Стоката била декларирана като химикал, използван в козметичната индустрия. При проверката на превозното средство възникнали съмнения, че стоката е акцизна и за нея трябва да бъде представен изисквания по закон електронен акцизен документ, но шофьорът на камиона не могъл да го представи. По-късно транспортната фирма направила опит да заблуди митническите органи като подала документи, издадени за друго превозно средство.Цялото количество от стоката е задържано и са взети проби за лабораторен анализ. Резултатите от него потвърждават, че стоката е акцизна и би трябвало да пътува с документ, удостоверяващ начисляването, плащането или обезпечаването на акциза.По случая предстои образуване на административно-наказателно производство. Предвидената в закона санкция е двойният размер на дължимия акциз - около 45 000 лева.", "date": "2018.11.12", "title": "Конфискуваха 22 000 л минерален терпентин без документи на \"Дунав мост\""}
{"url": "http://www.cross.bg/protestirashti-protesti-zaradi-1588908.html", "text": "/КРОСС/ Пореден ден на протести в различни градове на страната. Гневът ескалира заради високите цени на горивата, но към тази тема се прибавят и други поводи за недоволство.Организатори на протестните демонстрации изтъкват също корупцията, размeра на данъците, проблемите на хората с увреждания и промените в закона за вероизповеданията.Сблъсък между протестиращи беляза недоволството във  тази вечер. Симпатизанти на партия „Възраждане” са нападнати от мъже с качулки. До тежък инцидент не се е стигнало заради бързата намеса на полицията.  Множеството тръгна от сградата на Общината и продължи към „Аспаруховият мост”, като целта им е да го блокират. В  също се събраха стотици протестиращи.В  недоволните блокираха кръговото кръстовище на Драгичево, което води към АМ „Люлин” и  АМ „Струма”. В миньорския град се стигна до сблъсъци, след като служителите на реда не са позволили на протестиращите да магистралата в час-пик.На демонстрацията има засилено полицейско присъствие и Жандармерия. В  протестното шествие пое от Министерски съвет към централата на партията на Валери Симеонов НФСБ.", "date": "2018.11.12", "title": "Пореден ден на протести: Напрежението във Варна ескалира"}
{"url": "http://www.cross.bg/dvigateli-nergomash-raketni-1588902.html", "text": "/КРОСС/ Руският холдинг за ракетни двигатели НПО \"Энергомаш\" и Китайската космическа корпорация за наука и техника планират съвместно да се заемат с разработката на перспективни ракетни двигатели, предава .Както се отбелязва в съобщението на \"Роскосмос\", съответният протокол е подписан в рамките на международния авиокосмически салон Air Show China 2018. Подписите си под документите поставиха генералният директор на НПО \"Энергомаш\" Игор Арбузов и президентът на Шеста академия на китайската космическа корпорация за наука и техника Лю Чжижан.\"\", отбелязва се в съобщението на \"Роскосмос\".До края на 2018 г. китайската страна ще изпрати в АО \"НПО Энергомаш\" техническите си изисквания за работните процеси, а през януари 2019 г. страните ще проведат окончателни консултации по формирането на финалния им вариант.Следваща стъпка от страна на АО \"НПО Энергомаш\" ще стане подготовката и подаването на пакета документи в държавната корпорация \"Роскосмос\" за пускането на разпореждане от правителството на Руската федерация относно възможността за сътрудничество по дадените направления.", "date": "2018.11.12", "title": "Китай и Русия правят общи ракетни двигатели"}
{"url": "http://www.cross.bg/iiotova-bulgarina-durzhavata-1588890.html", "text": "/КРОСС/ Във Варна вицепрезидентът Илияна Йотова коментира, че протестите в страната ще продължат, ако бюджетът за 2019-та година не залага промени и не се опитва да регулира неравенството и бедността в България.Йотова каза още, че хората искат решение на проблемите си, както и да има поне средноевропейски цени на горивата.Вицепрезидентът каза още, че държавата има възможност да помогне в регулирането на тези процеси, без това да се приема за държавна помощ или нарушение на принципа на конкуренцията.Илияна Йотова, вицепрезидент на България: Идвайки насам, чух финансовия министър г-н Горанов, който каза, че въпреки протестите няма да се намали данъкът върху старите коли и за \"Гражданската отговорност\", защото видите ли от 6 до 10 лева, както те са го изчислили за най-старите автомобили и двигателите, които отделят вредни емисии, това не бърка чак толкова в джоба на българина.Ако това е единственото повишение за джоба на българина, сигурно няма да е такъв ефектът, но за съжаление той е един от многото. В следващите дни имаме второ четене на бюджета. За мен основният закон на държавата, след конституцията, най-важният е как ще изглежда бюджетът за 2019, ако там тези процеси са регулирани, мисля, че българските граждани могат да бъдат спокойни.", "date": "2018.11.12", "title": "Йотова: Ако бюджет 2019 не регулира неравенствата и бедността, протести ще има"}
{"url": "http://www.cross.bg/protest-vlastta-babikyan-1588894.html", "text": "/КРОСС/ Винаги има обичаен заподозрян за протестите. От изказването на Цветанов днес се оказва че действията, които са видели на улицата вчера, били опит за дестабилизация. Има ново поколение, което не е съгласно с начина на управление. Борисов бяга от разговор с народа си.", "date": "2018.11.12", "title": "Арман Бабикян за протестите: Министър-председателят отново се скри"}
{"url": "http://www.cross.bg/oruzhiya-fabrika-dyshi-1588891.html", "text": "/КРОСС/ Една работничка е загинала при експлозия във фабрика за оръжия в западна Румъния. След експлозията, която се е случила в тунел, където изпробвали оръжията в Куцир, е избухнал пожар. В тунела са се намирали 19 души и всички са успели да се спасят с изключение на 50-годишната жена.", "date": "2018.11.12", "title": "Експлозия във фабрика за оръжия в Румъния"}
{"url": "http://www.cross.bg/sandanski-kraka-momche-1588895.html", "text": "/КРОСС/ Микробус е преминал през крака на 10-годишно момче в Сандански, съобщава “Фокус”, като се позовава на говорителя на Областната дирекция на МВР-Благоевград.Инцидентът е станал на улица „Ильо войвода“ в града. Момчето е транспортирано в болницата в Сандански.По първоначални данни е с фрактури на пръстите на единия крак.Сигналът за инцидента е получен в МВР в 12.56 часа.", "date": "2018.11.12", "title": "Микробус премина през крака на 10-годишно момче в Сандански"}
{"url": "http://www.cross.bg/bulgariya-sila-samo-1588896.html", "text": "/КРОСС/ Злоупотребата с антибиотици излага на риск всички. Пациентите с инфекции са изложени на повишен риск. За тях се изразходват повече здравни ресурси. Това заяви на пресконференция представителят на Световната здравна организация (СЗО) в България д-р Скендер Сила по повод старта на Световната седмица за отговорното прилагане на антибиотиците. През последните няколко години организацията работи в тясно сътрудничество с България за създаване на план за действие, съобщава БГНЕС.Без ефективно действащи антибиотици за профилактика и лечение на инфекции, редица медицински процедури като трансплантации, химиотерапии, лечение на диабет ще носят изключително високи рискове. Необходими са координирани действия, за да може появата и разпространението на резистентни микроби да бъдат сведени до минимум. България трябва да продължи и допълнително да укрепва надзора и лабораторния капацитет в тази област. Подобрете профилактиката и контрола на инфекциите в България. Бъдете разумни! Помислете и съвет потърсете!, препоръча Скендер Сила.Според данни на СЗО само в Европа 33000души умират годишно в резултат на антибиотична резистентност. В световен мащаб броят достигна 700000. Ако не се вземат мерки, очаква се този проблем да отнеме живота на милиони хора към 2050 година, прогнозира Сила.„Говорим за разработване на национален план, но ще е необходимо голямо усилие от страна на здравните власти, отбеляза проф. Христо Даскалов, ръководител на Националния център по безопасност на храните към Ветеринарномедицинския институт. Според него голямото предизвикателство е да се убедят хората да не ползват антибиотиците на всяка цена и при най-леките настинки. Антибиотиците трябва да се използват само и единствено за лечебни цели в крайна нужда.", "date": "2018.11.12", "title": "Лекар: До антибиотици да се прибягва само в краен случай"}
{"url": "http://www.cross.bg/blagoevgrad-biznes-tzeni-1588897.html", "text": "/КРОСС/ КЕВР в специализиран състав „ВиК“ проведе открито заседание, на което бяха обсъдени доклад на работната група и проект на решение във връзка със заявление на  „Водоснабдяване и канализация“ ЕООД, гр. Благоевград за одобряване на бизнес план за развитие на ВиК оператора и за утвърждаване на цени на ВиК услуги за периода 2017-2021 г. Съгласно нормативните изисквания докладът на работната група и проектът за решение бяха публикувани предварително на интернет страницата на регулатора. В откритото заседание участваха управителят на водното дружество Росица Димитрова и представители на дружеството.След внасянето на бизнес плана и заявлението за цени от „Водоснабдяване и канализация“ ЕООД, гр. Благоевград на 30.06.2016 г., изменени с последващи заявления, КЕВР със свое решение преустанови административното производство, до отпадане на основанията за неговото спиране. Причината за това бяха констатирани неясноти относно процесите на окрупняване на обособената територия на дружеството и промяната на нейните граници с включването на община Петрич.Неизяснена оставаше и ситуацията с община Струмяни. Съгласно решение на министъра на регионалното развитие и благоустройството от 2009 г. тя е включена в обособената територия на ВиК-Благоевград, член е на асоциация по ВиК-Благоевград и е страна по договора, сключен между АВиК и ВиК оператора, но досега ВиК услугите за местното население бяха предоставяни от ВиК дружество с общинско и частно участие. Като друго основание КЕВР отчете неприключилата открита процедура за възлагане на обществена поръчка с бенефициент МРРБ, която включва подготовка на анекс/си към подписания договор за стопанисване, поддържане и експлоатация на ВиК системите и съоръженията между Асоциацията по ВиК-Благоевград и „Водоснабдяване и канализация“ ЕООД,  гр. Благоевград.Административното производство по разглеждане на бизнес плана и на заявлението за цени на „Водоснабдяване и канализация“ ЕООД, гр. Благоевград беше възобновено, след като отпаднаха основанията за неговото спиране.  От страна на МРРБ в КЕВР бяха предоставени копия от окончателни протоколи за разпределение на собствеността на публичните активи, ВиК системи и съоръжения, между държавата и общините, включително за територията на община Петрич.На 03.08.2018 г., с последващо изменение от 29.08.2018 г., водното дружество представи за одобряване от регулатора преработен бизнес план и заявление за утвърждаване и одобряване на цени на ВиК услуги. Същевременно бизнеспланът на водното дружеството е одобрен с решение на общото събрание на АВиК – Благоевград на 09.10.2018 г. В него е отразена промяната в обособената територия на дружеството след присъединяване на община Петрич в АВиК – Благоевград. До края на 2018 г. „Водоснабдяване и канализация“ ЕООД, гр. Благоевград предстои да приеме ВиК активите в община Струмяни и от 01.01.2019 г ще започне да предоставя ВиК услуги на потребителите в общината. За потребителите на услуги в община Петрич това е планирано да стане от 01.01.2020 г.Съгласно параметрите на бизнес плана, през периода „Водоснабдяване и канализация“ ЕООД, гр. Благоевград предвижда инвестиции в публични активи за близо 12,866 млн. лв., а в собствени активи – над 3 млн. лв. След извършен анализ на икономическата обосновка и на параметрите в бизнес плана на дружеството и след прилагане на ценообразуващия модел, в доклада на работната група се предлага комплексната цена на ВиК услугите /доставяне на вода, отвеждане и пречистване на отпадъчни води/ за битовите клиенти и приравнените към тях за 2018 г. да бъде в размер на 2,099 лв./куб.м. с ДДС. Действащите цени на ВиК услуги формират комплексна цена за потребители на смесено водоснабдяване в размер на 1,668 лв./куб.м. с ДДС, а за потребители на гравитачно водоснабдяване – 1,416 лв./куб.м. с ДДС. Предлаганата нова цена за битовите потребители е под нивото на определената за 2018 г. социална поносимост на цените на ВиК услугите на обслужваната територия – 5,03 лв./куб. м., определена съгласно §1, т.4 от Допълнителните разпоредби на ЗРВКУ, с данни от НСИ за средномесечен разполагаем доход на лице в домакинство.На откритото заседание управителят на  „Водоснабдяване и канализация“ ЕООД, гр. Благоевград Росица Димитрова заяви, че дружеството приема изводите в доклада на работната група за новия бизнес план и за цени на услугите.След откритото заседание Комисията проведе обществено обсъждане по проекта на решение за одобряване на бизнес плана на  „Водоснабдяване и канализация“ ЕООД,  гр. Благоевград и за утвърждаване на цената на предоставяните ВиК услуги.  В обсъждането участваха представители на поканени от Комисията заинтересовани страни и организации. Според Българската Асоциация по водите бизнес планът създава възможности за развитие на дружеството, но бяха изразени и опасения, че късното му приемане ще създаде затруднения за изпълнение на заложените в него показатели. От Националния браншови синдикат “Водоснабдител”–КНСБ оцениха плана като наложителен, балансиран и реалистичен. Според тях планираните инвестиции ще позволят да бъдат постигнати заложените цели в показателите за качество на услугите, а предлаганите цени са под прага на социалната поносимост.Представителят на Омбудсмана постави въпроса дали водното дружество е обсъдило с потребителите предвижданото увеличение на цените на ВиК услугите и изрази становището, че методиката за изчисляване на размера на социалната поносимост на цените за областта не отговаря на действителните доходи на населението. В отговор управителят на ВиК дружеството посочи, че са проведени многобройни срещи с потребители за обсъждане на новите цени, а обявяването им е направено в съответствие с нормативните изисквания. Становището на Федерация “Строителство, индустрия и водоснабдяване“ – КТ “Подкрепа“ е, че бизнеспланът е твърде социален и заложените цени на услугите няма да покриват нарасналите разходи на дружеството.Окончателното решение за одобряване на бизнес плана и цената на ВиК услугите на „Водоснабдяване и канализация“ ЕООД, гр. Благоевград ще бъде взето на закрито заседание на регулатора на 29.11.2018 г. В съответствие с изискванията за публичност и прозрачност на работата на институциите откритото заседание и общественото обсъждане бяха излъчени онлайн на интернет страницата на регулатора.", "date": "2018.11.12", "title": "Над 2 лева за кубик вода в Благоевградско от догодина"}
{"url": "http://www.cross.bg/avtomobil-petrich-zhena-1588904.html", "text": "/КРОСС/ Тяло на жена е било открито в лек автомобил в град Петрич, съобщават „Фокус“ .", "date": "2018.11.12", "title": "Откриха тяло на жена в автомобил в Петрич"}
{"url": "http://www.cross.bg/yunker-pakt-vunshnata-1588893.html", "text": "/КРОСС/ Коалиционният съвет при премиера Бойко Борисов реши България да не се присъединява към Глобалния пакт за миграция. Това съобщиха председателят на парламентарната група на ГЕРБ Цветан Цветанов, финансовият министър Владислав Горанов и евродепутатът Ангел Джамбазки. В същото време Европейската комисия обяви, че споразумението на ООН по въпросите на миграцията защитава европейските интереси.", "date": "2018.11.12", "title": "Юнкер срещу принципа на единодушие в ЕС"}
{"url": "http://www.cross.bg/bazi-severna-koreya-1588892.html", "text": "/КРОСС/ В Северна Корея са открити 13 тайни ракетни бази, съобщава Reuters, като се позовава на доклад на вашингтонския Център за стратегически и международни изследвания, съобщава БНР.Предполага се, че в страната има около 20 секретни бази. Според експерта на Центъра Дожузеф Бермудес властите поддържат базите в добро състояние, независимо, че се водят преговори със САЩ за ограничаване на разработките на ядрено оръжие.Базите са в отдалечени планински райони и се предполага, че в тях има балистични ракети с различна далекобойност. Някои от тях могат да достигнат територията на САЩ и могат да бъдат изстреляни при извънредна ситуация.   Базата Сакканмол, намираща се близо до границата с Южна Корея, според доклада е в много добро състояние.На 12 ноември The New York Times публикува спътникова снимка на обекта. Според изданието американското разузнаване е открило 16 тайни военни бази в Северна Кория.Reuters посочва, че режимът в Пхенян досега не е признал за съществуването на обектите.След срещата между президента на САЩ Доналд Тръмп и севернокорейския лидер Ким Чен-ун на 12 юни беше съобщено, че властите в комунистическата държава започват демонтаж на основния полигон Сохе, който се използваше за изстрелване на междуконтитенталните ракети „Хвасон-15), както и на ядрения полигон Пунгери.За последно Северна Корея проведе ракетни изпитания на 28 ноември 2017 година.", "date": "2018.11.12", "title": "В Северна Корея са открити 13 секретни военни бази"}
{"url": "http://www.cross.bg/dyshi-afganistan-irak-1588881.html", "text": "/КРОСС/ Сътрудници на университета „Браун“ в САЩ изчислиха броя на жертвите на т.нар. антитерорстична война в Ирак, Афганистан и Пакистан. Резюме на доклада е публикуван от , съобщава БНР.Според изследователите от 2001 година досега в трите страни са загинали между 480 000 и 507 000 души. В тази статистика не са включени хора, загинали поради загуба на достъп до вода, храна, здравеопазване, електричество  и друга инфраструктура.Американската армия е загубила в Ирак 4550 души, а в Афганистан – 2401. Загубите на частните военни компании в двете страни са съответно 3 793 и 3937 души. Западните съюзници на САЩ са дали 1464 жертви.Местните съюзници на САЩ са загубили повече от 109 000 души – полицаи и военнослужещи.За периода в Ирак са загинали 245 души, а в Афганистан – 54.Различните групировки, сражаващи се в трите страни, са дали между 109 000 и 114 000 жертви.Останалите жертви се числят в графата „цивилно население“. В Ирак броят на загиналите мирни жители е между 182 272 и 204 575 души, а в Афганистан – 38 480 души. В Пакистан са убити повече от 23 000 цивилни граждани.", "date": "2018.11.12", "title": "Сметнаха жертвите на войните в Ирак, Афганистан и Пакистан"}
{"url": "http://www.cross.bg/bulgapiya-cushtiya-ctoi-1588880.html", "text": "/КРОСС/Πpeз янyapи - ceптeмвpи oт Бългapия oбщo ca изнeceни cтoĸи нa cтoйнocт 39 795.2 млн. лв., ĸoeтo e c 1.5% пo-мaлĸo в cpaвнeниe cъc cъщия пepиoд нa 2017 г., пoĸaзвaт пpeдвapитeлнитe дaнни нa Haциoнaлния cтaтиcтичecĸи инcтитyт.Πpeз ceптeмвpи 2018 г. oбщият изнoc нa cтoĸи възлизa нa 4 710.1 млн. лв. и нaмaлявa c 1.2% cпpямo cъщия мeceц нa пpeдxoднaтa гoдинa.Πpeз пepиoдa oбщo в cтpaнaтa ca внeceни cтoĸи нa cтoйнocт 46 154.3 млн. лв., или cъc 7.5% пoвeчe cпpямo cъщия пepиoд нa 2017 гoдинa.Πpeз ceптeмвpи 2018 г. oбщият внoc нa cтoĸи ce yвeличaвa c 9.5% cпpямo cъщия мeceц нa пpeдxoднaтa гoдинa и възлизa нa 5 162.7 млн. лeвa.Oбщoтo външнoтъpгoвcĸo caлдo e oтpицaтeлнo зa пepиoдa и e нa cтoйнocт 6 359.1 млн. лeвa.Bъншнa тъpгoвия нa Бългapия cъc cтpaнитe извън ECΠpeз пepиoдa янyapи - ceптeмвpи 2018 г. изнocът нa cтoĸи oт Бългapия зa cтpaнитe извън EC нaмaлявa c 21.3% в cpaвнeниe cъc cъщия пepиoд нa 2017 г. и e нa cтoйнocт 11 649.3 млн. лeвa.Ocнoвни тъpгoвcĸи пapтньopи нa Бългapия ca Typция, Kитaй, Cъpбия, Cъeдинeнитe aмepиĸaнcĸи щaти, бившaтa югocлaвcĸa peпyблиĸa Maĸeдoния и Pycĸaтa фeдepaция, ĸoитo фopмиpaт 53.1% oт изнoca зa тpeти cтpaни.Πpeз ceптeмвpи изнocът зa тpeти cтpaни (извън EC) нaмaлявa c 8.4% cпpямo cъщия мeceц нa пpeдxoднaтa гoдинa и e в paзмep нa 1 481.7 млн. лeвa.Bнocът нa cтoĸи в Бългapия oт тpeти cтpaни пpeз пepиoдa янyapи - ceптeмвpи ce yвeличaвa c 6.1% в cpaвнeниe cъc cъщия пepиoд нa 2017 г. и e нa cтoйнocт 16 554.6 млн. лeвa.Haй-гoлям e cтoйнocтният oбeм нa cтoĸитe, внeceни oт Pycĸaтa фeдepaция, Typция, Kитaй и Cъpбия.Πpeз ceптeмвpи внocът нa cтoĸи oт тpeти cтpaни ce yвeличaвa c 19.1% cпpямo cъщия мeceц нa пpeдxoднaтa гoдинa и e в paзмep нa 1 932.1 млн. лева.Bъншнoтъpгoвcĸoтo caлдo нa Бългapия c тpeти cтpaни пpeз пepиoдa янyapи - ceптeмвpи 2018 г. e oтpицaтeлнo и e в paзмep нa 4 905.3 млн. лeвa.Bъншнa тъpгoвия нa Бългapия c ECΠpeз пepиoдa янyapи - aвгycт 2018 г. изнocът нa cтoĸи oт Бългapия зa EC ce yвeличaвa c 11.1% cпpямo cъщия пepиoд нa 2017 г. и e в paзмep нa 24 917.5 млн. лeвa, пoĸaзвaт пpeдвapитлeнитe дaнни нa HCИ.Ocнoвни тъpгoвcĸи пapтньopи нa Бългapия ca Гepмaния, Итaлия, Pyмъния, Гъpция, Фpaнция и Бeлгия, ĸoитo фopмиpaт 68% oт изнoca зa дъpжaвитe - члeнĸи нa EC.Πpeз aвгycт 2018 г. изнocът нa cтoĸи зa EC нapacтвa c 13% cпpямo cъщия мeceц нa пpeдxoднaтa гoдинa и e в paзмep нa 3 307.1 млн. лeвa.Bнocът нa cтoĸи в Бългapия oт EC пpeз пepиoдa янyapи - aвгycт 2018 г. ce yвeличaвa c 8.7% cпpямo cъщия пepиoд нa 2017 г. и e нa cтoйнocт 26 369.1 млн. лeвa. Haй-гoлям e cтoйнocтният oбeм нa cтoĸитe, внeceни oт Гepмaния, Итaлия, Pyмъния, Иcпaния и Гъpция.Πpeз aвгycт 2018 г. внocът нa cтoĸи в Бългapия oт дъpжaвитe - члeнĸи нa EC, нaмaлявa c 6.4% cпpямo cъщия мeceц нa пpeдxoднaтa гoдинa и e в paзмep нa 2 970.6 млн. лeвa.Bъншнoтъpгoвcĸoтo caлдo нa Бългapия c EC зa пepиoдa янyapи - aвгycт 2018 г. e oтpицaтeлнo и e нa cтoйнocт 1 451.6 млн. лeвa. ", "date": "2018.11.12", "title": "НСИ: Сериозен спадад на българският износ за страните извън ЕС"}
{"url": "http://www.cross.bg/tezhka-katastrofa-v-gabarevo-1588879.html", "text": "/КРОСС/ Възрастен мъж пострада при тежък пътен инцидент в село Габарево, съобщава БГНЕС. Водачът се е движил от Карлово за Казанлък, когато губи контрол и се блъска последователно в две дървета, при което изкоренява едното. От удара цялата предница на автомобила е размазана. Откаран е в Центъра за спешна медицинска помощ - Казанлък за преглед и лечение. Полицията регулира движението в района на катастрофата. Причината за инцидента ще се изяснява. ", "date": "2018.11.12", "title": "Тежка катастрофа в Габарево"}
{"url": "http://www.cross.bg/pernik-sofiya-poradi-1588882.html", "text": "/КРОСС/ До 14 ноември (сряда) движението в участък от път I-1 София – Перник, от разклона за с. Драгичево в посока Перник, ще се осъществява двупосочно в едно платно поради ремонтни дейности на отсечка с дължина от около 400 м (от км 282+038 до км 282+485).До 18 ноември (неделя) трафикът по път I-1 в района на КПП „Владая“ (от км 279+170 до км 279+200) ще се осъществява двупосочно, в две от три ленти, поради ремонт на тротоара на моста над река Владайска.Алтернативен обходен маршрут на път I-1 София - Перник е АМ „Люлин“. Леките автомобили могат да ползват и третокласния път III-1801 Суходол - Мало Бучино - Голямо Бучино - Перник.Агенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.11.12", "title": "Продължава ремонтът на участъци от път I-1 София – Перник през Владая"}
{"url": "http://www.cross.bg/byrgas-obshtinskite-suvetnitzi-1588883.html", "text": "/КРОСС/ Кметът Димитър Николов подкрепя инициативата на общинските съветници за чистотата на въздуха в Бургас и предложението им за извършване на замерване от независима лаборатория.„Темата винаги е била чувствителна за града и аз от първата година като кмет съм настоявал за постоянен контрол от компетентните институции. Затова приемам всяка една инициатива по отношение на въздуха за положителна и благодаря на общинските съветници за това, че се присъединяват към усилията на Община Бургас. Изразяването на загриженост от страна на Общинския съвет ще направи позицията ни на местна власт още по-силна и пред българските, и пред международните компетентни институции“, заяви Николов. Според него недоверието на бургазлии към резултатите от съществуващите замервания на въздуха са факт. Ето защо той подкрепя изцяло идеята на общинските съветници за независимо замерване. „Вече съм изпратил писмо до МОСВ с искане специалистите да ни изпратят списък с лицензирани лаборатории на територията на ЕС. Очаквам общинският съвет да подкрепи финансирането на такова замерване, а комисията по екология да избере най-подходящата лаборатория“, допълни още кметът на Бургас. „Убеден съм в отговорността на всички представители на местната власт и знам, че няма да се допусне създаването на излишни страхове и необоснована паника в хората. Затова смятам, че всяко изследване ще повиши информираността и ще допринесе за по-голяма обективност по темата за въздуха на Бургас“. Според Димитър Николов местният парламент ще вземе решение дали да се проведе местен референдум, въпреки че няма бургазлия, който да отговори с „НЕ“ на въпросите дали иска по-чист въздух в Бургас.- Издаването и промените в комплексните разрешителни от МОСВ за предприятия на територията на съответната община да се одобряват със санкция на местния парламент с две трети мнозинство;- Налаганите глоби на промишлените предприятия за неспазване на клаузи в комплексните разрешителни да постъпват в общинските бюджети, тъй като местните жители са потърпевши от тези нарушения; - МОСВ да преразгледа отказа си на предложението на кмета на Община Бургас за промяна на комплексното разрешително на „Кроношпан“ и преминаването им към 24-часов мониторинг на дейността. - МОСВ да задължи „Лукойл Нефтохим Бургас“ и „Кроношпан“ да осигурят информация от собствените си непрекъснати измервания на информационно електронно табло, достъпно за всички граждани. ", "date": "2018.11.12", "title": "Кметът на Бургас подкрепя инициативата на общинските съветници за чистота на въздуха и предлага допълнителни мерки"}
{"url": "http://www.cross.bg/mezhdynarodnoto-letishte-skopie-1588884.html", "text": "/КРОСС/ На граничния пункт на Международното летище Скопие на излизане от Република Македония тази нощ при извършена проверка на паспорта на 25-годишен пътник от България бе установено, че паспортът е фалшив, съобщи македонската телевизия Сител, цитирана от БНТ.Лицето признало, че е на 23 години, от Турция, и казало името си, което се съобщава само с инициалите И.Т. Лицето било задържано за по-нататъшна процедура.", "date": "2018.11.12", "title": "Пътник с фалшив български паспорт бе задържан на Международното летище Скопие"}
{"url": "http://www.cross.bg/yvrezhdaniya-horata-rabotodatelite-1588886.html", "text": "/КРОСС/ Асоциация на индустриалния капитал в България безусловно подкрепя внесеното (Вх. № 854-04-185 от 9 ноември 2018  г.) от народните представители   предложение за изменения в Законопроекта за хората с увреждания.Предвиденото в приетия на първо гласуване Законопроект за хората с увреждания задължение за работодателите с 50 и повече работници и служители да назначават по квоти хора с трайни увреждания е сериозна административна и финансова тежест за работодателите и пречка за икономическото развитие, която същевременно не осигурява защита за хората с увреждания. Според чл. 315 от Кодекса на труда работодателите са длъжни да определят ежегодно работни места, подходящи за трудоустрояване (от 4 до 10 процента от общия брой на работниците и служителите в зависимост от икономическата дейност). Така, без гарантиране на права за хората с увреждания, се налагат допълнителни имуществени санкции за работодателите, вместо същите тези средства да бъдат вложени в развитието на предприятията и за повишаване на доходите на работещите.Внесеното от н. п. Христиан Митев, Калин Поповски, Атанас Стоянов, Йордан Апостолов и Георги Колев предложение аргументирано премахва горното задължение и свързаните с него компенсационна вноска (в размер на 30 на сто от минималната работна заплата за страната за всяко незаето работно място за човек с трайно увреждане) и глоба/имуществена санкция за неизпълнение (в размер до 10 000 лева). Предложението на народните представители, внесено между първо и второ гласуване на законопроекта ограничава задължителната закрила по чл. 333 от Кодекса на труда по отношение на работници или служители, които към момента на възникване на трудовото правоотношение са с трайно намалена работоспособност 50 и над 50 на сто или боледуват от болест, определена в наредбата по чл. 333, ал. 1, т. 3 от КТ. Тази „закрила“ понастоящем е обективна пречка за назначаване на такива хора, като отпадането й ще облекчи достъпа им до пазара на труда и ще улесни назначаването им на работа. Тази промяна беше искана и подкрепена и от представителни организации на и за хората с увреждания.Разчитаме на отговорността и рационалното поведение на народните представители за приемането на посочените предложения. ", "date": "2018.11.12", "title": "АИКБ подкрепя законодателно предложение между първо и второ гласуване на Законопроекта за хората с увреждания"}
{"url": "http://www.cross.bg/borshosh-deloto-miroslav-1588887.html", "text": "/КРОСС/ Софийският градски съд даде ход на делото срещу бившия директор на НДК Мирослав Боршош и бившия председател на съвета на директорите Валентин Кръстев. Двамата са обвинени в нецелево разходване на средства и в умишлена безстопанственост, от която са последвали щети за НДК.Става дума за 15 сделки. Срещу тях съдът допусна иск от страна на НДК за около 500 000 лева и от държавата за близо 3,5 млн. лева.Адвокатът на Боршош Даниела Доковска поиска делото отново да бъде върнато на прокуратурата, защото не са поправени нарушенията, допуснати в обвинителния акт по обвинението за длъжностно присвояване. Накърнено било правото му на защита, каза Доковска, цитирана от бтв, и посочи документи за авансови плащания. Съдът обаче не се съгласи с нея. Така делото тръгва с разпити на 14 януари.Мирослав Боршош беше освободен от длъжността изпълнителен директор на НДК в края на юни 2017 г. от вицепремиера Лиляна Павлова, но няколко дни по-късно премиерът Борисов го върна. Окончателното отстраняване на Боршош се случи едва след като прокуратурата му повдигна обвинения за нецелесъобразно изразходване на средства.", "date": "2018.11.12", "title": "Стартира делото срещу бившия директор на НДК Мирослав Боршош"}
{"url": "http://www.cross.bg/puteka-plovdiv-peshehodna-1588885.html", "text": "/КРОСС/ Автобус на градския транспорт в Пловдив управляван от шофьор на 72 години удари 80-годишна жена на пешеходна пътека. Пострадалата е откарана в болница без опасност за живота. Водачът на автобуса отказа коментар за инцидента, съобщава БНТ.Той заяви, че има 52-годишен стаж зад волана и не може да си обясни какво се е случило. Движението в района беше силно затруднено, докато се изчакваше органите на реда да направят оглед на местопроизшествието.Това е втори инцидент в Пловдив, при който автобус на градския транспорт удря човек на пешеходна пътека само за един месец.*Снимката е илюстративна", "date": "2018.11.12", "title": "Автобус блъсна жена на пешеходна пътека в Пловдив"}
{"url": "http://www.cross.bg/vodite-izsledvane-atmosferata-1588888.html", "text": "/КРОСС/ С решение на Общото събрание на Българската академия на науките /БАН/ /Протокол 36 от 25 септември 2018 г./ се създава ново самостоятелно научно звено в БАН с работно наименование \"Институт за изследване на атмосферата, климата и водите\", в което ще се отделят част от дейността, активите и пасивите на сегашния Национален институт по метеорология и хидрология /НИМХ-БАН/, което ще функционира от 1 януари 2019 г. От 1 януари 2019 г. ще функционира и НИМХ към МОН, се посочва в съобщение от Учредителния съвет на Института за изследване на атмосферата, климата и водите на БАН.В него се казва, че във връзка със започналата процедура за създаване на ново самостоятелно научно звено към БАН е необходимо учените, специалистите и членовете на научно-помощния персонал на НИМХ-БАН, които искат да работят в него и да останат в БАН, да подадат заявление. Учените, които ще работят в Института за изследване на атмосферата, климата и водите при БАН, ще преминат към него от НИМХ-БАН със запазване на научните си степени и академични длъжности по реда на чл. 123 от Кодекса на труда и при спазване на чл. 222 ал. 3 от Кодекса на труда, и в съответствие с разпорежданията на Устава на БАН. Съгласно изявленията на министър Красимир Вълчев пред Общото събрание на БАН и в медиите, те ще запазят проектите си и условията за работа, в т.ч. ползваната научна инфраструктура.На свое заседание на 31 октомври 2018 г. Управителният съвет на БАН обяви конкурс за директор на Института за изследване на атмосферата, климата и водите при БАН със срок за подаване на документи до 30 ноември 2018 г.", "date": "2018.11.12", "title": "БАН създава Институт за изследване на атмосферата, климата и водите"}
{"url": "http://www.cross.bg/pernik-visokite-tzeni-1588874.html", "text": "/КРОСС/ Протестите в София и Перник продължават и днес. В 16:30 пред Министерския съвет втора демонстрация срещу високите цени се организира от партия \"Възраждане\", съобщава БНР.За час по-късно е насрочен поредният протест на майките на деца с увреждания, които настояват за оставката на вицепремиера Валери Симеонов.В Перник протестиращите срещу бедността, високите цени на горивата и данъците се събират в 18 часа на кръговото кръстовище в квартал \"Изток\".  Събитието е обявено в социалната мрежа и е под наслов „Да затворим магистрала!!!”.", "date": "2018.11.12", "title": "Протестите в София и Перник продължават и днес"}
{"url": "http://www.cross.bg/byrgas-etazh-pirogov-1588873.html", "text": "/КРОСС/ Специалисти от \"Пирогов“ ще консултират 3-годишното момченце, което в петък падна от 4-ия етаж на жилищен блок в Бургас, съобщава БНР. Състоянието му е стабилизирано, но остава тежко, съобщиха от бургаската многопрофилна болница. Детето е с тежки лицево-челюстни и гръдни травми и се нуждае от комплексно специализирано лечение. Такова може да получи в единствената в страната клиника по детска анестезиология и реанимация - тази на болница \"Пирогов\", заради което се предвижда и преместването му в София. Очаква се пристигането на екип от специалисти, които да преценят как ще бъде транспортирано, дали с линейка или ще е нужно използването на хеликоптер.", "date": "2018.11.12", "title": "Специалисти от \"Пирогов“ решават как да бъде транспортирано дете, паднало от 4-ия етаж в Бургас"}
{"url": "http://www.cross.bg/goranov-obshtinskite-kmetove-1588869.html", "text": "/КРОСС/ Договорени са промени в законодателството, които да засилят отчетността на общинските власти. Това е станало на среща на кметове на малки населени места с премиера Бойко Борисов, съобщи финансовият министър Владислав Горанов, съобщи БГНЕС.До срещата се стигна, след като градоначалниците обявиха, че ще протестират заради разпределението на парите за кметствата в бюджета. Кметовете настояват всяко населено място да има самостоятелен бюджет, а общинските кметове да са задължени със закон да спазват това.уточни Горанов на брифинг в Министерски съвет. коментира Горанов.Той подчерта, че „следващата година бюджетните отношения на държавния бюджет с общините нарастват с половин милиард, като една не малка част – около 120 милиона, са в частта, която зависи от местните общности“, каза той като подчерта, че това не е било тема на разговорите.  каза Горанов. ", "date": "2018.11.12", "title": "Горанов: Постигнахме договореност за повече отчетност на кметовете"}
{"url": "http://www.cross.bg/leva-trimesechie-deiinosti-1588870.html", "text": "/КРОСС/ През третото тримесечие на 2018 г. средната месечна работна заплата e 1 117 лв. и намалява спрямо второто тримесечие на 2018 г. с 0.7%. Икономическите дейности, в които е регистрирано най-голямо намаление, са \"Финансови и застрахователни дейности\" - с 5.6%, и \"Административни и спомагателни дейности\" и \"Образование\" - по 2.5%. Това става ясно от публикуваните данни на Националния статистически институт.", "date": "2018.11.12", "title": "НСИ: Средната брутна заплата през трето тримесечие е 1117 лева"}
{"url": "http://www.cross.bg/nastanyavane-septemvri-mestata-1588871.html", "text": "/КРОСС/ Приходите от нощувки на хотелиерите в България бележат ръст и през първия есенен месец от годината, като така септември се затвърждава като силен месец за българския туризъм. Расте броят на нощувките, както и на пренощувалите лица в хотелите. В същото време заетостта на леглата се запазва, става ясно от данните на Националния статистически институт (НСИ).През деветия месец от годината постъпленията на хотелиерите у нас нарастват до 164.2 млн. лв., или със 7.6% повече в сравнение със същия месец предходната година. Регистрирано е увеличение на приходите както от чужди граждани - с 9,8%, така и от български граждани - с 0.4%.Броят на нощувките през септември е 3,168 милиона, или с 2,6% повече в сравнение със същия месец на предходната година. Най-голямо увеличение на нощувките (с 3.8%) е налице в местата за настаняване с 4 и 5 звезди, като през септември в тези хотели са реализирани 73.5% от общия брой нощувки на чужденци и 32% - на българи. В местата за настаняване с 3 звезди са осъществени 21.1% от нощувките на чужди граждани и 31% - на българи, докато в останалите места за настаняване (с 1 и 2 звезди) те са съответно 5.4 и 37%.Броят на пренощувалите лица в хотелите през първия есенен месец се увеличава с 4,8% в сравнение със същия месец на 2017 г. и достига 835.8 хил., като е регистриран ръст със 7.8% при чужденците и с 1.2% при българите. Българите, нощували в местата за настаняване през септември, са 365.7 хил. и са реализирали средно по 2.4 нощувки. Чуждите граждани са 470.1 хил. и са реализирали средно по 4.8 нощувки.Данните на националната статистика сочат, че към септември на годишна база общият брой на местата за настаняване се увеличава с 4.1%, а леглата в тях - с 2.4%. През септември 2018 г. в страната са функционирали 2 841 места за настаняване с над 10 легла - хотели, мотели, къмпинги, хижи и други места за краткосрочно настаняване, броят на стаите в тях е 129.5 хил., а на леглата - 292.4 хиляди.Заетостта на леглата в местата за настаняване през септември 2018 г. е 37.4%, като остава на същото ниво спрямо септември 2017 година. Най-висока е заетостта на леглата в хотелите с 4 и 5 звезди - 50.5%, следват местата за настаняване с 3 звезди - 32,2%, и с 1 и 2 звезди - 20,1%.", "date": "2018.11.12", "title": "НСИ: Ръст на нощувките през септември "}
{"url": "http://www.cross.bg/avgyst-mlrd-leva-1588872.html", "text": "/КРОСС/ През периода януари - август 2018 г. износът на стоки от България за ЕС се увеличава с 11.1 на сто спрямо същия период на 2017 г. и е в размер на 24,9175 млрд. лева, показват предварителни данни на Националния статистически институт (НСИ).", "date": "2018.11.12", "title": "НСИ: Износът от България за ЕС скочи с 11% за 8 месеца"}
{"url": "http://www.cross.bg/vuoruzhenite-rymen-radev-1588876.html", "text": "/КРОСС/ Проблемите пред Въоръжените сили са комплексни и искат всеобхватен подход за тяхното решаване. Българските военнослужещи са високоинтелигентни и мислят за  бъдещето на България. Те поставят проблемите и се фокусират основно върху това  как да станат по-добри в своята дейност и как да придобиват нови и съвременни способности. Това заяви президентът и върховен главнокомандващ на Въоръжените сили Румен Радев в отговор на журналистически въпрос след среща с личния състав на 61-ва Стрямска механизирана бригада в Карлово.„61-ва Стрямска механизирана бригада е гръбнакът на Сухопътни войски. Тя  е най-голямото формирование и е важен стожер в нашата цялостна система за национална сигурност“, подчерта държавният глава.Запитан какво трябва да бъде направено, за да бъде преодолян големият некомплект в Българската армия и как военната професия може да стане привлекателна за младите хора, Румен Радев каза, че това е въпрос, който е поставян постоянно на заседанията на Консултативния съвет за национална сигурност. По думите на президента това е и най-тежкият проблем пред Въоръжените сили и ако сега не се вземат мерки, в бъдеще този въпрос ще има изключително негативен ефект върху системата за национална сигурност.„Мерките са комплексни, не само социални, те са изключително важни, също както и условията и възможностите за водене на пълноценна военна подготовка, придобиването на нова техника, изграждане на способности и мотивацията на хората“, допълни държавният глава.В рамките на посещението си в 61-ва Стрямска механизирана бригада Румен Радев разгледа въоръжението, техниката и войсковото оборудване на бригадата и поднесе цветя пред паметника на загиналите воини във войните за национално обединение 1912 -1918 г.", "date": "2018.11.12", "title": "Румен Радев определи некомплекта и мотивацията на личния състав като съществения проблем пред Въоръжените сили"}
{"url": "http://www.cross.bg/detska-gradina-fandukova-1588877.html", "text": "/КРОСС/ Общо 10 нови сгради на детски градини и цялостна модернизация на съществуващи ще бъдат направени в столицата през следващата година. Това каза кметът на София Йорданка Фандъкова при откриването на нова детска градина в квартал Драгалевци.Надявам се, че ще успеем да изпълним много амбициозния план до две години за всички деца над 3-годишна възраст в София да има място в детска градина, която да е близо до района, в който живеят, допълни тя, цитирана от бтв. Кметът посочи, че през тази година над 18 млн. лв. Столична община е инвестирала в строителство и модернизация на детски градини и училища.Само за район „Витоша” това е третата нова сграда на детска градина, която откриваме, посочи Фандъкова и допълни, че само преди няколко месеца са открили такава и в кв. \"Бояна\". Вече строим още две нови сгради в район „Витоша”, каза Фандъкова.Конкретно за градината в Драгалевци, тя посочи, че това е второто й разширение с нова сграда, което се прави в последните години. В нея ще има четири групи - две яслени и две градински.Кметът посочи, че откакто е започнала инвестиционната програма в изграждането на нови детски заведения са построили над 90 нови сгради.", "date": "2018.11.12", "title": "Фандъкова: До 2 години за всяко дете ще има място в детска градина близо до дома"}
{"url": "http://www.cross.bg/grazhdani-pregovorite-velikobritaniya-1588878.html", "text": "/КРОСС/ Европейската комисия не отрече, че се подготвя връщането на визите за британските граждани, които пътуват до ЕС, съобщава Нова Телевизия.Подготвителната ни работа е в ход вече от година, заяви говорител на ЕК, попитан дали наистина се обсъжда добавянето на Великобритания в списъка на държавите, чиито граждани могат да влизат в ЕС само с виза. Подобна стъпка би била предприета, ако преговорите за оттеглянето на Великобритания от ЕС завършат с провал.По-рано днес Съветът на ЕС съобщи, че няма напредък по преговорите и че ЕС трябва да бъде готов за всякакво развитие. Очаква се утре тази оценка да бъде представена пред Европейската комисия от главния преговарящ на ЕС Мишел Барние.", "date": "2018.11.12", "title": "ЕК не отрече, че се готвят визи за британците след Brexit"}
{"url": "http://www.cross.bg/plovdiv-plaza-tzentur-1588875.html", "text": "/КРОСС/ С концерт на емблематичния пловдивски симфоничен оркестър Big Band Plovdiv ще бъде открит най-големият и модерен търговски център в града - PLOVDIV PLAZA.Молът ще отвори врати в 11.30 часа на 22-ри ноември с тържествено прерязване на лента, след което всички посетители ще могат да се насладят на изпълненията на Big Band Plovdiv и да се отдадат на пазаруване в дългоочакваните магазини. За доброто настроение на шопинг маниаците ще се погрижат популярните и обичани комедийни актьори от „Аламинут“ – Робин Кафалиев, Атанас Бончев-Наката и Таня Кожухарова. „Много се вълнуваме. Всички бригади работят много усилено, за да посрещнем първите посетители и те да се уверят сами, че с много труд и усет към детайла една сграда може да бъде преобразена и превърната в очарователно място за прекарване на свободното време на всеки.“, сподели Къртис Кауърд, управляващ съдружник в Arceland Group. “Знаем, че пловдивчани чакат с нетърпение голяма част от магазините в PLOVDIV PLAZA и бързаме да им предоставим възможността да пазаруват в тях точно преди празниците. През следващите месеци ще добавяме още много вълнуващи брандове, за да предложим най-големия избор от модни стоки и забавления.”, допълни той.                             PLOVDIV PLAZA заявява своята позиция като бъдеща модна дестинация и място за забавление на пловдивчани и гостите на града. С концерта на Поли Генова и с водещи – фаворити на всички – Алекс Раева и Мария Силвестър – официалното откриване на PLOVDIV PLAZA със сигурност ще предизвика фурор. Забавленията в PLOVDIV PLAZA ще продължат и през почивните дни, когато са планирани вълнуващи детски представления, приложни работилници, фейс пейнтинг и още много изненади за най-малките посетители на търговския център.Едни от най-големите магазини на дългоочаквани модни марки като ZARA, Bershka, Stradivarius, Massimo Dutti, Pull&Bear, H&M, Център за поръчки на ИКЕА и невиждани досега спортни забавления за малки и големи ще бъдат разположени на 3-те търговски нива на PLOVDIV PLAZA с обща площ от 35 000 кв. м. С отварянето на мола ще заработи и най-големият LED екран в България. Екранът, който ще се издига в атриума, ще бъде изграден по най-новите HD технологии и с впечатляващите височина 16.3 м и площ от 175 кв. м! Той ще излъчва непрекъснато специално разработени 3D клипове напълно безплатно за всички посетители.За удобство на посетителите на търговския център и работещите в офисите са предвидени 3 надземни паркоетажа с 1200 места. В допълнение към тях ще бъдат 50 външни паркоместа, разположени пред магазините на H&M и Техномаркет.", "date": "2018.11.12", "title": "Най-големият търговски център в Пловдив PLOVDIV PLAZA посреща клиентите си с концерт на Поли Генова и Big Band Plovdiv "}
{"url": "http://www.cross.bg/proektora-blagodarenie-kino-1588859.html", "text": "/КРОСС/ Традиционно, 4К проекторите, които поддържат 4К картина са тежки, скъпи и трудно могат да се инсталират у дома, но инженерите и дизайнерите на LG поеха предизвикателството да намалят размера на 4K UHD проектора без да променят качеството на картината. На финала, те представиха премиум устройство, което е наполовина на размерите на конкурентните 4K проектори. Неслучайно, HU80KSW бе отличен с „Най-доброто от иновациите“ на CES: признанието беше дадено за видео възможностите, както и за уникалния и компактен дизайн.Портативният размер и уникалният вертикален дизайн на проектора са възможни само благодарение на безогледалния, I-образен двигател, който позволява на проектора да излъчва перфектна картина без значение дали е поставен на пода, монтиран е на стената или тавана. С удобната за носене дръжка и функцията Auto Cord, потребителите никога няма да поискат да преместят LG 4K UHD проектора, защото той изглежда еднакво добре във всяка стая, за всеки случай. Нещо повече, Mirror Reflector може да се използва за обектива, за да предпази проектора от прах ако се съхранява навън. Два мощни, но същевременно ясни 7W високоговорители осигуряват истинско кинематографско аудио изживяване без да има нужда от допълнителни външни устройства за целта.Устройството може да създаде 150-инчова картина с невероятна яркост от2 500 лумена - най-високата сред всички проектори на LG, но също така поддържа и HDR съдържание (HDR 10). Наред с нарастващата популярност на стрийминг услугите, лесното възпроизвеждане на съдържание на проектори стана толкова важно, колкото на смартфоните и на смарт телевизорите. Това е причината новият 4K UHD да работи с платформата на LG - webOS 3.5 smart TV, благодарение на която потребителите могат да имат директен достъп до най-популярните онлайн стрийминг услуги, предлагащи 4К съдържание. В случай, че проектора трябва да се свърже с различно устройство, благодарение на опциите като USB, Ethernet, HDMI порт и безконтактно свързване, устройството може да работи с външни устройства като клавиатура или мишка.4K UHD проекторът на LG предлага истинско кино изживяване у дома като превръща всяка една стая в кино зала, благодарение на 4K качеството на изображенията и яркостта от 2 500 лумена.HU80KSW е наличен и в България от Октомври 2018. ", "date": "2018.11.12", "title": "Истинско кино изживяване у дома: LG представи най-новия CineBeam 4K проектор в България"}
{"url": "http://www.cross.bg/vreme-petkov-nashite-1588861.html", "text": "/КРОСС/ По време на моето посещение в Ливан, коментирахме и с образователното им министерство и с министър-председателя Харири няколко стратегически сектора на взаимоотношения между нашите две държави, които трябва да получат своя тласък. Първата стъпка е възстановяването на обучителните програми, с което нашите висши учебни заведения са готови и още през този месец те ще могат да ги презентират в столицата на приятелската нам държава. Това заяви по време на откриването на Втория ливано-български бизнес форум председателят на АБВ Румен Петков.„В сферата на икономиката, селското стопанство, строителството и в проучването и добива на нефт и газ България има много сериозни традиции в Ливан. Аз съм уверил и премиера Харири, че нашата експертиза е на разположение на Ливанската република и заедно нашите две държави могат да направят много сериозни и краткосрочни и дългосрочни стъпки за развитието на отношенията  в целия регион“, допълни той.  По време на събитието председателя на  Ливанско-българския съвет и организатор на Втория ливано-български бизнес форум Ахмед Аладин поздрави председателят на АБВ Румен Петков за приноса му за подобряването на отношенията между България и Ливанската република, както и за съдействието му за презентирането на българските висши учебни заведения по време на образователния форум в Бейрут, който ще се проведе в средата на този месец. ", "date": "2018.11.12", "title": "Румен Петков: Трябва да възстановим сътрудничеството си с Ливан в области като образование, туризъм, промишленост и селско стопанство"}
{"url": "http://www.cross.bg/suvetnik-boris-obshtinskiyat-1588862.html", "text": "/КРОСС/ На 13 ноември, от 15.00 до 17.00 часа, народният представител от „БСП за България“ Румен Георгиев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" №10, етаж 1.Желаещите може да се запишат предварително на телефон 02/987 20 86.", "date": "2018.11.12", "title": "Народният представител от „БСП за България“ Румен Георгиев и общинският съветник Борис Цветков ще проведат приемна за граждани"}
{"url": "http://www.cross.bg/gradska-politika-razvitie-1588860.html", "text": "/КРОСС/ Заместник-министърът на регионалното развитие и благоустройството Деница Николова ще участва в среща на генералните директори по градска политика в ЕС и семинар по териториално сближаване и градска политика на 13 и 14 ноември във Виена, Австрия.В рамките на срещата по градска политика ще се разгледа текущото изпълнение на Градския дневен ред на ЕС и перспективите за неговото развитие след 2020 г. Очаква се да бъде взето и решение относно избора на град, който ще бъде домакин на Градския форум през 2019 г.По време на семинара ще бъдат дискутирани въпроси, свързани с бъдещето на териториалните и градски политики на европейско ниво и тяхното управление след 2020 г.", "date": "2018.11.12", "title": "Зам.-министър Деница Николова ще участва в среща на генералните директори по градска политика в ЕС"}
{"url": "http://www.cross.bg/protestirashtite-vchera-posledno-1588863.html", "text": "/КРОСС/ Блокадата на протестиращи срещу цените на горивата падна последно във Велико Търново късно снощи. Недоволство и блокирани пътища вчера имаше в десетки градове.Тази сутрин трафикът се осъществява нормално. Не така беше обаче снощи, когато протестиращите – около 500 души, спонтанно блокираха главния път. По-късно пеша и скандирайки се отправиха към възлови кръстовища в града, където останаха мирно с часове.В час пик шофьорите слязоха от автомобилите и поведоха стотиците протестиращи пешеходци към изхода на града. До сблъсъци с полицията не се стигна.Днес пред bTV организатори и участници в протестите заявиха, че недоволството няма да стихне, докато управляващите не вземат мерки в полза на народа. И категорично отрекоха зад тях да стоят политически сили.", "date": "2018.11.12", "title": "Блокадата на протестиращите вчера последно падна във Велико Търново"}
{"url": "http://www.cross.bg/rymen-radev-problemite-1588865.html", "text": "/КРОСС/ „Властта губи сензорите си и усещането за проблемите на хората. Ако няма чуваемост, ако няма съответните мерки, ако продължават арогантните и цинични изявления и неразбирането на проблемите, закономерно е тези протести да продължат.“ Това заяви президентът Румен Радев пред журналисти днес в Карлово в отговор на въпрос за гражданските протести в различни градове на страната.Държавният глава подчерта, че протестите са демократично право и те възвръщат и надеждата, и достойнството на българите като граждани. „Властта всъщност наказва гражданите за бедността, която тя не успява да пребори. Не само това, гласът на гражданите, техните болки и тревоги не се чуват, те някак не достигат до управляващите“, добави Румен Радев.Със сигурност никой не може да изкара хората на улицата, посочи президентът, запитан дали протестите не са режисирани и какъв е изходът от ситуацията в страната. По думите на държавния глава оставка на правителството в момент на растящи цени, инфлация и увеличаваща се престъпност не е решение, а абдикация от отговорност. „Властта трябва да знае, че отказът от управление и бягството от проблемите поставят морална преграда пред амбицията да искаш властта отново. Затова очаквам правителството и Народното събрание да посочат изход от тази ситуация“, заяви президентът.Помолен да коментира думите на депутати от управляващото мнозинство, че не е обединител, а разединител на нацията, Румен Радев бе категоричен, че не може да бъде обединител на неправдата. „Не мога да  ставам обединител на политически партии. Аз съм обединител на българския народ и съм длъжен да изразявам неговите болки, притеснения и надежди. Ако някой не ги е разбрал, това е негов проблем. Мисля, че  и в обръщението си изрекох истини, които българите знаят, но политиците отказват да приемат. Явно истината ги плаши“, подчерта държавният глава.Президентът посочи още, че очаква отговор от Министерството на отбраната по отношение на процедурата за придобиване на нови изтребители за българските ВВС и за представяне на протокола от работата на комисията. „Очаквам да няма нарушения на принципите на прозрачност, обективност и равнопоставеност, защото в хода на самата процедура такива индикации вече има“, коментира още президентът Румен Радев. ", "date": "2018.11.12", "title": "Румен Радев: Властта губи сензорите и усещането си за проблемите на хората"}
{"url": "http://www.cross.bg/sacheva-obrazovanieto-obyavi-1588864.html", "text": "/КРОСС/ До края на седмицата Министерството на образованието и науката пуска новини за хора с увреден слух. Те ще бъдат достъпни в сайта на ведомството. Това обяви зам. - министърът на образованието Деница Сачева по време на първата международна конференция \"Допълваща и алтернативна комуникация\", съобщи БГНЕС.обясни зам.-министърът.Сачева каза, че изключително впечатляващи са очилата, които превръщат текст в звук, разпознават лица, пари, както и софтуерите, които превръщат звук в писмена реч, за да могат децата да четат. Според нея технологиите са необходими, за да може учители и родители да общуват с децата с увреждания, а учениците и хората с увреждания също да имат възможност да общуват с нас.каза Сачева.Такива технологии се използват в специализираните центрове за деца със специални образователни потребности. В общообразователната система те са около 22 000 - 18 000 са ученици, а 4000 са в детските градини и целта на министерството е всички те да имат достъп до такива технологии.Сачева призна, че не всички училища са достъпни и обяви, че както досега и догодина ще отделят около 1 млн. лева за достъпност.Зам.-министърът обяви, че миналата година са били обучени 1700 специалисти от детските градини, за да могат да правят ранна диагностика и скрининг на деца от 3-3,5 г. за различни обучителни трудности.добави още Сачева.Тя отбеляза още, че предстои да се въведе механизъм за съвместна работа между образователните и социални институции. От началото на следващата година ще бъдат разкрити и нови 300 места за психолози и педагогически съветници в цялата страна. ", "date": "2018.11.12", "title": "МОН пуска новини за хора с увреден слух"}
{"url": "http://www.cross.bg/poweredge-dell-danni-1588866.html", "text": "/КРОСС/ Dell EMC пуска на пазара Dell EMC PowerEdge MX, най-новата висококачествена модулна инфраструктура, проектирана да осъществява широка гама от функции и да извършва огромен обем от работа. PowerEdge MX предлага първата модулна инфраструктура, която лесно да се адаптира към бъдещите технологични нововъведения в бранша. Уникалната кинетична структура на PowerEdge MX има по-висока оперативна скорост и извършва по-широк спектър от задачи.„Макар да не могат да бъдат отречени множеството предимства на новите технологии като изкуствения интелект, IoT и софтуерното съхранение на данни, то техните работен обем и системни изисквания трудно могат да бъдат предвидени и това представлява трудност за IT отделите по целия свят“ сподели Ашли Горакпурвала, президент и генерален мениджър на Dell EMC Server and Infrastructure Systems. “PowerEdge MX използва модулен подход, за да осъществява по възможно най-гъвкавия начин изчисляването, съхранението и събирането на данни, за да могат потребителите да оптимизират по-лесно своите ресурси и едновременно с това да се докоснат до най-новите тенденции в сървърните технологии“.Дизайнът на PowerEdge MX се състои от иновативно шаси, което свързва хранилищата за данни с с останалата част от инфраструктурата чрез специална I/O материя. PowerEdge MX притежава най-съвременните софтуерни технологии, което му позволява да осъществява чудесна комбинация от плътна виртуализация, софтуерно базирани съхранение и търсене на информация, изкуствен интелект и големи по обем проекти. Проектиран да поддържа новите NVMe драйвъри и свързаност от 25 GbE, PowerEdge MX дава възможност на потребителите да регулират изчислителната и съхраняваща конфигурации според собствените си предпочитания и също така да се възползват от дисаграгираните ресурси, за да реагират възможно най-бързо и ефективно на потенциални проблеми. От своя страна адаптивната хардуерна структура позволява рационално и ефикасно разпределение на ресурсите по време на работа, като по този начин се постига възможно най-малко натоварване на цялостната система. Кинетичната структура на PowerEdge MX е характерна с това, че липсва междинна плоскост, като това дава възможност за поддържането на различни типове технологични иновации в областта на процесорите, съхранението на данни и свързаността между компонентите, които ще навлязат на пазара в следващите години. Липсата на междинна плоскост също така позволява инсталирането на ъпгрейди без това да наруши по никакъв начин първоначалната оперативна структура. Благодарение на това в бъдеще PowerEdge MX ще може да поддържа напълно десагрегирани компоненти. Потребителите ще имат възможност да нaстройват PowerEdge MX посредством няколко иновативни компонента:Новото шаси Dell EMC PowerEdge MX7000 предлага солидна основа за хардуера, поддържайки няколко поколения процесорни сървъри чрез мащабна система за удължаване на жизнения цикъл и универсален интерфейс за всички компоненти, позволявайки съсредоточаването върху работния процес за сметка на техническата поддръжка. Шасито има 8 ниши, предназначени за съхраняване на данни от различен тип. Dell EMC PowerEdge MX740c и MX840 Compute sleds – драйвъри с по 2 и 4 „гнезда“, предлагащи висококачествено функциониране и богата гама от опции, включително и драйвъри NVMe. Едноредовият MX740c и двуредовият MX840c функционират съвместно с всички процесори от серията Intel Xeon с капацитет до 6 TB памет. MX740c е единственият едноредов сървър с две гнезда на пазара, който може да помести в себе си до шест 6,25 см драйвъри NVMe, SAS или SATA. MX840c може да помести до 8 драйвъра. Dell EMC MX5016s Storage sled – плътен комплект от MX сървъри, съдържащ 16 SAS харддиск драйвъра, с максимален капацитет от седем MX5016s гнезда в MX шасито и до 112 драйвъра за съхранение на данни. Всеки от тези драйвъри може да бъде свързан с един или повече сървъри, като по този начин данните биват оптимално разпределени и се постига равномерно натоварване на системата.Превключвателни модули и Fibre Channel – новите  превключвателни модули, пригодени за конфигурации с няколко шасита извършват автоматизирани процеси за топографска съвместимост, качествена оперативност и авторегенерация съвместно с интерфейса на PowerEdge MX – първата модулна инфраструктура, осигуряваща 25Gpbs Ethernet и 32Gpbs свързаност с модула Fibre Channel. Комбинирани със 100 GbE и 32G връзки, потрeбителите могат да очакват 55% понижаване на превключващата латентност.PowerEdge MX функционира благодарение на многопластова система, включваща още Dell EMC OpenManage Enterprise – Modular Edition, който осигурява работата на ключови функции на сървърното шаси. Чрез тази технология потребителите ще могат да управляват всички компоненти на PowerEdge MX на няколко шасита едновременно, както и да получават достъп до сървърите чрез специалното мобилно приложение на Dell EMC OpenManage и новата функция Quick Sync 2. OpenManage Enterprise предлага също управление чрез специален интерфейс.С гъвкавия PowerEdge MX от Dell EMC правят сериозна крачка към новото поколение технологии, ориентирани към технологична ефикасност и удобство за потребителите. Услугите, предлагани от новия продукт, включват още ProSupport Plus, предлагаща денонощна помощ при евентуални проблеми, както и директна връзка с инженерите на ProSupport Plus и специално обозначен технологичен сервизен мениджър, осигуряващ висококачествено обслужване.", "date": "2018.11.12", "title": "Dell EMC пуска на пазара новия PowerEdge MX"}
{"url": "http://www.cross.bg/platformata-prevozni-informatziya-1588867.html", "text": "/КРОСС/ “Бургасбус” ЕООД съобщава на своите клиенти, че Платформата  може да бъде ползвана от 12.11.2018 г. от гражданите и гостите на Бургас. Платформата дава възможност за достъп в реално време до полезна информация за градския транспорт, като съставяне на желани маршрути, изпълнявани линии и преминаващи през спирките превозни средства, както и за местоположението на движещите се автобуси и тролейбуси на “Бургасбус” ЕООД.", "date": "2018.11.12", "title": "От днес ще можете да следите автобусите и тролейбусите на Бургас в реално време"}
{"url": "http://www.cross.bg/brekzit-odobryavane-evropeiiskiya-1588868.html", "text": "/КРОСС/ В Брюксел започва Съвет по общи въпроси, на който главния преговарящ по брекзит Мишел Барние ще разкрие докъде са стигнали преговорите по излизането на Великобритания от Европейския съюз.В същото време, британски медии съобщиха, че премиерът Тереза Мей е била принудена да се откаже от планирано за днес извънредно правителствено заседание за одобряване на сделка за брекзит.Така, според медиите, все повече намалява възможността за свикване на специална среща на върха на Европейския съюз през ноември за одобряване на споразумението.", "date": "2018.11.12", "title": "Днес става ясно дали през ноември ще има споразумение за брекзит"}
{"url": "http://www.cross.bg/referendym-resheniya-mesten-1588907.html", "text": "/КРОСС/ : току що мнозинството от Герб заедно със златния пръст на част от Реформаторския блок отхвърлиха предложението на ПГ 5 за провеждане на местен референдум в София по един важен въпрос, какъвто е изграждането на инсталация за горене на RDF отпадъци.Ние няма да спрем дотук и ще внесем жалба в съда за решението на Столичния общински съвет (СОС). Обмисляме вариант за събиране на подписи за провеждане на местен референдум Иван Велков: залагането на ниски цели се превръща в традиция и води до ниски резултати. Съвременните европейски градове се състезават по всякакви начини с най-добрите, най-иновативните, най-верните решения за привличане на инвестиции, на креативност и на мотивация. Този опит от наша страна да предизвикаме референдум беше по-скоро желание за по-съществен дебат и търсене на алтернативи. Венци Мицов: ако Герб си мисли, че е дясна политика да се неглижира мнението на хората и да се налагат силово разни решения, то имам лоша новина за тях. Те заявиха, че народа не е подготвен да гласува на референдум и може би народа ще им го припомни след няколко месеца. Светльо Витков: всеки носи политическа отговорност за решенията, които взима. Днешното решение ще остане в историята на София. От тук нататък вече знаете, че тези пари ще бъдат изтеглени и софиянци ще ги връщаме. Кой носи отговорност за това решение?", "date": "2018.11.12", "title": "ГЕРБ заедно със златния пръст на Реформаторския Блок отхвърлиха провеждането на референдум за RDF отпадъци"}
{"url": "http://www.cross.bg/zakopchaha-bivsh-bosnenski-kmet-za-tlust-ryshvet-1588900.html", "text": "/КРОСС/ Бившият кмет на северния босненски град Бихач Eмджад Галиячевич бе задържан за корупция в особено  големи размери, предаде местното издание Ослободжение.Политикът, който бе начело на местната власт от 2011 до 2015 г., обвинен във взимане на подкуп. Той, както твърди прокуратурата, е получил рушвет в размер на 10 000 местни марки (10 000 лева) от строителен предприемач. Бизнесменът е трябвало в замяна да купи парцел на занижени цени и да издигне търговски център на мястото.Галиячевич отрече твърденията и заяви, че обвиненията са политическа поръчка.", "date": "2018.11.12", "title": "Закопчаха бивш босненски кмет за тлъст рушвет"}
{"url": "http://www.cross.bg/filma-vuzvishenie-filmut-1588852.html", "text": "/КРОСС/ „Истинско кино се прави само когато имаш да разкажеш нещо действително вълнуващо и смислено. Дълго чаках историята, която исках да разкажа на голям екран, да ме намери сама. Да бъде неподправена, силно въздействаща и оригинална.“ – това споделя Виктор Божинов в деня на премиерата на „Възвишение“. Филмът тръгна по екраните в страната точно преди година, на 10 ноември 2017, и за по-малко от месец се превърна в най-гледаното българско заглавие за последните 7 години. Отзвукът на критиката и публиката бе повече от положителен, а голяма част от аудиторията дори го определи като едно от най-големите събития в историята на съвременното българско кино.Филмът бе гледан в киносалоните на България от близо 140 000 зрители. В края на 2017 г. „Възвишение“ бе определен за културното събитие на годината, а през март 2018 спечели Балканския конкурс на 22-рия Международен София Филм Фест. През октомври продукцията завоюва и специалната награда на журито от престижния български фестивал „Златна роза“, който също така връчи наградата за най-добра мъжка роля на Александър Алексиев за превъплъщението му в Гичо. Филмът беше представен още и на международните фестивали във Виена, Москва и Шанхай, както и на българския фестивал в Рим.„Това е филм, създаден, за да се гледа на голям екран. Вложихме много усилия и средства, за да изглежда по този начин и се радвам, че „Възвишение“ се задържа почти цяла година по кино екраните в страната.“ – споделя Иван Дойков, продуцент на „Възвишение“ – „С версията за блу рей имаме възможност да удължим живота на филма, като сме добавили и някои изненади за феновете в специално колекционерско издание.“Колекционерското издание на „Възвишение“ се очаква да тръгне в продажба на 25 ноември и да съдържа цели 3 диска:Диск 1 ще включва филма с опция 5.1 или стерео звук със субтитри на английски, руски, италиански, чешки и македонски. В диск 2 феновете ще открият непоказвани сцени от „Възвишение“, както и 7 тематични филма, проследяващи създаването на продукцията: , , , , , , . Същитеще бъдат налични и онлайн в платформата на Neterra.tvПоследният диск пък ще съдържа оригиналната музика на Петър Дундаков. Игралният филм „Възвишение“ е режисиран от Виктор Божинов, снимал най-знаковите епизоди на хитовата поредица „Под прикритие“ и редица други телевизионни проекти. Операторската работа е поверена на талантливия Антон Бакарски, а музиката към филма е дело на композитора Петър Дундаков. Продуцент е Иван Дойков, в чието портфолио също влиза сериалът „Под прикритие“, както и най-гледаният български игрален филм „Мисия Лондон“. Копродуценти на филма са Оксана Шаламанова (“ОЛ СТАРС ИН”), БЪЛГАРСКА НАЦИОНАЛНА ТЕЛЕВИЗИЯ, Нина Алтъпармакова (“БУЛФИЛМ”), филмово студио “Ню Бояна”/”Nu Boyana” и Дрийм Фактори.Проектът е реализиран и с финансовото съдействие на ИА „Национален Филмов Център“, програма Евроимаж, подкрепен е от Столична община в лицето на кмета Йорданка Фандъкова и Комисията по култура и медии към 43-то Народно събрание.Филмовият проект „Възвишение“ се базира на едноименния роман на Милен Русков, който се нарежда в челните места на класациите за най-търсени книги у нас от своето излизане през 2011 г. досега. Романът получава редица отличия, а през 2014 година печели наградата за литература на Европейския съюз (European Union Prize for Literature). Сценаристи на филма са Нели Димитрова, Виктор Божинов и Милен Русков, който е и автор на диалозите.След успешната среща с публиката в България, филмът бе представен и на българите в чужбина на серия от прожекции в Прага, Копенхаген, Брюксел, Калгари, Скопие и Лондон. На всички тези събития „Възвишение“ бе посетен от официални лица и много гости от местния български културен елит и общественост.За първи път българско заглавие получи възможност за дистрибуция на TVOD, чрез платформата на NETERRA.TV, благодарение на която българи и публика от целия свят може в реално време да наеме или закупи филма в HD качество и звук 5.1.Филмът бе закупен и от HBO за териториите на Балканския полуостров. Още след първата му седмица в платформата на HBO GO – филмът се превърна в най–гледаното заглавие, изпреварвайки дори хитови поредици на HBO. Филмът запази тази първа позиция през целия месец юли 2018.С това интересът и животът на игралния филм „Възвишение” на режисьора Виктор Божинов не приключва. Занапред му предстоят много нови срещи с международната публика, за което загатват международните агенти по продажбата на филма от Phoenix Entertainment.", "date": "2018.11.12", "title": "Точно година след премиерата ВЪЗВИШЕНИЕ излиза на Блу рей с издание за колекционери"}
{"url": "http://www.cross.bg/staiikov-alkoholniya-minyu-1588854.html", "text": "/КРОСС/ Окончателно - запор на имуществото на алкохолния бос Миню Стайков. Решението е на спецапелативния съд.  Запорирани са ниви и жилищни сгради в цялата страна. Стайков беше арестуван на 5 септември тази година по подозрение в участие в организирана престъпна група, избегнала плащане на данъци за над милион лева.  В групата е и синът на алкохолния бос Стайко Стайков, който все още се издирва.", "date": "2018.11.12", "title": "Запорираха част от имотите на алкохолния бос Миню Стайков"}
{"url": "http://www.cross.bg/elektro-green-durveta-1588853.html", "text": "/КРОСС/ В събота – 10 ноември 2018 г., доброволци – служители на „ЧЕЗ Електро България“ АД и жители на столицата, засадиха 64 иглолистни и широколистни дървета на територията на парк „Възраждане“ в София. По инициатива на Савина Савова - кмет на столичния район „Възраждане“ и общинския съветник Борислав Борисов, чрез кампанията си „Възраждаме детските зелени мечти“, Район „Възраждане“ се присъедини към We Do Green – инициатива на „ЧЕЗ Електро България“ АД за засаждане на дървета в обезлесени територии в гори, паркове и населени места в Западна България. Г-жа Савина Савова и г-н Борислав Борисов също се включиха активно, като доброволци, в залесяването на най-младия парк в София.                               Това бе третото събитие от инициативите, включени в кампанията на „ЧЕЗ Електро България“ АД - „Зареждаме Ви с енергия“, по време на която Дружеството организира и провежда събития, свързани с грижата за околната среда и енергийната ефективност. Стартът на кампанията бе даден на 14 юли 2018 г., когато  5kmrun.bg проведоха съвместно Run Green – бягане за възрастни и деца. Броят на участниците в Run Green определи и броя дървета - 366, които да бъдат засадени през есента от доброволци – служители на ЧЕЗ и граждани. Run Green 2 през октомври допринесе ЧЕЗ Електро да добави още 375 дървета. Дружеството увеличи този брой до над 2 000 дървета! Първите 10 от тях вече радват жителите и гостите на столицата, засадени на 27 октомври 2018 г. в района на бул. „Черни връх“ № 44-46 от участници в съботното бягане на 5kmrun.bg в Южния парк и служители на ЧЕЗ в България.На 2 ноември 2018 г. над 230 доброволци – служители от дружествата на Групата ЧЕЗ в България, засадиха 2000 фиданки на дъб и акация върху 5 декара от територията на опожарена гора в землището на с. Росоман, Община Божурище, Софийска област.                        Една от целите на инициативата We Do Green е да популяризира електронната фактура като удобен и сигурен, модерен начин за получаване на месечните сметки, който дава и възможност за личен принос към опазване на природата. Над 400 000 клиенти на „ЧЕЗ Електро България“ АД в момента получават фактурите си онлайн, като спасиха с избора си близо 4 000 дървета от изсичане. Само за година едно дърво филтрира 28 кг замърсен въздух и охлажда околната среда колкото 10 климатика, работещи постоянно.", "date": "2018.11.12", "title": "Нови 64 дървета засадиха доброволци в парк „Възраждане“ в София"}
{"url": "http://www.cross.bg/mitko-godini-talant-1588858.html", "text": "/КРОСС/  В първия си сблъсък Митко надделя над Миколай Войчик от Полша, след което се справи доста инфарктно с британеца Джошуа Ливърс. В третата си среща надигра Магомед Курбанов от Русия. За съжаление в четвъртфинала 18-годишният дупничанин отстъпи на друг руснак – Рустам Одинаев и не можа да се бори за медалите.Въпреки негативния резултат, турнирът е добър опит за 16-годишния ни талант в този спорт. Тя преодоля дистанцията от 1000 м във възрастовата група момичета под 16 години, а резултатът от 3:16,1 мин. й осигури златния медал. ", "date": "2018.11.12", "title": "„Еврофутбол“: Таекуондистът Митко Джорджев в ТОП8 в Европа до 21 години"}
{"url": "http://www.cross.bg/nomera-bulgarski-chyzhdi-1588849.html", "text": "/КРОСС/ Ако сте жител в Италия от над 2 месеца, вече няма да може да се движите с кола с чужд номер. Тази нова норма, която е част от т.нар. Пакет за сигурност, беше одобрена от италианския Сенат. Тя е част от серията мерки, с които Италия се стреми да удари по хитреците, използващи български или румънски номера, за да спестят от застраховки и данъци, но също и за да извършват безнаказано нарушения по италианските пътища.Според досегашната норма в Италия чужденците можеха да ползват чужди регистрации на автомобили до 1 г. от жителството си на Ботуша. Много често и италианците ползваха чужди номера в родината си, тъй като регистрираха колите си в чужбина посредством фирми за лизинг. В повечето случаи, когато бяха спирани, те бяха предупреждавани, а при второ спиране в рамките на 6 месеца глобата беше от 84 до 335 евро.Според сега приетата норма обаче глобата става 712 евро и ще се налага още при първото констатиране на нарушение, а колата ще се задържа до поставянето на документите й в ред до 6 месеца. Ако дотогава това не стане, тя ще бъде конфискувана.Много италианци се снабдяваха с български, румънски или полски номера, за да спестят от застраховки и данъци. Новата мярка е не само с фискална цел. Стремежът е да се сложи край и на хилядите нарушения по пътищата на автомобили с чужди номера, които не винаги можеха да се разпознаят от системата на италианската полиция. Освен това в случаите на инциденти с кола с български номер например, заплащаните обезщетения от българските застрaхователни компании са в пъти по-малки от тези на италианските.", "date": "2018.11.12", "title": "Рим затегна мерките срещу хитреците с български номера на коли"}
{"url": "http://www.cross.bg/selo-rysenskoto-obir-1588857.html", "text": "/КРОСС/ Въоръжен обир е извършен в русенското село Николово. Двама мъже с маски нападнаха магазин. Полицията ги издирва. Инцидентът е станал около 20 часа снощи.В магазина имало двама служители – момче и момиче. Маскираните извадили пистолет и ударили младежа по главата.Момичето зад касата успяло да натисне паник бутона и да блокира достъпа до парите. Нападателите откраднали само 6 стека цигари и лотарийни билети, след което избягали.До късно през нощта полицията претърсваше автомобилите в района.", "date": "2018.11.12", "title": "Въоръжен обир в магазин в русенското село Николово"}
{"url": "http://www.cross.bg/byrgas-ykrasim-ofisi-1588856.html", "text": "/КРОСС/ Тази година традиционният общинският конкурс \"Да украсим Бургас\" стартира от 15 ноември. Условието за участие е да удостоверите със снимка или кратко видео, че сте допринесли за цялостното празнично настроение чрез направата на атрактивна коледна украса, поставена на  външни фасади на офиси, магазини, блокове и обществени сгради в Бургас. \"Нека тази Коледа украсим Бургас в светлина!\" е мотото на новото издание на традиционния конкурс. Той се организира за 12-ти път в навечерието на коледните празници. Крайният срок за участие е 15 декември, събота. Целта е да се поощри  креативността и  личната инициатива на бургазлии.Ваучери за посещение на остров Света Анастасия и археологически комплекс \"Акве Калиде\" през новата 2019 година са част от наградите, които очакват финалистите.За класираните на призови места ще има и ръчно изработени сувенири от Общинско предприятие \"Морски знаци\", както и новият луксозен календар на Община Бургас за 2019-та.В \"Да украсим Бургас\" могат да участват блокове, институции, болнични заведения, частни домове, офиси, търговски обекти, образователни заведения и др. Записването е лесно и включва само две стъпки - трябва да направите снимки и видео на украсеното място и да изпратите кадрите на е-мейл: .Не забравяйте да добавите име, телефон за връзка и точен адрес. Предложенията се приемат до 15 декември, събота.    След това комисия ще разгледа, оцени и класира най-добрите коледни украси в града и ще разпредели наградите.", "date": "2018.11.12", "title": "\"Да украсим Бургас\" стартира на 15 ноември "}
{"url": "http://www.cross.bg/aleks-zheni-karnobat-1588855.html", "text": "/КРОСС/ Апелативният съд в Бургас ще разгледа жалбата на Алекс Димов - младият мъж, който прегази и уби две жени на тротоар в Карнобат на Задушница и беше задържан под стража. Той е получил книжка, едва 19 дни преди трагичния инцидент.Алекс е обвинен за шофиране с несъобразена скорост и причиняване на смърт по непредпазливост на две лица. Според закона може да получи наказание от 3 до 15 години затвор.Днес защитата му ще иска по-лека мярка за неотклонение, тъй като Алекс е баща на двумесечно бебе, а пробите му за алкохол и наркотици взети веднага, след катастрофата са отрицателни.", "date": "2018.11.12", "title": "Ще оставят ли в ареста младия шофьор, прегазил две жени в Карнобат?"}
{"url": "http://www.cross.bg/stolichna-avtobysa-dvigateli-1588889.html", "text": "/КРОСС/ Сумата на финансиране е над 40 млн. лева, като лизинговата сделка е с 8-годишен период на финансиране. Новите 60 съчленени 18-метрови автобуса с двигатели на природен газ ще са налични в началото на 2019 година.Най-голямата по обем лизингова сделка за доставка на автобуси в страната беше сключена между Столична община и Сожелиз България ЕООД. Търгът е спечелен от дъщерното дружество на Сосиете Женерал Експресбанк, в партньорство с MVB Truck&Bus Bulgaria (официален представител на MAN Truck & Bus AG) и е с 8-годишен период на финансиране. Сумата на лизинговия договор възлиза на над 40 млн. лева. Водещо обстоятелство за Сожелиз при отпускането на лизинг за толкова дълъг период е ключовата роля на Столичен Автотранспорт при осигуряване на цялостната транспортна схема в София, стабилното финансово състояние на принципала – Столична Община, както и вида на финансираните активи.Важна част от договора са гаранционното и сервизно обслужване на автобусите. MVB Truck&Bus Bulgaria има вече спечелен търг за автобуси за Столичен Автотранспорт и обслужват доставените по предходната обществена поръчка 126 бр. съчленени газови автобуса.Новите съчленени 18-метрови автобуса с двигатели на природен газ, модел MAN Lion’s City G пристигат в София в началото на 2019 година. Те са част от програмата за развитие на транспорта и подобряване на качеството на атмосферния въздух на Столична община.MAN Lion‘s City G са добре познати на жителите и гостите на Столицата с характерния за автобусите бял цвят със зелени листа. Очакваните автобусите са нископодови, със задно разположени двигатели, работещи на сгъстен природен газ (CNG). Двигателите отговарят на еконормите Евро-6, предавателната кутия е автоматична с вграден ретардер за забавяне на движението, с климатизация в пътническия салон и кабината на водача, с механична рампа за качване на колички за трудноподвижни лица и майки с детски колички, със система за накланяне на автобуса на спирки и със звуков и светлинен сигнал при затваряне на вратите. Бутилките за газ ще са от композитни материали, съобразени с последните европейски изисквания.Обновяването на автобусния парк с нови превозни средства е гаранция за намаляване на шумовите и праховите замърсявания. Счита се, че за големите градове, качеството на въздуха е по-важно от глобалното затопляне т.е. първият приоритет са мерките за намаляването на такива емисии, като NOx, NO2 и фини прахови частици, като София е част от мрежата на световните столици, които работят за намаляване на вредните емисии. С изпълнението на Плана за действие за устойчиво енергийно развитие на Столична община, се цели намаляване на емисиите на СО2 с до 20% до 2020 година.", "date": "2018.11.12", "title": "Столична община ще внесе нови автобуси с двигатели на природен газ"}
{"url": "http://www.cross.bg/letifov-vlastta-patrioti-1588845.html", "text": "/КРОСС/ \"Няколко пъти го повтаряме: упражнението „стани да седна”се изчерпа като поведение, въпросът е  какво става след взимането на властта и или с участието във властта – какви са резултатите за страната, какви се резултатите за просперитета на хората\", заяви зам.-председателят ПГ на ДПС Халил Летифов в ефира на предаването \"Беновска пита\" по Канал 3.Трябва да признаем, че вече 29 години България е демократична страна, дари с негативните оттенъци от това. Вярвам, че всеки има право да изрази своето мнение и правото на протест, коментира Латифов.По отношение на Закона за осветляване на собствеността на медиите, смятам, че отворихме една тема, която предизвика огромна полемика в българското общество. Това е изключително важна тема. Когато говорим за властта, не трябва да подценяваме властта на медиите и аз много често за себе си си задавам въпроса: Коя е първата власт и коя четвъртата? Когато една власт като такава упражнява и до голяма степен задава тон на обществото, тя трябва да бъде осветлена, тя трябва да бъде ясна, категоричен бе Летифов.  Сигурно е, че догодина ще има поне два вида избора. Факт е, че Обединените патриоти като резултат от изборите миналата година имат около 2 500 гласа повече от ДПС, но този математически сбор не даде добър резултат.Нашите предупреждения вървят вече година и половина, че тази математически събрана коалиция няма да даде очаквания резултат. Доказателствата в подкрепа на нашата политическа теза са толкова много, че е много вероятно следващата година освен двата задължителни избора да има  и непредвидени, каза още той.Изборът на г-н Борисов ще събори третото правителство на Борисов, каза той като визираше избора на премиера да се коалира с Обединените патриоти. „Нито са обединени, нито са патриоти”, добави  зам.-председателят ПГ на ДПС Председателят беше ясен след Централния съвет на ДПС: „Или ще паднат Обединените патриоти, или ще падне цялото правителство”.Смятам, че цяла България вижда какъв воденичен камък са те на правителството и на г-н Борисов. Ще платят ГЕРБ и, за съжаление цялата страна, цената от тежестта на този камък. Ако някой ме убеди мен, че това поведение на вицепремиера и на единия, и на другия, следва да бъде толерирано, че то е адекватно, че това е нормално, че това отношение трябва да бъде овластено - не могат да ме убедят, но за съжаление не могат да убедят и българското общество, продължи Халил Летифов.Досега като партия не сме давали оценка на президента Румен Радев, няма и да го направим. Това ще направи председателя или ръководните органи, ако има необходимост. Що се отнася до това какви позиции изразява президентът, та са отговорност на тази институция, каза той за обръщението на Румен Радев по повод 10 ноември.", "date": "2018.11.12", "title": "Халил Летифов: Бяхме ясни - или ще паднат Обединените патриоти, или ще падне цялото правителство!"}
{"url": "http://www.cross.bg/gryziya-syhishvili-balet-1588848.html", "text": "/КРОСС/ Световната сензация - Националният балет на Грузия „Сухишвили”, със специалното участие на Грузинския оркестър – на турне в България с класическа програма.Турнето на „Летящите грузинци” стартира 6 декември София, 7. 12. Пловдив, 9. 12. Стара Загора, 10. 12. Варна.Спектакълът в 120 минути е буря на сцената - със съвършенство в танца - с плавните, пързалящи движения при жените и зрелище в танца - кръв, пот и искри от саби и ножове при мъжете, които, единствени в света, танцуват на пръсти, без помощта на палци и туфли. Балетът ще посети България в състав от 70 танцьора, собствен оркестър и гардероб за милиони- 600 автентични грузински костюма, ръчна изработка, украсени със скъпоценни камъни и саби и ножове, изработени от стари грузински майстори – запазената марка на “Летящите грузинци”. 2016 година, Илико и Нино Сухишвили, застраховаха колектива и гардероба на„Сухишвили”с уникална застрахователна полица от златен пергамент с лимит, равен на 1 милион грузински лари / 370 000 долара /. Главен фореограф на юбилейните, двучасови спектакли е творческият гений -Илико Сухишвили – младши - филантроп, ексцентрик, родолюбец. Художествен ръководител - е Нино Сушишвили / внучка на основателите-Нино Рамишвили и Илико Сухишвили/.Създаден 1945 г., в състав от 35 човека, под стълбата на стара сграда на филхармония, Национален Балет на Грузия „ Сухишвили „ са изнеслидесетки хиляди концерти на 5 континента, в 100 държави, а публиката, посетила концертите им, надхвърля внушителните 50 милиона души. Най - добриятансамбъл в света /според Вашингтон пост /, поставя рекорд в „ Ла скала „ , който остава прецедент в историята на залата - публиката извиква танцьорите на бис 14 пъти. Сред най-големите почитатели на „ Сухишвили „ са -Йосиф Сталин, Уинстън Чърчил, Елвис Пресли, Ив Монтан, Михаил Баришников, Шарън Стоун, Пеле и др. 120 МИНУТИ, които никога няма да забравите, ви очакват на концертите на Националния балет на Грузия “Сухишвили”. Жива музика, хладнокръвни битки, удивителна грация, потопете се във фолклора на Грузия.Билети: в мрежата на eventim.bg, каси на НДК София, ДКС Варна, бензиностанции OMV, книжарници Orange и Office 1, търговски обекти на “Технополис”\n\t\t\t\t\t                        ", "date": "2018.11.12", "title": "Националният балет на Грузия Сухашвили със специалното участие на Грузинския оркестър на турне в България"}
{"url": "http://www.cross.bg/predimno-gradysa-bulgariya-1588839.html", "text": "/КРОСС/ Днес над по-голямата част от страната ще е предимно слънчево. В източните райони около обяд облачността ще се разкъса и видимостта ще се подобри. Ще духа слаб предимно северен вятър. Минималните температури ще са между минус 2 и 3 градуса, в източните райони - до 6 градуса, максималните - между 13 и 18 градуса, съобщава БНТ.По Черноморието ще има разкъсана, често значителна облачност. Сутринта на места видимостта ще е намалена. Ще духа слаб до умерен предимно северен вятър, който след обяд ще се ориентира от югоизток. Максималните температури ще са 16-18 градуса. Температурата на морската вода е 15-16 градуса. Вълнението на морето ще е 1-2 бала.В планините ще е предимно слънчево, с повече облаци над масивите в източните райони. Ще духа умерен вятър от север-североизток. Максималната температура на височина 1200 метра ще е около 13 градуса, на 2000 метра - около 7 градуса.През нощта срещу вторник и във вторник със североизточен вятър ще проникне малка порция студен въздух. Ще има временни увеличения на облачността, почти без валежи. Дневните температури ще се понижат и максималните ще са предимно между 10° и 15°, в Югозападна България, където ще остане предимно слънчево, до 18°-19°.В сряда ще се появи северозападен вятър, в западната част на Дунавската равнина ще се усили до умерен и температурите там временно ще се повишат. Повече слънце ще има над Западна България, докато на изток ще бъде предимно облачно, на отделни места ще превали, а температурите ще останат по-ниски.През нощта срещу четвъртък вятърът ще се ориентира от север-североизток, в Източна България ще бъде умерен, временно и силен, и ще започне понижение на температурите. В четвъртък и петък над по-голямата част от страната ще преобладава облачно време, на места, главно през първия ден, ще има и превалявания от дъжд, в планините – от сняг. Временни разкъсвания и намаления на облачността ще има над западните райони. Преобладаващите температури в петък ще са: минимални - между минус 1° и 4°, максимални – между 6° и 11°.През нощта срещу събота и в събота облачността ще се разкъсва и намалява, над Западна и Централна България до слънчево. Сутрешните температури ще са още малко по-ниски, а дневните слабо ще се повишат. В неделя, с усилване на вятъра, в Западна България от северозапад, в Източна - от североизток, ще започне ново застудяване. Облачността бързо ще се увеличи и ще започнат превалявания, предимно слаби и предимно от дъжд. ", "date": "2018.11.12", "title": "Новата седмица започва със слънце, след това предстои сериозно застудяване"}
{"url": "http://www.cross.bg/gaza-sigyrnost-bili-1588838.html", "text": "/КРОСС/ Най-малко шестима палестинци, сред които и командир на ислямистката групировка Хамас, за били убити при сблъсък с израелските сили за сигурност.Според представител на Хамас насилието избухнало след като група нейни въоръжени представители били обстреляни от преминаващ автомобил на израелските сили за сигурност, след което започнало преследване. По думите на очевидци по време на гонитбата израелската авиация изстреляла над 40 ракети в района.В кратко съобщение от израелска страна се казва, че по време на акция на силите за сигурност в ивицата Газа е имало престрелка. Израелският премиер Бенямин Нетаняху е прекратил посещението си в Париж заради избухналото за пореден път насилие по границата между Израел и Газа.", "date": "2018.11.12", "title": "Напрежение по границата между Израел и Ивицата Газа"}
{"url": "http://www.cross.bg/ysloviya-rangel-kavakov-1588840.html", "text": "/КРОСС/ Осъден за убийство на 11-годишно дете по особено жесток и мъчителен начин, претендира да му бъде изплатено обезщетение от 150 000 лв. за лоши условия в затворите в Пазарджик, София и Ловеч. Искът е срещу Главна дирекция „Изпълнение на наказанията“, информира DarikNews.bg.Рангел Каваков твърди, че килиите били пренаселени, без топла вода и естествена светлина, имало мухъл и плесен, хлебарки, дървеници и гризачи, храната била лоша. Това съсипало здравето му – станал мрачен, затворен, трудно контактен и автоагресивен. Били му изпадали зъбите.Мъжът попада зад решетките, след като на 19 февруари 2000 г. в село Куртово Конаре убива момче с 11 удара с метална тръба по главата.После влачи тялото му до главното шосе, за да инсценира катастрофа. Първоначално дори успява да заблуди полицията, която много дълго време разследва пътен инцидент.Бащата на жертвата обаче се усъмнява и работата по случая поема в правилната посока. Резултатите от аутопсията също са категорични – детето не е прегазено. Какви са мотивите за жестокото престъпление, и досега не е ясно. За да прикрие деянието си, мъжът захвърлил тялото на асфалта, където било намерено от случайно преминаващи с кола хора.След залавянето му Рангел прави пълни самопризнания и показва на полицията къде е скрил тръбата с прикрепен към нея топуз, с която е удрял с нечовешка жестокост главата на Костадин. Пред съда се опитва да се представи като невменяем, за да избегне затвора. Назначените експертизи обаче показват, че е с достатъчно здрав разум, за да отговаря за постъпките си. Прокуратурата иска доживотна присъда, но в крайна сметка му дават само 20 години.Каваков лежи в София, в общежитие „Кремиковци“ и в Пазарджишкия затвор. Справки от трите места за лишаване от свобода сочат, че във всички килии, където е пребивавал, има достатъчно площ и нормални условия. Има прозорци, санитарни възли с топла вода, правени са обработки срещу насекоми и гризачи. Получавал е достатъчно храна.Съдебно-медицинска експертиза пък сочи, че опитите за самоубийство на Рангел са бутафорни, за да бъде настанен в болница, а лошите битови условия, ако изобщо има такива, не му правели впечатление. Те не можели да са причина за загубата на зъбите, които по рождение били криви и дори при идеален живот са щели да опадат рано. Вещото лице установява още, че Каваков заменя отпусканите му сапуни и шампоани за цигари.Претенциите на мъжа са отхвърлени. Решението е неокончателно.", "date": "2018.11.12", "title": "Осъден за убийство на дете иска 150 000 лв. обезщетение"}
{"url": "http://www.cross.bg/dobrich-godina-zahar-1588851.html", "text": "/КРОСС/ Кампания за безплатно измерване на кръвната захар ще се проведе за втора поредна година в област Добрич. Инициативата ще се проведе от днес до 22 ноември и е посветена на Световния ден за борба с диабета – 14 ноември. Измерването на кръвната захар ще се извършва от здравни работници, които ще се включат доброволно, съобщава БНР.По данни на организаторите миналата година в кампанията са се включили над 400 граждани на Добрич само за ден. Затова тази година тя ще се разшири и в други общини от област Добрич, като безплатните замервания на кръвната захар ще се извършват в предварително установен график за отделните населени места. Ще се използват глюкомери и тест ленти.По данни на Министерството на здравеопазването, на всеки 10 секунди в света двама души се разболяват от диабет, а един човек умира от това заболяване. В България според статистиката от диабет страдат около 500 000 души, 40% от хората обаче не знаят, че имат заболяването. Основните рискови фактори са наднорменото тегло, както и наличието на първостепенни родственици, страдащи от захарен диабет.", "date": "2018.11.12", "title": "Кампания за безплатно измерване на кръвната захар се провежда за втора година в Добрич"}
{"url": "http://www.cross.bg/komisiya-registrira-evropeiiskata-1588844.html", "text": "/КРОСС/ Европейската комисия инициира от днес Международна седмица за безопасност на продуктите, съобщи Хоризонт.Комисията ще регистрира европейска гражданска инициатива, озаглавена \"Задължително поставяне на етикети на храните като подходящи за вегетарианци и вегани\". От момента на регистрацията ще започне да се отброява едногодишният срок, в който организаторите могат да събират подписи в нейна подкрепа. Решението на Европейската комисия да регистрира инициативата се отнася само до правната допустимост на предложението. Ако за една година се получат един милион гласа в подкрепа от най-малко седем различни държави от Европейския съюз, Европейската комисия ще трябва да предприеме действие в срок от три месеца. ", "date": "2018.11.12", "title": "ЕК стартира Международна седмица за безопасност на продуктите"}
{"url": "http://www.cross.bg/veliko-turnovo-tzena-1588850.html", "text": "/КРОСС/ Хлябът и таксиметровият превоз поскъпнаха във Велико Търново. От днес хлябът е със 17 % по-висока цена, а при превоза на пътници увеличението е с 20 на сто, съобщава радио Велико Търново.За по-малко от три месеца цената на хляба се вдигна втори път във Велико Търново. Днес в магазините най-масовият хляб се продава за 1,05 лева или с 15 стотинки по-скъпо от вчера. Хлебозаводите обясняват по-високата цена с поскъпването на природния газ, горивата и брашното.По-малко от седмица след като от таксиметровия бранш обявиха, че ще поискат 20 на сто по-високи цени, те вече са факт. Димитър Христов от сдружението на таксиметровите шофьори обясни причината:“Скъпите горива и общински данък 500 лева плащаме. Минималната работна заплата се вдига. Просто не може да се кара така“, каза той.Таксиметровите тарифи не бяха променяни от 5 години, но остават под „тавана“, гласуван от Общинския съвет.", "date": "2018.11.12", "title": "Със 17% увеличиха цената на хляба, с 20% на такситата във Велико Търново"}
{"url": "http://www.cross.bg/seksyalni-gygul-slychaite-1588842.html", "text": "/КРОСС/ Гугъл обновява политиките си, свързани със случаите на сексуални злоупотреби. Планът предвижда и наказания за служители, които не се съобразят с новите изисквания. Това се случва на фона на безпрецедентните протести на служители на Гугъл от миналата седмица, срещу начина, по който интернет гиганата се справя с проблема.Планът за действие беше оповестен в писмо на изпълнителния директор на Гугъл - Сундар Пичай до служителите, публикувано в блога му. \"Ние разбираме, че в миналото не сме се справяли с ред неща подобаващо, за което искрено се разкайваме. Ясно е, че са нужни промени\", се казва в посланието. Новите вътрешни правила предвиждат много по-голяма прозрачност на разследването на случаите на сексуални посегателства и огласяване на резултатите от тях.От Гугъл се ангажират да подкрепят повече онези, които подават сигналите и да удвоят усилията си, за да може компанията да бъде работно място с равнопоставени служители, с гаранции за справедливост и уважение. Предвижда се случаите на сексуални злоупотреби в интернет гиганта да бъдат разглеждани от арбитражни съдилища. Обученията за предотвратяване на сексуален тормоз стават задължителни, а онези които не ги посещават, ще бъдат санкционирани. През изминалата седмица служителите на Гугъл в цял свят излязоха на безпрецедентен протест. Те напуснаха работните си места като израз на недоволство от начина, по който компанията се справя със случаите на сексуални злоупотреби. Конкретна причина за протеста стана разкритие на Ню Йорк Таймс, че мениджър от висшия състав, след напускането си, е получил обезщетение в размер на 90 милиона долара, въпреки основателните съмнения за сексуални посегателства.И това далеч не е единичен случай, написа още изданието. А след обявяването на екшън-плана, служителите на Гугъл получиха писмо, в което пише, че за 2 години по обвинения в непристойно поведение са били уволнени 48 души, като 13 от тях са били от висшия мениджърски екип. На никого от тях не са изплатени компенсации, се посочва още в писмото.", "date": "2018.11.12", "title": "Гугъл с нови политики за случаите на сексуални посегателства"}
{"url": "http://www.cross.bg/provokatziya-pribirashtite-tzvetanov-1588843.html", "text": "/КРОСС/ Опити за провокация, политически действия за дестабилизация на страната и стрес за прибиращите се у дома деца – това видя председателят на парламентарната група на ГЕРБ Цветан Цветанов във вчерашните мащабни протести срещу високите цени на горивата и лошите условия за живот в България.„На днешният коалиционен съвет имахме възможността да говорим за всичко случващо се в държавата и за доста от тенденциозните подходи, които някои реализират, за да дестабилизират страната”, коментира пред журналисти бившият силов министър.По думите му вчера е имало опити за провокация и сблъсъци между прибиращите се граждани и протестиращите: „Имаше много семейства, които се прибират с децата си и бяха блокирани в продължение на няколко часа”. ", "date": "2018.11.12", "title": "Цветанов за протестите: Гражданите да изберат – хаос или стабилност"}
{"url": "http://www.cross.bg/bistritza-obshtina-smetishte-1588831.html", "text": "/КРОСС/ Глоба в размер на 7 000 лева наложиха на община Дупница, за неправилна експлоатация на димящото сметище над жилищния квартал \"Бистрица\".Районният съд потвърди наложената санкция от инспекцията по околната среда в Перник. Наказателното постановление е от септември 2016 г., когато при проверката е установено, че сметището гори и отделя газове. Възражението на общината не е прието поради събраните по делото доказателства и множество жалби на жителите от комплекс \"Бистрица\". ", "date": "2018.11.12", "title": "Наложиха глоба на община Дупница заради димящото сметище в кв. \"Бистрица\""}
{"url": "http://www.cross.bg/yablanitza-hemys-dvizhenieto-1588837.html", "text": "/КРОСС/ Днес от 10 до 15 часа движението по АМ \"Хемус\" при Ябланица между 74 до 79 км е ограничено поради ремонтни дейности. Трафикът се отклонява по пътя Ботевград - Ябланица.", "date": "2018.11.12", "title": "Ограничава се движението по АМ \"Хемус\""}
{"url": "http://www.cross.bg/avtomobili-stadion-parkiraneto-1588832.html", "text": "/КРОСС/ За днес се въвеждат ограничения за спирането и паркирането на автомобили около стадион \"Васил Левски\" в столицата.Заради провеждане на футболния мач от втора лига ЦСКА 1948 - Арда Кърджали (срещата е с начален час 17:30) в часовете от от 8:00 до 20:00 ч. до сектор \"Г\" и в интервала 14:00 - 20:00 ч. на моста пред стадиона се забранява паркирането на автомобили, освен тези на участниците. По преценка на СДВР от 16:30 ч. докато свърши мача ще бъде забранено влизането на коли, но не и на автобуси от градския транспорт в двете посоки в различни участъци по ул. \"Ген. Гурко\" и булевардите \"Евлоги и Христо Георгиеви\" и \"Пейо К. Яворов\". ", "date": "2018.11.12", "title": "Промени в движението около стадион \"Васил Левски\" заради футболен мач"}
{"url": "http://www.cross.bg/olimpik-zasedanie-likvidatziyata-1588830.html", "text": "/КРОСС/ Пето поред заседание за ликвидацията на застрахователната компания „Олимпик” се провежда днес в Окръжния съд в Никозия. Днес стават и точно два месеца от началото на делото, то започна на 12 септември, съобщава БНР.В процедурни уточнения, възражения от кредитори, адвокатски обрати преминаха досегашните четири съдебни заседания по иска за несъстоятелност на „Олимпик”, подаден от кипърската Служба за контрол на застрахователните компании на 10 август.Днешното заседание няма да направи изключение. На него ще бъдат дадени инструкции и разяснения по процедурата, която ще се следва. Съдия Ангелос Давид и адвокатите, представляващи страните – Застрахователния надзор, временния ликвидатор, двамата кредитори, които предявиха възражения, ще уточнят следващите стъпки по делото. Не се очаква решение по същество за ликвидацията. Поредното отлагане във времето бе предизвикано на предишното заседание на 2 ноември, след като бе конструиран нов защитник и двамата кредитори на „Олимпик”, които оспорват процедурата по ликвидация, бяха поети от един общ адвокат.Все още предстои и да бъде назначен от съда постоянен ликвидатор. За такъв най-големият кредитор на „Олимпик” – кипърският Гаранционен фонд, номинира сегашния временен ликвидатор Павлос Накузи, но срещу кандидатурата му има възражения.Без съдебно решение все още не е започнало подаването на исковете от засегнатите клиенти.", "date": "2018.11.12", "title": "Пето заседание за ликвидацията на застрахователната компания „Олимпик”"}
{"url": "http://www.cross.bg/filma-magyosnikut-turg-1588833.html", "text": "/КРОСС/ Колекция от материали, които съдържат първоначалния сценарий на филма \"Магьосникът от Оз\", ще бъде продадени на търг в Калифорния. Търгът ще се проведе между 11-ти и 14-ти декември и се очаква цената на ръкописа и снимките да достигне един милион и двеста хиляди долара.Аукционери от Лос Анджелис, обявиха на търг колекция от 150 страници, съдържащи записките на Ноел Лангли - един от сценаристите на \"Магьосникът от Оз\". Той, заедно с още десетима, превръщат детската книга в легендарната филмова класика от 1939 година.Браян Чейнс - директор на отдел \"Придобивки\" към аукционерната къща \"Исторически профили\": \"Това, което виждате зад мен е един от най-важните ръкописи в историята на Холивуд.\"Освен чернови, архивът включва 16 снимки на специалните ефекти във филма. Една от тях е на торнадото, което пренася героинята на Джуди Гарланд в магическата земя.Браян Чейнс - директор на отдел \"Придобивки\" към аукционерната къща \"Исторически профили\": \"Цената на колекцията е висока не само заради нейната литературна стойност, а и защото филма е основополагащ в американското кино.\"\"Магьосникът от Оз\" печели две награди Оскар през 39-та. 50 години по-късно влиза в списъка на защитени филми на американския филмов регистър.", "date": "2018.11.12", "title": "Сценарият на филма \"Магьосникът от Оз\" е обявен на търг"}
{"url": "http://www.cross.bg/voiinov-kachestvoto-predsedatel-1588834.html", "text": "/КРОСС/ Няма фрапиращи нарушения след началото на проверките на качеството на горивата у нас. Това каза и.д. председател на Държавната агенция за метрологичен и технически надзор Кирил Войнов в предаването Тази Сутрин по БНТ. Той добави, че е много важно обаче Агенцията да има участие при транспортиране и преработка на установено некачествено гориво.Кирил Войнов - и. д. председател на ДАМТН: Досега сме констатирали над 1 милион литра некачествено гориво, което трябва да се върне за преработка, но последващият контрол не се изпълнява от нас по законодателство. То трябва да се промени, за да се проследи това извозване до завода и преработката.Според Войнов изненадващите проверки дават своя резултат:Кирил Войнов - и. д. председател на ДАМТН: Предприехме проверки, които ще продължат и тази седмица, за да се гарантира качеството. Неизправностите са в рамките на допустимото - 9 % от количеството на горивата не отговаряха на качеството в Сливен и Ямбол. Проверени са засега Плевен, Ловеч, Велико Търново и Стара Загора.Наложени са санкции на бензиностанции в размер на 1 милион и 7 хиляди лева от началото на годината, заяви още Войнов.", "date": "2018.11.12", "title": "Няма фрапиращи нарушения след началото на проверките на качеството на горивата"}
{"url": "http://www.cross.bg/zatvora-gryevski-tryabvalo-1588835.html", "text": "/КРОСС/ Бившият премиер на Македония Никола Груевски може да бъде арестуван и принудително вкаран в затвора. Това ще стане ако той не се яви доброволно за изпълнение на двегодишната му присъда по делото за купуване на скъпа лимузина с държавни пари.Вчера Груевски е трябвало да бъде пред затвора \"Шуто Оризари\". С него обаче няма връзка от петък, когато е трябвало да бъде в парламента. По думите на съпругата му той отсъства от дома им в Скопие. Мобилният му телефон е изключен.", "date": "2018.11.12", "title": "Никола Груевски може да бъде арестуван и принудително вкаран в затвора"}
{"url": "http://www.cross.bg/bulgariya-ychenitzi-noemvri-1588841.html", "text": "/КРОСС/ Световната седмица на предприемачеството започва на 12 ноември в България с учебни прояви в цялата страна. Единадесетото издание на инициативата, която се домакинства у нас от Джуниър Ачийвмънт, включва повече от 170 събития в 64 населени места в страната. От днес до неделя ще бъдат организирани иновационни лагери и открити уроци в цяла България, като се очаква 4800 ученици да се включат в инициативите. – каза Милена Стойчеваизпълнителен директор на JA БългарияСред събитията в страната, които ще се проведат през Световната седмица на предприемачеството са 44 иновационни лагери, 75 открити уроци и десетки други инициативи. Учениците, които ще се включат в иновационни лагери, ще работят над казус, свързан с младежката безработица, разработен и предоставен от JA. В световен мащаб през 2018 г. милиони млади хора по света ще вземат участие в инициативи, насърчаващи предприемаческо мислене и поведение, генерирайки нови идеи и търсейки нови пътища за развитие.                          Ето някои от инициативите, които ще се проведат в рамките на седмицата, под домакинството и координацията на образователната организация JA България:На 13 и 14 ноември в 101 СУ \"Бачо Киро\" София ще се проведат открити уроци, които ще са подготвени от ученици от 11 клас и са предназначени да запознаят ученици от 8 и 9 клас с опита си и участията си в учебна компания, както и да запознаят по-малките ученици от 6 и 7 клас с глобалния проблем за замърсяването на планетата ни и как могат учениците да допринесат за намаляване и опазване на околната среда, използвайки различни иновационни методи и продукти. децата от Основно училище „Никола Йонков Вапцаров“ в Ботевград ще се срещнат с родители в открит урок, в който ще говорят за модерните професии, свързани с опазване на околната среда. В същия ден Светослава Стоянова от екипа на JA България ще участва в международен уебинар, по покана на домакините на Седмицата в Русия, може да участвате в събитието, на следния .  в СУ „Екзарх Антим I“  гр. Казанлък ще се проведе вечер на икономиката и предприемачеството, в която ще има състезание, игри и викторина за отбелязване на световната седмица, както и на 180-годишен юбилей на училището, 28 години от създаването на профила на училището. В нея ще участват ученици от 9 до 12 клас, както и гости - бивши ученици. В същия ден в Професионална земеделска гимназия „Добруджа“ в Силистра, ще се проведе среща на завършили с настоящи ученици на гимназията, в която завършилите ученици ще споделят повече за пътя, който са изминали при създаването на своя бизнес. , в Плевен, учениците от СУ „ПЕЙО ЯВОРОВ“ ще се включат във финансова игра „Свободни пари”, по време на която ще покажат уменията си да поемат риск и знания за различните видове инвестиции., петък, в рамките на програмата  в София, в Литературен клуб „Перото“ ще се проведе инициативата „Жадни за знания“, в рамките на която от 13.00 часа Вера Петкачнин от JA България ще направи уъркшоп за младежи на тема „Как да изградим предприемачески начин на мислене“. ", "date": "2018.11.12", "title": "Над 170 събития ще се проведат в Световната седмица на предприемачеството в България"}
{"url": "http://www.cross.bg/rekord-pitzi-gotvachi-1588836.html", "text": "/КРОСС/ В Аржентина правят опит за рекорд - най-много направени пици за 12 часа! Амбицията на десетките готвачи, събрали се в Буенос Айрес, е да изработят 11 хиляди тестени изделия.Досегашният рекорд - 10 065 пици, се държи от Италия. Аржентинските майстори са добре подготвени - с 3 000 кг брашно, още толкова доматен сос и моцарела. Всяка пица трябва да е с диаметър поне 30 см.След края на надпреварата пиците ще бъдат продадени на местни организации, които се занимават с благотворителност. И за да е още по-интересно аржентинските готвачи са си поставили за цел за 8 часа да направят и 8 000 емпанади - популярните тестени изделия с пълнеж.  ", "date": "2018.11.12", "title": "Опит за рекорд в Аржентина за най-много направени пици за 12 часа"}
{"url": "http://www.cross.bg/naryshitelite-putya-shopov-1588846.html", "text": "/КРОСС/ Глобите към КАТ скачат двойно, ако нарушителите на пътя не ги платят до месец. С тази мярка държавата ще се опита да повиши събирането на глобите от актове и електронни фишове.Каква част от нарушителите се спасяват от санкциите и какви са най-фрапантните нарушения, за които гражданите сигнализират Пътна полиция - отговорите потърси Георги Георгиев в рубриката „На твоя страна”.Все повече нарушители и милиони неплатени глоби. Такава е равносметката на пътя. От началото на годината са съставени над 1,1 милиона електронни фишове и актове. В същото време, всеки втори шофьор, нарушил правилата, не плаща глобите си. Това показват официалните данни.От средно 180 млн. лв. санкции за нарушения годишно държавата успява да събере не повече от 90 млн. лв. Сега са решени да затегнат контрола.Екип на NOVA обиколи София с рали състезателя Иван Шопов. Нарушителите бяха заснети с видеорегистратор. Опасните изпреварвания са обичайна картинка и в градски, и в извънградски условия. По време на експеримента се забелязват и шофьори, които карат с непозволено висока скорост. „Всички намаляват в района на камерите на КАТ. В момента, в който се подмине камерата, ускорението започва отначало”, каза Шопов.„Тези стационарни камери станаха едва ли не част от 100-те туристически обекти в България. Всеки, който мине, ги знае. Може би трябва да му заверяват книжката, че е минал оттам”, заяви експертът по пътна безопасност Алекси Стратиев.Равносметката от експеримента е, че само за час са откроени 29 опасни ситуации с нарушители на пътя.Според Иван Шопов многото от рисковите ситуации се дължат на чувството за безнаказаност на пътя, въпреки привидно засиления контрол.На лов за нарушители на пътя се оказва, че при справка в системата на КАТ с таблет не се откриват неплатени санкции. Често обаче честитките не достигат до нарушителите. И престояват с месеци и години. Докато не се наложи да вадиш нови документи или не те спрат на пътя полицаи, оборудвани със специални таблети.„Разбират, че имат неплатени задължения  чак, когато бъдат спрени на място. Една глоба няма как да има превантивен ефект, ако тя не се събира. Колко дължиш няма значение, ако знаеш, че може да не платиш. Увеличаването на глобите безкрай очевидно не дисциплинира водачите, за да имаме ефективна система, ни трябва ефективна събираемост, а не високи глоби”, заяви  експертът по пътна безопасност Илия Тодоров.В безуспешното издирване на нарушителите държавата губи. Не само от несъбрани глоби, а и от опитите за събирането им.  За да се съберат глобите, контролът трябва да се затегне. Новите предложения са, ако глобата е платена до 14 дни, нарушителите да ползват отстъпка от 50 %. След този срок, но до 30 дни от съставянето на акта да се плаща целия размер. А ако не се плати до месец,  глобата да скача двойно. Това предвиждат новите предложения за промени в Закона за движение по пътищата.Идеята е, ако два пъти не открият нарушителя на адрес, честитката да се качва в интернет. И така да се счита за връчена. От тази дата ще текат и сроковете, определени от закона.  Ако не се плати, задължението е предвидено да бъде изпращано в Агенцията по приходите. Там ще се образува изпълнително дело. Въпросът е как и кой ще смогне да търси и намира длъжниците. Според частните съдебни изпълнители Приходната агенция няма да смогва.„НАП е много натоварена институция. Има да събира милиарди и има някаква приоритетност на тези вземания”, заяви Георги Дичев от Камарата на ЧСИ.Затова от Камарата на Частните съдебни изпълнители предлагат с писмо до МВР и Финансовото министерство да се налага запор при най-тежките случаи.Според Иван Шопов всеки шофьор трябва да помага в битката с нарушителите. Да подава сигнали, заснети с телефон или с камерата в колата. За да последва акт обаче, съвестните шофьори трябва да дават писмени показания за всеки подаден сигнал, което много от тях отказват.", "date": "2018.11.12", "title": "Глобите към КАТ скачат двойно, ако не платим навреме"}
{"url": "http://www.cross.bg/ctpani-aza-pencii-1588847.html", "text": "/КРОСС/ Eднa oт нaй-мaлĸo зaдлъжнeлитe дъpжaви в Eвpoпa имa възмoжнocт дa yвeличи пeнcиитe cи, бeз дa ce изпpaви пpeд ĸpизa, пoдoбнa нa гpъцĸaтa пpeз cлeдвaщитe дeceтилeтия. Това ĸaзa миниcтъpът нa тpyдa, ĸpитиĸyвaйĸи дeceтилeтнaтa нaглaca зa cтpoгa бюджeтнa диcциплинa, пише money.bg.Cъc cтaбилeн иĸoнoмичecĸи pacтeж и нaй-ниcĸaтa бeзpaбoтицa в EC Чeшĸaтa peпyблиĸa yпpaвлявa eдин oт нaй-гoлeмитe бюджeтни излишъци в блoĸa и имa чeтвъpтaтa нaй-мaлĸa тeжecт зa пyбличния дълг. Tя e нaй-бoгaтaтa oт бившитe coциaлиcтичecĸи cтpaни в EC.Maĸap чe тoвa дaвa възмoжнocт нa пpaвитeлcтвoтo дa yвeличи paзxoдитe зa пeнcии, пpepaбoтвaнe нa дaнъчнaтa cиcтeмa мoжe дa финaнcиpa oщe пo-гoлямa eĸcпaнзия в дългocpoчeн плaн, ĸaзa миниcтъpът нa тpyдa Янa Maлaчoвa в интepвю зa Вlооmbеrg.\"Koгaтo пoглeднeтe дpyги cтpaни, ниe нe xapчим тoлĸoвa мнoгo зa пeнcии. Bъз ocнoвa нa нacтoящитe иĸoнoмичecĸи пpoгнoзи, вce oщe имa cвoбoдa нa дeйcтвиe\", зaяви 37-гoдишнaтa Maлaчoвa.\"Дългocpoчният дeбaт тpябвa дa ce cъcpeдoтoчи въpxy дoбaвянeтo нa пoвeчe cpeдcтвa ĸъм cиcтeмaтa, ĸoeтo нe e възмoжнo бeз пo-виcoĸи дaнъчни пpиxoди\", oбяcни тя.Ho нe вcичĸи ca cъглacни c идeитe нa yпpaвлявaщитe. Haциoнaлният фиcĸaлeн cъвeт, нeзaвиcим ĸoнcyлтaтивeн opгaн зa бюджeтa, пpeдyпpeди, чe cтpaнaтa щe ce изпpaви пpeд ĸpизa, пoдoбнa нa тaзи в Гъpция cлeд няĸoлĸo дeceтилeтия, тъй ĸaтo дeлът нa пeнcиoнepитe нapacтвa, a дaнъĸoплaтцитe ce пeнcиoниpaт.Mиниcтъpът oтxвъpли пpeдyпpeждeниятa. \"Фyнĸциoнaлнaтa\" пeнcиoннa cиcтeмa зaвиcи oт oбщaтa иĸoнoмичecĸa ĸoнĸypeнтocпocoбнocт, a нe oт бpoя нa пeнcиoнepитe, ĸaзa Maлaчoвa.Πpeз пocлeднaтa гoдинa paзxoдитe зa пeнcии зa възpacт ca caмo oĸoлo 3/4 oт cpeднoтo зa EC paвнищe oт 10.2% oт бpyтния вътpeшeн пpoдyĸт.C пpoизвoдитeлнocт нa глaвa oт нaceлeниeтo oт oĸoлo 9/10 oт cpeднaтa зa EC минaлaтa гoдинa, чexитe нaдминaxa cъceдитe cи oт ЦИE пo жизнeн cтaндapт, ĸaĸтo и пo-възpacтнитe члeнoвe нa Гъpция и Πopтyгaлия. Ho тe изocтaвaт дaлeч зaд cъceднa Гepмaния, ĸъдeтo тaзи цифpa e 123%. Дpyги бивши ĸoмyниcтичecĸи cтpaни, вĸлючитeлнo Cлoвeния, Πoлшa и Унгapия, cъщo бaвнo нaвaĸcвaт paзлиĸaтa cъc Зaпaдa.", "date": "2018.11.12", "title": "Чехия вдига рязко пенсии и заплати от януари 2019 г."}
{"url": "http://www.cross.bg/goranov-leva-suvet-1588829.html", "text": "/КРОСС/ Цена на „Гражданска отговорност” от 1000 лева е спекулация. Такъв дебат няма. Това заяви финансовият министър Владислав Горанов на брифинг в Министерския съвет, даден след", "date": "2018.11.12", "title": "Горанов: Спекулация е 1000 лева за „Гражданска отговорност”"}
{"url": "http://www.cross.bg/federatziya-badminton-sporta-1588828.html", "text": "/КРОСС/ 200 деца от 1-ви до 7-ми клас се включиха в тринадесетото издание на Ученическия турнир по бадминтон „Златното перце” за купа „София“, който се проведе тази събота, 10 ноември в зала „Европа“. Министърът на младежта и спорта Красен Кралев откри 13-ото издание на надпреварата и награди победителите от 1 и 2 клас  „Радостно е, че всяка година турнирът става все по-голям и участват повече деца. Поздравявам Българската федерация по бадминтон, които направиха така, че техният спорт да стане един от най-бързо развиващите се и успешни спортове в България през последните години“, заяви министър Кралев. Той изказа своята благодарност към родителите, които стимулират и подкрепят децата си в това да се занимават със спорт и пожела успех на всички участници.Изпълнителният директор на „ЕКОПАК България” Тодор Бургуджиев отбеляза, че основната цел на това състезание е да популяризира сред децата и техните семейства не само спорта като здравословен начин на живот, но и отговорното отношение към природата и околната среда, за едно по-добро бъдеще за всички.                          Председателят на Българската федерация по бадминтон Володя Златев поздрави всички и връчи на министър Кралев „златно перце“ в знак на благодарност за подкрепата, която оказва на неговия спорт.За втора поредна година с помощта на Министерството на младежта и спорта се реализира програмата „Децата и бадминтона“, като през тази година са обхванати над 1500 деца от 35 клуба.На събитието присъстваха още, почетният председател на Българската федерация бадминтон Пюзант Касабян, една от най-успешните ни състезателки Петя Неделчева и Александър Малинов, член на УС на Българската федерация по бадминтон и президент на БК „Виктори“.Организираният от Българска федерация по бадминтон и „ЕКОПАК България“ турнир се провежда под патронажа на столичния кмет Йорданка Фандъкова и с подкрепата „Девин“ АД. Тази година турнирът е част и от инициативата „София – Европейска столица на спорта 2018“.", "date": "2018.11.12", "title": "ХIII -то издание на ученическия турнир по бадминтон \"Златното перце\" събра над 20 столични училища"}
{"url": "http://www.cross.bg/kameri-politziyata-razsledvane-1588820.html", "text": "/КРОСС/ Обикновени граждани от София успяха да разкрият крадец със собствено разследване и с помощта на социалните мрежи. При това преди полицията.Мъж обикаля входовете на три столични квартала. Маниерът му навсякъде е еднакъв – проверява дали стопаните са оставили отключено.Първо крадецът е записан от камери да влиза в апартамента на младо семейство от „Манастирски ливади”. До сряда същият човек е записан от камерите на още два апартамента – в кварталите „Младост” и „Лагера”.Тримата потърпевши споделят кадрите във „Фейсбук”. Така започва разследване, което установява, че извършителят е един и същ. Отново в социалната мрежа крадецът е разпознат от негов комшия.24 часа след последния опит за обир в „Лагера” потърпевшите, с помощта на останалите потребители на групата „Забелязано в София”, вече имат и адреса на крадеца, плюс  информация за роднините му и фейсбук профила му.Оказва се, че той живее в кв. „Редута”, казва се Йордан. Съсед от близка къща също потвърждава, че човекът от записите на охранителните камери е въпросният Йордан. И наскоро е излязъл от затвора.Един от потърпевшите – Любомир Коцев, е качил първи клип с крадеца във „Фейсбук”. Много хора го попитали откъде и какви камери да си купят, за да се защитят. Той признава, че не е подал жалба в полицията, но обеща да подаде.От полицията заявиха, че извършителят все още се издирва. ", "date": "2018.11.12", "title": "Столичани успяха да разкрият крадец със собствено разследване"}
{"url": "http://www.cross.bg/kytev-prokyratyrata-zayavi-1588824.html", "text": "/КРОСС/ \"България влезе в ситуация, в която изборите не са изключени, и то съвсем скоро. БСП има силите, не само да предложи алтернатива, но и да и да я изпълни, за което ще е нужна много работа\". Това заяви пред БНТ зам.-председателят на ПГ на \"БСП за България\" Антон Кутев. Според него който и да вземе властта, трябва да е с единствената цел- да промени държавата. \"Никой няма право да пребивава във властта, ако няма идея как да направи тези промени\", заяви той. Кутев подчерта, че БСП е силна и разломи няма. Според него на вчерашния пленум се е провел разговор, който винаги се е водил в БСП и е бил полезен.Помолен да коментира искането от страна на прокуратурата за сваляне на имунитета на двама депутати от БСП, Кутев заяви: \"Когато говорим за КТБ, нека сме наясно, че има един човек, който участваше пряко. Той беше депутат и бизнесмен и много добър със собственика и управителя на банката преди да фалира тя. От там се източиха много пари и бяха замесени много имена, включително и на действащи тогава министри\". Според него от всичко това, след 4 години разследване, прокуратурата установи, че небесно сините очи на Елена Йончева източват КТБ. \"Това е цинизъм. Делян Пеевски успя да узакони стотици милиони, антокорупционната комисия го проверява и установява, че всичко е законно. Как става така- за 4 години 600 млн. лв. - 800 млн. лв. стават напълно законни?\", попита Кутев. Той подчерта, че от началото на годината има 10-15 видими убийства, 10 коли изчезват в София само за ден. Всичко това обаче излиза извън пряката дейност на прокуратурата, а Елена Йончева се оказва човекът, който е източил КТБ и пере пари. Социалистът припомни, че излиза в един вестник информация, че Йончева ще е водач на листата на БСП и прокуратурата изведнъж намира в нея банков обирач, а Камарата на строителите решава, че ще й иска оставката. \"Не знам кой ги навързва тези работи, но знам, че ако проблемът на тази държава е Елена Йончева, то всички - през министър-председателя, главния прокурор и шефа на Камарата на строителите, трябва да си тръгнат веднага. Те нямат смисъл, щом имат толкова власт и това им е проблемът\", категоричен бе той. По повод на искането на Камарата на строители за оставки на 4-ма депутати от БСП, Кутев коментира, че чл. 12 от Конституцията казва, че граждански сдружения, каквото са и те, нямат право да се занимават с политически искания. \"Да се иска оставката на депутат за това, че иска проверка на публични средства и да се казва, че това вреди на имиджа на България, е недопустимо\", заяви той. По думите му те нарушават и диалога с работниците, което ще доведе, от своя страна, до допълнително напрежение в тези отношения.", "date": "2018.11.12", "title": "Антон Кутев: БСП има силите не само да предложи алтернатива, но и да я изпълни  "}
{"url": "http://www.cross.bg/ypravlyavashtite-redaktor-posta-1588821.html", "text": "/КРОСС/ Живеем в два паралелни свята – на управляващите, където има икономически растеж и нарастващи заплати, и на гражданите, които трудно плащат сметките си. Това обяви в предаването „Тази сутрин”  от БСП относно протестите от уикенда в цялата страна.По думите му управляващите са се почувствали недосегаеми.Относно пленума на БСП, на който имаше остра конфронтация между лагерите в столетницата, той коментира, че най-важното е единодушното приемане на алтернативните бюджетни политики.За скандала около главния редактор на официоза на БСП – в. „Дума”, Стойнев каза, че назначеният наскоро за гл. редактор Йордан Мичев е подал оставка и на поста се връща избраният преди 10 години Ивелин Николов. Предстои и конкурс за поста.", "date": "2018.11.12", "title": "Драгомир Стойнев: Има два паралелни свята – на управляващите, и на гражданите"}
{"url": "http://www.cross.bg/hepatit-ychilishteto-slychaii-1588826.html", "text": "/КРОСС/ Притеснени родители ни сигнализираха за пореден случай на заразен от Хепатит А в столичното 54-то училище „Иван рилски”. Става въпрос за болен учител на начален курс. Родителите твърдят, че ръководството на учебното заведение не ги е уведомило навреме.Директорката на училището – Соня Василева, твърди, че в момента, в който здравните служби са потвърдили, че става въпрос за хепатит А, училището е взело мерки за дезинфекция и е уведомило личните лекари на всички деца от II клас, които са контактували със заразената учителка. Родителите обаче твърдят, че в училището не се почиства добре, а мерки са взети, когато станало ясно, че ще има телевизионен репортаж.Хепатит А има в цяла София и то целогодишно, обяви д-р Костадинка Пачаръзова, директор на дирекция „Медицински дейности“ при Столична регионална здравна инспекция (РЗИ). По нейна информация няма регистриран случай на заразен ученик от 54-то училище. На изследване подлежат само децата, които са били в контакт с болната учителка, уточни тя.В над 20 столични училища и детски градини е имало болни от хепатит А в периода 5 юли – 5 ноември, съобщиха миналата седмица от Министерството на здравеопазването.С хепатит А са заразени общо 153-ма души, от които 144 са деца на възраст между 2 и 16 години.", "date": "2018.11.12", "title": "Родители се оплакаха от прикриване на случай на хепатит А в столично училище"}
{"url": "http://www.cross.bg/agentziyata-vpisvaniyata-agentziyata-1588827.html", "text": "/КРОСС/ Проверката за раздадените бонуси в Агенцията по вписванията се очаква да започне днес. Тя беше назначена от правосъдния министър Цецка Цачева, а целта й е да установи дали отпускането на допълнителните пари е според правилата.На служителите в агенцията са разпределени почти 600 хиляди лева към заплатите за тримесечието, в което Търговския регистър се срина и блокира работата на стотици фирми.Парите са раздавани според индивидуалната оценка на всеки един от 635-имата служители, но не и за отговорните за срива на регистъра, съобщиха от агенцията. Оказа се, че те са само трима.Бонусите варират от 700 до над 3000 лв. ", "date": "2018.11.12", "title": "Започва проверката на бонусите в Агенцията по вписванията"}
{"url": "http://www.cross.bg/kavana-osvoboden-zatvornik-1588809.html", "text": "/КРОСС/ Британската полиция отправи апел към обществеността - да помогне за издирването на затворник, освободен по погрешка от затвора „Хул\", съобщава Би Би Си.Майкъл Кавана бил задържан в очакване на процес за носене на опасно оръжие и опит за нанасяне на тежка телесна повреда през юни.От полицията помолиха всеки, който има информация за затворника, да се свърже с тях при гарантирана анонимност.В случай че Кавана бъде забелязан, хората бяха призовани да не го доближават, а да сигнализират в най-близкото полицейско управление.", "date": "2018.11.12", "title": "Издирват освободен по погрешка затворник във Великобритания"}
{"url": "http://www.cross.bg/voda-chasa-sofiiiska-1588810.html", "text": "/КРОСС/ На 12 ноември 2018 г. (понеделник), във връзка с подмяна на сградно-водопроводно отклонение на ул. „Св. Св. Кирил и Методий\" с. Иваняне , се налага спиране на водоподаването от 10:00 до 17:00 часа на клиентите на „Софийска вода\", живеещи в района на: с. Иваняне.При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Св. Св. Кирил и Методий\" на обръщалото на автобуса.На 12 ноември 2018 г. (понеделник), във връзка прекъсване на сградно водопроводно отклонение в жк. „Младост\" 1А , се налага спиране на водоподаването от 10:00 до 17:00 часа на клиентите на „Софийска вода\", живеещи в района на: по ул. „Кръстьо Раковски\" от ул. „Д-р София Аврамова\" до ул. „Анна Ахматова\", бл. 550, ул. „ Кръстьо Раковски\" №2, 4, 5, 8, 10, 12, бул. „Александър Малинов\" №31, бл. 549, бл. 552, пазар „Пътеките\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: пред бл. 549.На 12 ноември 2018 г. (понеделник), във връзка с подмяна на сградно водопроводно отклонение на ул. „Св. Иван Рилски\" Център , се налага спиране на водоподаването от 09:00 до 18:00 часа на клиентите на „Софийска вода\", живеещи в района на: по ул. „Св. Иван Рилски\" от бул. „Ген. Скобелев\" до бул. „Христо Ботев\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Св. Иван Рилски\" ъгъла с бул. „Христо Ботев\".На 12 ноември 2018 г. (понеделник), във връзка прекъсване на сградно водопроводно отклонение на ул. „Оборище\" кв. „Подуене\" , се налага спиране на водоподаването от 09:30 до 17:00 часа на клиентите на „Софийска вода\", живеещи в района на: по ул. „Буная\" от ул. „Марагидик\" до ул. „Каймакчалан\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Буная\" №16.На 12 ноември 2018 г. (понеделник), във връзка с изпълнение на инвестиционен проект за реконструкция на уличен водопровод на ул. 367 кв. „Модерно предградие\" , се налага спиране на водоподаването от 09:00  до 21:00 часа на клиентите на „Софийска вода\", живеещи в района на: по ул. 367 от ул. 357 до ул.378, ул. „Георги Живков\" , ул. 369, ул. 368.При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. 378 ъгъла с ул. 367.След възстановяване на водоснабдяването е възможно временно повишаване  мътността на водата.", "date": "2018.11.12", "title": "Части от София остават без вода днес"}
{"url": "http://www.cross.bg/benzin-dizel-proverka-1588813.html", "text": "/КРОСС/ Към днешна дата средната цена на бензина в страната е 2,29 лв., а на дизела е 2,38 лв. Бензиностанцията, в която се предлага най-евтиният бензин се намира в Бургас, а тази с най-евтин дизел е в София. В Дупница пък се продава най-скъпият дизел - 2,54 лв, това показва проверка на БНТ.Най-скъпият бензин пък струва 2,47 лв. на автомагистрала Люлин. Заради такива ценови различия Комисията за защита на конкуренцията започна проверка на пазара.", "date": "2018.11.12", "title": "За последната година бензинът е поскъпнал с 25 стотинки, а дизелът с - 34 "}
{"url": "http://www.cross.bg/ybiiistvoto-zadurzhan-oryahovitza-1588811.html", "text": "/КРОСС/Все още не е задържан заподозреният за убийството на млада жена в Горна Оряховица. За общодържавно издирване е обявен 36-годишен мъж, който е криминално проявен. Предполага се, че той е свързан с жестокото престъпление, извършено през нощта в петък срещу събота.Тялото на жената е било открито от собственика на жилището, който също е задържан и разпитван по случая.Съседи разказват, че в нощта преди убийството в апартамента е имало шумно празненство. ", "date": "2018.11.12", "title": "Все още няма задържан за убийството в Горна Оряховица"}
{"url": "http://www.cross.bg/elvis-amerikanskata-posmurtno-1588812.html", "text": "/КРОСС/Легендарният певец Елвис Пресли ще бъде почетен посмъртно с американския Президентски медал на свободата на церемония на 16 ноември, съобщава Нова Телевизия. Покойният певец ще бъде отличен като \"олицетворение на американската култура за милиони обожаващи го фенове по света\", както и за службата му в американската армия.\"Елвис съчета госпел, кънтри, ритъм енд блус и създаде собствено звучене. Той продаде повече от милиард плочи. Също така Елвис служи в американската армия, като прие призовката въпреки славата си. По-късно участва в 31 филма, привлече рекордно голяма публика на концертите си. Спечели три награди \"Грами\". Той остана американска икона четири десетилетия след смъртта си\", гласи разпространено от Белия дом съобщение.Президентският медъл на свободата е най-високото американско гражданско отличие. Той се присъжда за \"особени заслуги към сигурността или националните интереси, световния мир или културата и други значими обществени или частни начинания\".Елвис Пресли е едва третият музикант, който получава медала посмъртно, след като Роналд Рейгън почете с него Мередит Уилсън и Каунт Бейси след кончината им. ", "date": "2018.11.12", "title": "Награждават посмъртно Елвис Пресли с американски президентски медал"}
{"url": "http://www.cross.bg/svoge-putya-kraii-1588814.html", "text": "/КРОСС/ Омбудсманът Мая Манолова организира днес, 12 ноември 2018 г., в 16.00 часа в институцията, втора работна среща във връзка с поетия на 22 октомври т.г.  ангажимент пред гражданите на гр. Своге да съдейства за ясни гаранции от страна на отговорните институции за обезопасяване на път II-16 от републиканската пътна мрежа София – Мездра, в участъка гр. Нови Искър – с. Ребърково. Припомняме, че повече от 100 жители на гр. Своге сезираха с подписка Манолова след тежкото пътнотранспортно произшествие на 25 август 2018 г., при което загинаха и пострадаха десетки хора.  Гражданите настояват ресорните институции да поемат отговорност и да си свършат работата за предотвратяване на бъдещи инциденти на пътя край Своге. Поканените да участват представители на министерствата на регионалното развитие и благоустройството, на вътрешните работи, на транспорта, информационните технологии и съобщенията, ръководството на Агенция „Пътна инфраструктура“ и на Община Своге, трябва да отчетат свършената от тях работа, както и да се набележат следващите стъпки, така че исканията на гражданите да бъдат удовлетворени. Сред тях бяха поставяне на мантинели, пътни знаци,орязване на растителността край пътя, подновяване на маркировката и др. ", "date": "2018.11.12", "title": "Мая Манолова организира втора работна среща за безопасността на пътя край Своге"}
{"url": "http://www.cross.bg/sofiya-bankya-vlakovete-1588815.html", "text": "/КРОСС/ От средата на декември жителите и гостите на столицата ще могат да пътуват между Банкя и Казичене с влаковете на „БДЖ-Пътнически превози“ ЕООД без да се налага да се прекачват.  Успехът идва след повече от две години убеждаване на институциите в необходимостта от пускането на подобни директни градски влакове, които да прекосяват територията на София. Инициативата, подета от сдружение „Градски транспорт и инфраструктура“ и подкрепена от бизнеса и общински съветници, ще позволи разстоянието от 33 км между двата крайни района на столицата, да се изминава за по-малко от 1 час.Макар всеки момент да се очаква железопътният превозвач да публикува окончателния вариант на разписанията на влаковете, може да се каже, че предложената организация ще бъде изпълнена. Влаковете по направлението София – Банкя се увеличават до 5 чифта, с един повече спрямо сегашния график. От сдружението напомнят, че градското направление Казичене – Банкя има сериозен потенциал за превоз на пътници, като интервалите могат да достигнат до 15-20 мин в най-натоварените часове на денонощието. Железопътната линия свързва най-големите индустриални зони в града, както и големите жилищни комплекси – Надежда, Подуене и Дружба. Остава отворен въпроса с интегрирането на превозните документи между влаковете и градския транспорт в София. В тази връзка от сдружението вече са изпратили писмо до Министъра на транспорта, информационните технологии и съобщенията г-н Росен Желязков с искане за скорошна промяна в тарифите на БДЖ-Пътнически превози ЕООД, която да позволи издаването на единен превозен документ – влак-метро-трамвай-автобус. Новият билет ще дава възможност за лесно прекачване за пътниците, особено в гарите, които са свързани с метростанции. Така например, пътниците от Перник ще могат да стигат до НДК с влак и метро без да се налага да купуват два билета.", "date": "2018.11.12", "title": "Тръгват директните влакове между Банкя и Казичене в София"}
{"url": "http://www.cross.bg/stranitza-purva-informira-1588816.html", "text": "/КРОСС/ \"България на протест срещу бедността\", е едно от заглавията на първа страница на \"Земя\". Вестникът цитира лидера на БСП Корнелия Нинова \"Ще им се наложи да чуят гласа на хората\". На първа страница е поместено и изявлението на президента Румен Радев в навечерието на 29-та годишнина от началото на прехода, озаглавено\" Демокрацията е критично застрашена\".\"Дума\" също извежда на първа страница вчерашните протести.\"България под блокада заради високите цени на горивата и бедността; БСП подкрепи недоволстващите\"\". \"Бунтът на шофьорите блокира България\", е водещото заглавие на \"Сега\". Единствената реакция на управляващите бе да пратят жандармерията, допълва вестникът.Застраховката \"Гражданска отговорност\" е поскъпнала с 80 лева за три месеца, изчислява \"Монитор\". Решението на Върховния касационен съд за увеличен кръг от хора, които могат да искат обезщетение, е основната причина, коментира вестникът и допълва, че в цялата страна е имало протести срещу цените на горивата.БСП срещу строителите на пътища у нас, те пък ще търсят ОЛАФ и така ще опровергават лъжи, информира \"24 часа\". От строителния бранш поискаха извинение от социалистите и заплашила с протест, ако не го получат. БСП изпраща свои депутати да проверяват качеството на построените у нас пътища, пише вестникът. Според пътищарите, цитирани от \"Труд\", БСП трупа политически дивиденти на гърба на строителите.До 2023 година най-търсените кадри ще са шивачки, шофьори и продавачи, информира \"24 часа\". Няма да достигат 500 хиляди работещи в следващите пет години. Задължително изискване за наемане на работа ще е добро владеене на български език, информира изданието.Националната електрическа компания затъва с нови 62 милиона и 400 хиляди лева, пише \"Сега\". Раздадените от Българския енергиен холдинг заеми гонят три милиарда, печалбата на АЕЦ Козлодуй расте с почти 70 на сто. Цитирани са данни към края на септември.\"Труд\" помества на първа страница снимка на президента Румен Радев и американския президент Доналд Тръмп. Те бяха заедно на церемония по отбелязване на 100 години от края на Първата световна война в Париж. \"Имам снимка! Разговарях с Тръмп\" е заглавието на снимката.", "date": "2018.11.12", "title": "Преглед на печата"}
{"url": "http://www.cross.bg/mesta-boiiko-malki-1588817.html", "text": "/КРОСС/ Премиерът Бойко Борисов ще се срещне с кметовете на малки населени места днес.До нея се стигна, след като градоначалниците заплашиха да дойдат на протест под прозорците на Министерския съвет през уикенда.Министър-председателят обаче ги покани на разговор и демонстрацията беше отменена.Кметовете протестират затова, че финансирането на кметствата им е лошо – парите от бюджета, които трябва да стигат до тях, често оставали в по-големите общини вместо да се разпределят за по-малките.Градоначалниците настояват всяко населено място да има самостоятелен бюджет, а общинските кметове да са задължени със закон да спазват това.", "date": "2018.11.12", "title": "Бойко Борисов се среща с кметове на малки населени места"}
{"url": "http://www.cross.bg/kaliforniya-zhertvite-pozhara-1588818.html", "text": "/КРОСС/ Броят на жертвите на горските пожари в американския щат Калифорния достигна 31, а над 200 души са в неизвестност.Спасителните екипи засилиха издирвателните дейности в град Парадайс, който беше до голяма степен изпепелен.Спасителите предполагат, че броя на жертвите ще нарасне.Над 8000 огнеборци се опитват да изгасят три големи пожара на площ над 1000 квадратни километра в Северна и Южна Калифорния.Унищожени са над 6900 сгради, евакуирани са над 300 хиляди жители. Сред тях и редица знаменитости като Лейди Гага, Ким Кардашиян и Мартин Шийн. Актьорът Джерард Бътлър заяви в \"Инстаграм\", че домът му в Малибу е разрушен.", "date": "2018.11.12", "title": "Жертвите на пожара в Калифорния вече са 31"}
{"url": "http://www.cross.bg/zagivat-aparat-izbran-1588803.html", "text": "/КРОСС/ 680 г. - започва 6-ят вселенски събор в Константинопол.1914 г. - Първа световна война: Османската империя обявява война на държавите от Антантата.1918 г. - Австрия е обявена за република.1927 г. - съветският марксист Лев Троцки е изключен от Комунистическата партия на Съветския съюз, което осигурява на Йосиф Сталин неограничен контрол над СССР.1936 г. - влиза в експлоатация Мостът Сан Франциско - Оукланд, който свързва Сан Франциско и Оукланд през Санфранциския залив.1959 г. - осъществен е първият полет на летателния апарат „Аврокар\", изведен от експлоатация през 1961 г.1965 г. - от СССР е изстрелян автоматичният космически апарат „Венера 2\".1979 г. - президентът на САЩ Джими Картър въвежда ембарго на вноса на нефт от Иран като ответна мярка на завземането на сградата на американското посолство в Техеран.1980 г. - космическият апарат на НАСА „Вояджър 1\" се доближава максимално до Сатурн и прави първи снимки на пръстените му.1982 г. - след смъртта на Леонид Брежнев за генерален секретар на Комунистическата партия на Съветския съюз е избран Юрий Андропов.1990 г. - принц Акихито е избран за 125-ти император на Япония.1991 г. - Индонезийската армия открива огън по студентска демонстрация в Тимор по повод на погребението на техен колега; загиват 250 души, 280 се считат за изчезнали.1996 г. - саудитски „Боинг\" и казахстански „Ил-76\" се сблъскват близо до Ню Делхи, Индия; загиват 349 души.2001 г. - при излитане от международното летище в Ню Йорк катастрофира самолет „Еърбъс\" на American Airlines; загиват 260 пътници и членове на екипажа.2004 г. - състоява се погребението на Ясер Арафат в Рамалах, Палестина.", "date": "2018.11.12", "title": "12 ноември в историята "}
{"url": "http://www.cross.bg/az-putyvam-ne-tolkova-za-da-otida-1588804.html", "text": "/КРОСС/ „Аз пътувам не толкова, за да отида някъде конкретно, а пътешествам просто заради самото пътуване. Най-важното е да пътешестваш!\" Робърт Луис Стивънсън", "date": "2018.11.12", "title": "Аз пътувам не толкова, за да отида..."}
{"url": "http://www.cross.bg/ioan-kazal-nego-1588805.html", "text": "/КРОСС/ Свети Иоан се родил на остров Кипър и бил син на княз Епифаний . Той бил възпитан в благочестие и страх Божий, който за него бил начало на премъдростта. Когато достигнал пълнолетие, по волята на родителите си встъпил в брак и имал деца. Но скоро се лишил от децата, а после и от жена си, защото Бог благоизволил Иоан да се освободи от служението на плътта и да се посвети на духовния живот. Свободен от брачния живот, той благодарил на Бога и оттогава, вече без всякакви препятствия, усърдно започнал да служи на Господа, като се упражнявал в честа молитва и всички богоугодни дела. Той бил особено милосърден и милостив към всички, които понасяли теготите на нищетата. Заради тези добродетели Бог го прославил сред хората и не само сред равните, но и пред царя, който го почитал и прославял. След известно време патриаршеският престол на Александрийската църква останал без пастир. Тогава император Ираклий по Божествено усмотрение почел Иоан с патриаршески сан. Макар да не желаел това, светият бил принуден да приеме посвещението и станал архипастир на Александрийската църква.Като встъпил на патриаршеския престол, като пастир на словесните овци свети Иоан преди всичко се погрижил да очисти паството си от ереста, смущаваща Христовото стадо. Тя била повдигната от някой си Петър, наречен Фулон, или Кнафей, Антиохийски лъжепатриарх. Той се осмелил да добавя такива хулни слова към трисветата песен: \"Свети Боже, Свети Крепки, Свети Безсмъртни, Който си разпнат за нас, помилуй нас\" ­ сякаш в нашия Господ пострадало Божеството.Като изкоренил това еретическо учение, свети Иоан изцяло се посветил на ревностното изпълнение на Божиите заповеди и на делата на благотворителността. Нито един нуждаещ се не си тръгвал от него опечален или с празни ръце. На всички просещи той раздавал милостиня, утешавал всички скърбящи не само със слово, но и на дело, хранел гладните, обличал голите, откупвал пленници и се грижел за странниците и болните. Щедростта му била подобна на пълноводна река, която напоява всички жадни.В началото на своето пастирство патриархът събрал църковните икономи1 и им дал такова поръчение:Обиколете целия град и направете списък на всички мои господари.Кои са твоите господари? ­ попитали те.Той отвърнал:Това са тези, които вие наричате нищи и убоги ­ те са моите господари, защото наистина могат да ми помогнат да достигна спасение и да ме отведат във вечните обители.Икономите отишли и направили списъци на всички бедни, срещнати по улиците, в болниците и на сметищата. Записали общо седем хиляди и петстотин души и на всички тях свети Иоан заповядал да се раздава нужното за ежедневна прехрана.По това време персите нападнали Сирия и Палестина, изпепелили светия град Иерусалим, взели честното дърво на Светия Кръст и отвели в плен много християни. Блаженият Иоан пратил кораби със злато и пшеница за откуп на пленниците и в помощ на изпадналите в беда. Така по своето милосърдие той извел мнозина от затворите и ги избавил от бедствията на плена. И тъй като не всеки можел свободно да идва при него, защото слугите му не съобщавали на патриарха за всеки посетител, той избрал два дни, сряда и петък, когато сядал с някои благочестиви хора при църковните врати и приемал всеки желаещ, изслушвал молбите му, обсъждал случилите се разпри, защитавал обидените и въдворявал мир сред вярващите. При това светият патриарх казвал на хората около себе си:Ако за мен никога не е забранен входът при Господа, моя Бог, и в молитвата беседвам с Него и моля от Него това, което искам, защо тогава и аз да не направя свободен достъпа на моя ближен към мене, за да ми съобщи за своята обида и да иска от мене това, което му е нужно? Трябва да се боим от Казалия: \"с каквато мярка мерите, с такава ще ви се отмери\"Понякога се случвало никой да не идва с молба, докато седял при църковните врати и очаквал желаещите да се обърнат към него. Тогава той ставал огорчен и със сълзи се завръщал вкъщи. При това някои го питали:Защо скърбиш и роптаеш?Светият им отговарял:Днес грешният Иоан нищо не намери и нищо не принесе на Бога за своите грехове.Неговият приятел, блаженият Софроний, го утешавал и му казвал:Наистина днес трябва да се веселиш, отче, защото словесните ти овци живеят в мир, без разпри и спорове, като ангели Божии.Веднъж църковните икономи съобщили на свети Иоан, че в тълпата от бедни стоят добре облечени девици, които просят милостиня, и го попитали трябва ли да се подава на такива, както на останалите нищи. Патриархът отговорил:Ако сте наистина раби Христови и верни слуги на смирения Иоан, подавайте така, както е заповядал Христос, без да гледате на лице и да разпитвате за живота им онези, на които давате. Знайте, че даваме не своето, а Христовото, и така, нека даваме, както е заповядал Той. Ако пък мислите, че църковното имущество няма да е достатъчно за такава голяма милостиня, не желая да бъда съобщник на вашето маловерие. Вярвам на Бога, че дори нищите от цялата Вселена да се съберат в Александрия, за да получат от нас милостиня, и тогава няма да оскъднее нашето църковно имущество.И за да не бъдат маловерни, светителят им разказал следното:Когато бях на шестнадесет години и още живеех в Кипър, една нощ видях насън прекрасна девица, облечена в блестящи одежди и с венец от маслинени клонки на главата. Тя застана до постелята ми и ме докосна. Аз се събудих и видях, че тя стои пред мен вече не насън, а наяве. Тогава запитах:Коя си ти и как се осмели да влезеш при мене?А тя ме погледна със светъл взор и като се усмихваше кротко, ми каза:Аз съм голямата дъщеря на Великия Цар и първата сред дъщерите Му.Като чух това, аз й се поклоних. А тя продължи:Ако ме направиш своя приятелка, ще изпрося от Царя велика благодат за тебе и ще те заведа пред Лицето Му, защото пред Него никой няма такава сила и дръзновение като мен. Аз Го доведох от небето на земята и Го подбудих да се облече в човешка плът заради спасението на хората.Като каза това, тя стана невидима. Учуден от това предивно видения, аз си казах: \"Наистина в образа на девицата ми се яви Милосърдието. За това свидетелства венецът от маслинени клонки на главата, който е символ на милосърдието. Същото говорят и нейните слова: аз, каза тя, низведох от небето на земята Бога и Той се въплъти. Като виждал човека да погива, Създателят, воден единствено от милосърдието, пожелал да го избави от гибелта, защото пожелал да помилва Своето създание. Затова който иска да придобие милостта на Бога, трябва да има милосърдие към ближните и да дава милостиня.\"Като размислих така, побързах да стана и още на разсъмване отидох в църквата. По пътя си срещнах един гол бедняк, който трепереше от студ. Свалих горната си дреха и му я дадох, като си казах: \"Сега ще узная дали е истина или прелест това, което видях\" и продължих пътя си. Преди да стигна до църквата, срещнах един човек в бели одежди, който ми даде в ръцете кесия със сто сребърни монети. При това ми рече: \"Приятелю! Вземи това и го употреби според желанието си.\"Приех с радост, но веднага се разкаях за постъпката си, като разсъдих, че това, което е в кесията, не ми е нужно. Обърнах се, за да върна полученото, но макар и да търсех, не можах да намеря човека, който ми я даде. Тогава разбрах, че видението ми бе истинно, а не прелест. И оттогава, ако подавах нещо на някой бедняк, исках да изпитам дали Бог ще ми въздаде за това стократно, както Той казва. И много пъти изпитвах и се убедих, че това наистина е така. Накрая си казах: \"Престани, душо моя, да изкушаваш Господа, твоя Бог!\"Веднъж, когато свети Иоан се отправял към болницата, за да навести болните, което правел два или три пъти седмично, срещнал го някакъв странник, който просел милостиня. Иоан заповядал на слугата си да му даде шест сребърни монети. Странникът ги взел и си тръгнал. Но после, желаейки да изпита щедростта на светеца, сменил дрехата си, отново пресрещнал блажения Иоан и го умолявал:Помогни на мен, бедния пленник, господине.Иоан наредил още веднъж да му дадат шест сребърни монети. А слугата тихо казал на патриарха:Владико, това е същият човек, на когото преди малко дадохме шест сребърни монети.Но патриархът се престорил, че не чува забележката иповторил заповедта си. Странникът взел милостинята и си отишъл, но после се преоблякъл трети път, тръгнал по друг път и като срещнал патриарха, отново го помолил за милостиня. Слугата отново казал на патриарха:Владико! Това е онзи, които вече два пъти взе от теб по шест сребърни монети, а сега моли трети път.Тогава блаженият отговорил на слугата:Подай му дванадесет монети, защото да не би да ме изкушава Христос!Един търговец, който изгубил цялото си богатство в морето, изпаднал в крайна нищета и молел светият да му помогне. Свети Иоан му дал пет литри злато1. Търговецът купил стока, качил се на един кораб и тръгнал по море към други градове. Но претърпял корабокрушение и отново изгубил всичко, пък и сам едва се спасил. Тогава отново дошъл при свети Иоан, разказал му за случилото се, а светецът му казал:Ти имаше и друго злато, придобито с неправда, и го прибави към църковното, което аз ти дадох. Ето защо загина и едното, и другото.Като казал това, той му дал още злато, двойно повече от предишното, около десет литри. Но и на третия път търговецът бил застигнат от нещастие. Целият му товар изчезнал в морето и той вече не се осмелявал да отиде при патриарха, а седял у дома си и ридаел, посипвал главата си с пепел и бил решен да сложи край на живота си. Като научил за това, светият повикал търговеца и му казал:Защо изпадаш в отчаяние в нещастията? Уповавай на Бога и Той няма да те остави! Но мисля, че това нещастие тезастигна, защото придоби кораба си неправедно.Като казал това, Иоан заповядал да му дадат един принадлежащ на църквата кораб, пълен с пшеница, и го отпратил. Той веднага тръгнал по море и ето че внезапно се издигнал силен вятър и отнесъл кораба в неизвестна страна. Но търговецът във видение видял своя благодетел свети Иоан Милостиви, патриарх Александрийски, да стои на кърмата и да управлява кораба, затова пребивавал в надежда, че по молитвите на светия плаването ще завърши благополучно. След двадесет дни и нощи стигнал до бреговете на Британия. Тогава в тази страна имало страшен глад. Като научили, че в града им е спрял кораб, пълен с пшеница, хората много се зарадвали и започнали бързо да я изкупуват. И така търговецът с изгода продал пшеницата и получил за стоката си една част в злато, а друга ­ в олово1. На връщане се отбил в Декапол, защото искал да продаде тук оловото, но видял, че то цялото се е превърнало в злато. Той забогатял и с радост се завърнал в Александрия и разказвал на всички за удивителното чудо, което станало по молитвата и милостта на свети Иоан.Веднъж, когато светият отивал в църквата, към него се приближил един почтен и благороден мъж, чието имущество ограбили крадци и той останал почти без нищо. Като съжалил, че един толкова почтен и известен човек внезапно е обеднял до краен предел, патриархът незабавно се обърнал към слугата си и му заповядал да каже на църковните икономи да му дадат петнадесет литри злато. Но тъй като златото в църковната хазна било малко, икономите не изпълнили разпореждането на патриарха и дали само пет литри, а десет запазили за себе си. Когато светият патриарх излизал от църквата, при него се приближила една много богата и почтена жена и му дала в ръцете грамота. В нея пишело, че жената жертва за църквата петстотин литри злато. Патриархът приел грамотата, прочел я и по благодатта на Светия Дух разбрал, че жената не дарила всичко, което замислила да даде. Господ Бог устроил това, за да изобличи икономите, задето не дали всичко на бедния човек, на когото патриархът заповядал да дадат петнадесет литри. Като се завърнал вкъщи, свети Иоан привикал икономите и попитал колко са дали на човека, ограбен от крадците. Те излъгали и казали:Петнадесет литри, както ти нареди, владико.Той изобличил лъжата, скъперничеството и непослушанието им и казал:Бог да изиска от вас хиляда литри злато, защото онази благочестива жена възнамеряваше да ни даде хиляда и петстотин литри. Но тъй като вие не ме послушахте и задържахте десет, Бог устрои така, че жената задържа хиляда. Ако не ми вярвате, скоро сами ще научите това със сигурност.Той повикал жената и в присъствието на икономите я попитал:Кажи ни, госпожо, колко злато искаше да пожертваш за църквата отначало поради любовта си към Бога?Тя забелязала, че от светеца не убягнало намерението й, и казала:Наистина, владико, преди няколко дни бях решила да дам в твоите свети ръце хиляда и петстотин литри злато и съставих писмено удостоверение за това. Но днес го отворих и видях, че неизвестно по какъв начин думата \"хиляда\" е изтрита, а е останало само \"петстотин\". Помислих си, че Бог не благоволи да давам повече от петстотин литри и така и постъпих.Като чули това, икономите се изплашили и засрамили, а после паднали в нозете на светеца и го молели за прошка.Веднъж поради нашествието на другоплеменници в Александрия се събрали много хора1 и настъпил голям глад. Свети Иоан милосърдно подпомагал гладните и изхарчил цялото си църковно имущество и дори останал длъжен хиляда литри злато. Тогава един клирик, който имал втори брак и поради това не можел да бъде удостоен със свещен сан, писал до патриарха следното: \"Имам много пшеница, която чрез твоите ръце искам да дам на Христа, а освен това обещавам сто и петдесет литри злато, но само ме направи дякон.\"Светецът го призовал и започнал да го укорява за желанието да придобие за пари свещенически сан:Разкай се за греха си и се страхувай от наказанието на Гиезий. Бог е силен и без твоята пшеница ще ни прехрани по време на глад.В това време се явил вестител със съобщението, че от Сицилия пристигнали два кораба с много пшеница. Щом чул това,патриархът паднал на колене и благодарил на Бога, Който не оставя онези, които Му се надяват.Тук е уместно да напомним и за кротостта, смирението и незлобието на свети Иоан. Двама клирици заради прегрешение били наказани с временно отлъчване от Църквата. Единият се покаял, а другият още повече се утвърдил в злобата си и в гнева си казал много лоши думи против патриарха. Като научил за това, патриархът пожелал да го види и кротко да го убеди да остави злобата си. Но забравил да стори това по Божествено устроение, та за всеобща полза да се разкрият смирението и кротостта на Иоан. Един неделен ден, когато служел в църквата Божествената литургия, Иоан си спомнил за онзи разгневен против него клирик и заедно с това си припомнил думите на Христа: \"ако принасяш дара си на жертвеника, и там си спомниш, че брат ти има нещо против тебе, остави дара си там пред жертвеника и иди първом се помири с брата си, и тогава дойди и принеси дара си\"1. Той излязъл от олтара, повикал клирика и паднал в нозете му, като го молел за прошка. Така Иоан се примирил с него, върнал се в олтара и като извършил дръзновено жертвата, с чиста съвест можел да произнесе думите на Господнята молитва: \"и прости нам дълговете ни, както и ние прощаваме на длъжниците си\"2 А клирикът се поправил, заживял богоугодно и по-късно се сподобил и със свещенически сан.Не по-малко поразителен е и един друг пример за кротостта, проявена от свети Иоан. Един собственик на странноприемница в Александрия посрамил с ругатни и укори племенника на блажения, на име Георги. Той дошъл при чичо си и горчиво се оплакал от опозорилия го човек. Като видял племенника си много смутен и пожелал да го успокои, Иоан казал:Той, безродният, се е осмелил да опозори моя племенник! Кълна се в Бога, че ще отмъстя на този оскърбител и ще постъпя с него така, че цяла Александрия да се изуми!Поуспокоен от тези думи, Георги престанал да ридае. Тогава кроткият и смирен по сърце Иоан започнал да му говори:Възлюбени сине! Ако искаш да бъдеш мой роднина, бъде готов да претърпиш не само оскърбления, но да понесеш и рани, и заради Бога да прощаваш всичко на ближния. Желаеш ли да бъдеш благороден? Тогава търси благородство не по кръв, а по добродетел. Истинското благородство се украсява не толкова със славата на предците, колкото с добри дела и богоугоден живот.Така той умиротворил племенника си, а после повикал надзирателя на странноприемниците и му заповядал да не взима ежегоден църковен налог от оскърбителя, а да му предостави да живее свободно.И наистина Иоан постъпил с оскърбителя така, както обещал, и цяла Александрия се изумила: вместо наказание, той му направил благодеяние.Желаейки непрекъснато да има в ума си паметта за смъртта, блаженият Иоан заповядал да му приготвят гроб, но да не го украсяват. При това наредил на икономите на всички тържествени празници да идват при него и в присъствието на всички високо да казват:Владико! Гробът ти още не е довършен. Заповядай да го довършим, защото смъртта идва като крадец и ти не знаеш в кой час ще се появи.Така свети Иоан постоянно помнел за смъртта и винаги бил готов за нея.Веднъж при светеца дошъл един богат велможа и се случило така, че зърнал постелята на светеца, постлана с вехто одеяло. Като се върнал у дома, велможата пратил на патриарха одеяло, което струвало тридесет и шест златни монети, и го молел да се завива с него. Като не желаел да оскърби велможата, той взел одеялото и се завил с него само за една нощ. При това си казал: \"Горко ти, окаяни Иоане, защото се покриваш със скъпоценно одеяло, а Христовите братя ­ бедните, умиратот студ. Колко хора нощуват без покрив на вятъра и студа и имат само една рогозка или скъсано вретище! Колко голи лежат по торищата и треперят, като страдат двойно ­ от глад и от студ, и остават без сън по цяла нощ, искат да ядат и умират от студа! Горко ми! Колко са нищите подобно на Лазар, желаещи да се наситят с трохите от моята трапеза! Горко ми! Колко странници и пришълци има в този град, които нямат къде да подслонят глава и прекарват нощите на улицата, претърпяват всякакви несгоди и благодарят за всичко на Владиката Христос! А ти, Иоане, желаеш да получиш вечен покой, но тук пребиваваш в разкош и имаш всичко, което пожелаеш ­ живееш в прекрасни палати, носиш меки дрехи, пиеш вино, ядеш най-хубава риба. И при това си се покрил със скъпо одеяло. Какво тогава можеш да очакваш в бъдещия век? Не, окаяни Иоане, ако живееш такъв живот, няма да получиш Вечното Царство, но ще чуеш същото, каквото и евангелският богаташ: \"ти получи вече доброто си приживе\", а бедните ­ злото1. Бог е свидетел, че смиреният Иоан няма да се завива с това одеяло. С парите, които получа от продажбата му, ще облека бедните и голите.\"Когато настъпил денят, светият побързал да изпрати слугите си да продадат одеялото на пазара, за да купи с парите, получени за него, дрехи за бедните. Но случайно оттам минавал същият велможа, който го подарил на блажения Иоан. Като видял, че то се продава, той го купил и отново го пратил на Иоан, като го молел да се завива с него. Светият взел одеялото и отново го изпратил на пазара. Велможата видял, че то се продава отново, купил го за втори път и отново го пратил на Иоан с молба той лично да го използва. Но Иоан трети път пратил дасе продаде одеялото, но и велможата за трети път го купил и му го изпратил. После Иоан заповядал да предадат на велможата:Нека видим кой от нас ще се умори пръв ­ дали аз да продавам, или ти да купуваш и отново да ми го даваш?Така свети Иоан придобил от велможата много злато, което раздал на бедните.Блаженият умеел да привлече към милостинята и скъперниците и сребролюбците. Той знаел, че епископ Троил е голям скъперник и сребролюбец и затова го поканил заедно да навестят болните и бедните в болницата. Като забелязал, че Троил носи злато със себе си, той казал:Отче Троиле! Ето ти случай да утешиш тези бедни братя, като им подадеш милостиня.Троил не искал да се покаже скъперник и въпреки желанието си раздал милостиня на всички и изхарчил тридесет литри злато. Но после започнал да съжалява, че дал толкова злато на бедните. Като се завърнал вкъщи, Троил от съжаление легнал болен. Междувременно свети Иоан пратил да го поканят на обяд. Троил отказал, като обяснил, че е болен. Иоан се досетил, че причина за болестта е съкрушението му за тридесетте литри злато. Той взел толкова злато със себе си и се отправил да навести болния. Като дошъл при него, казал:Ето, донесох ти златото, което взех от теб на заем в болницата. Вземи го, а на мен ми дай разписка за това, че ще ми предадеш оная награда от Господа, която е била предназначена за тебе заради раздадената милостиня.Като видял златото, Троил много се зарадвал, веднага оздравял и написал следното:Милосърдни Боже! Дай наградата ми на моя господин Иоан, патриарх Александрийски, защото той ми върна тридесетте литри злато, които раздадох на бедните.Като получил тази разписка от Троил, Иоан го поканил при себе си на обяд. Той го гощавал и вътрешно се молел на Бог да го избави от сребролюбието. И ето, през нощта във видение Троил съзрял една чудна къща с неописуема красота, а над вратата й имало надпис: \"Обител и вечен покой на епископ Троил.\"Троил много се зарадвал на тази прекрасна, приготвена за него, обител. Но внезапно се появил един величествен и страшен мъж подобен на царски кувикуларий1 и казал на слугите:Господ на целия свят заповядва да се изтрие този надпис.И веднага слугите изтрили написаното. Мъжът се явил още веднъж и казал на слугите:Напишете така: това е обителта и вечният покой на Иоан, патриарх Александрийски, който си ги купи с тридесет литри злато.Като се пробудил, Троил се преизпълнил с ужас, силно скърбял, че се е лишил от приготвения му на небесата дом и се укорявал заради любовта си към златото. Той станал, побързал да иде при блажения Иоан и му разказал какво видял. Блаженият Иоан с обичайната си кротост му преподал наставления и го отпратил с мир. Оттогава Троил се поправил и станал много нищелюбив и милостив към всички.Господ, Който някога изпитал търпението на праведния Иов, посетил и блажения Иоан с тежко изпитание. Веднъж кораби, принадлежащи на Александрийската църква и натоварени догоре със стока, плавали в Адриатическо море. Неочаквано се издигнала буря и такова силно вълнение, че те едва не потънали. Опасността била толкова голяма, че се наложило даизхвърлят целия товар зад борда. Така се случило по Божествено допущение, та изпитаната вяра на свети Иоан да излезе \"по-драгоценна от нетрайното, макар и чрез огън изпитвано злато\". Корабите били тринадесет, а цената на всички товари, пренасяни с тях, достигала до три хиляди и триста литри злато. Като се лишил от това имущество, с което би могъл дълго време да храни и облича нищите, свети Иоан понасял случилото се с благодарност, често повтаряйки думите на Иов: \"Господ даде, Господ и взе; ... да бъде благословено името Господне!\"2 Когато при него дошли много от началниците на града, желаейки да го утешат в скръбта му, той им отговорил:Виновен съм за гибелта на църковното имущество, защото ако не се превъзнасях в ума си, че подавам голяма милостиня, скъпоценният товар не би погинал в морето. Аз се възгордях, макар да давах не своето, а Божието. И ето че Бог пожела да ме смири и допусна да обеднея, защото бедността смирява човека. Сега и сам осъзнавам, че заради гордостта си се лиших от награда от Бога и причиних голяма загуба на бедните, защото онези, чиято храна погина, ще претърпят глад. Но не заради мен, а заради тях самите Господ няма да ги остави и ще им даде потребното.Така утешителите на Иоан сами получили от него утешение и наставление. А Господ скоро му пратил двойно повече от предишното.Иоан подавал на бедните голяма милостиня и особено помагал на онези, на които била причинена някаква обида. Веднъж, когато отивал в църквата на светите мъченици Кир иИоан1, към него се приближила една бедна вдовица и му разказала за голямата неправда, която й причинили, а после поискала защита от светия патриарх. Съпровождащите Иоан му казали:Владико, изслушай молбата на вдовицата, когато се завърнеш вкъщи!Светият отговорил:Кога Бог ще чуе молитвата ми, ако аз не изслушам тая жена веднага?И не помръднал, докато не изслушал вдовицата и не я защитил от несправедливостта.Един юноша след смъртта на родителите си останал без никакви средства за съществуване. Иоан научил за това и попитал приближените си как този юноша е изпаднал в нищета, защото бил чувал, че родителите му били много богати. Боголюбивите мъже му разказали, че родителите на юношата били много милостиви и цялото си имущество раздали на бедните, а на сина си оставили само десет литри злато. Майката на момчето умряла отдавна, а баща му го повикал преди смъртта си, предложил му да избере злато или икона на Пречистата Богородица и казал:Любезни сине! От цялото ни имущество останаха само десет литри злато, всичко останало предадохме в ръцете на Христа. Кажи ми, какво желаеш ­ златото ли, или образа на нашата Владичица Богородица, твоята помощница и хранителка?Юношата презрял златото, взел иконата на Богородица, а златото помолил да раздадат на бедните. И ето че било раздадено и последното имущество. Когато бащата умрял, юношата останал бедняк и започнал за изпитва всевъзможни лишения. Въпреки това той ден и нощ се молел в църквата на Пресвета Богородица.Като изслушал този разказ, преподобният Иоан се удивил на добродетелта и разума на юношата, обикнал го и оттогава като истински баща на сиротите се загрижил за него и размишлявал какво благодеяние да му окаже. Веднъж тайно призовал своя иконом и му казал:Искам да ти съобщя една тайна, но гледай да не я споделяш с никого.Икономът обещал да пази тайната и патриархът продължил:Иди и вземи някоя стара хартия и напиши върху нея предсмъртно завещание от името на някой си Теопемпт така, че от завещанието да става ясно, че уж аз и бедният юноша сме близки роднини. После иди при него и му кажи: \"Брате, знаеш ли, че си близък роднина на патриарха? Затова е унизително да оставаш в бедност.\" Покажи му написаното и добави: \"Чедо, ако се срамуваш да кажеш на патриарха, че си негов роднина, аз ще му кажа вместо теб.\"Икономът изслушал нареждането на Иоан и постъпил така, както той му заповядал. На една стара хартия той написал завещание, според което бедният юноша и патриархът се оказали роднини. После повикал младежа при себе си, показал му завещанието и казал, че го е намерил сред старите книжа на неговия баща. Като прочел завещанието, младежът отначало се зарадвал, а после се засрамил, задето бил беден и облечен във вехто вретище, и помолил иконома той да съобщи на патриарха. Икономът отишъл при светия и му предал молбата на младежа. Иоан казал:Кажи му, че патриархът казва така: \"Помня, че чичо ми имаше син, но не го познавам на лице. Ще направиш добре, ако го доведеш при мене. Донеси и завещанието със себе си.\"Икономът довел юношата и показал ръкописа на преподобния. Патриархът прегърнал с любов момчето и казал:Добре че дойде, защото ти си син на чичо ми.Светият дал на юношата голямо имущество, купил му къща и всичко нужно за живота, оженил го за благородна девица и се постарал да го направи богат, славен и честен, за да се изпълнят думите на псалма: \"и не видях изоставен праведник, нито потомците му хляб да просят\".Свети Иоан често навестявал болните, на които служел сам, причастявал умиращите и с молитвите си им помагал при кончината. Освен това той често служел Божествена литургия за умрелите и казвал, че това им донася голяма полза. Като потвърждение светителят посочвал едно събитие, което се случило малко преди това на остров Кипър.Един човек от Кипър ­ разказвал той ­ бил отведен като пленник в Персия. На родителите му, които живеели на Кипър, било съобщено, че той умрял и те го оплаквали като загинал. Три пъти в годината те почитали паметта му, правели приношения на църквата за успокоение на душата му и за отслужване на Божествената служба. След четири години синът им избягал от плена и се завърнал вкъщи. Родителите го видели и се учудили, като си помислили, че е възкръснал от мъртвите. Зарадвани от освобождението му, те му разказали, че три пъти годишно правели помен за него. Синът попитал в кои дни са правели помена. Родителите отговорили, че това били празниците на Богоявление, Пасха и Петдесетница. Тогава синът им казал:През тези дни при мен в тъмницата идваше един величествен мъж със светилник и тогава оковите падаха от нозете ми и ставах свободен. А през останалите дни стоях в окови.Блаженият Иоан се стремял да не осъжда хората заради греховете им, особено монасите. Веднъж му се случило несправедливо да осъди един монах и след това той вече не приемал никакви доноси и никого не осъждал. Произшествието било следното. Един млад монах няколко дни ходел из Александрия с млада и красива девойка. Като видели това, някои се съблазнили и си помислили, че той беззаконно живее с нея и съобщили на светия патриарх. Той заповядал веднага да хванат и двамата, да ги подложат на телесно наказание и ги затворил в отделни тъмници. Като настъпила нощта, монахът се явил на патриарха насън, показал му раните от побоите на раменете си и го попитал:Това ли искаше, владико! Така ли си се научил от апостола да водиш стадото Христово, не по принуда, а доброволно. Повярвай ми, ти си човек и си измамен!С тези думи той си отишъл. А патриархът, като се събудил, започнал да размишлява какво означава видяното. Като осъзнал прегрешението си, той седял на постелята си, оплаквайки и скърбейки. На сутринта заповядал да доведат онзи монах, защото искал да види дали прилича на явилия се в съня му. Монахът едва ходел, защото от многото рани почти не можел да се движи. Патриархът го видял и пребледнял, не можел да промълви и дума и само с ръка му да знак да застане до него. После дошъл на себе си и го помолил да свали дрехата си и да му покаже раменете си, за да се увери дали е покрит с рани, както видял насън. Патриархът видял раните и много съжалил за случилото се. После извикал клеветниците, отлъчил ги за три години от Църквата, а монаха замолил за прошка:Прости, брате ­ казал му той, ­ защото направих това поради незнание. Съгреших пред Бога и пред тебе. Но ти не биваше така непредпазливо да прекарваш времето си с девицата за съблазън на хората, защото носиш монашески образ.Монахът смирено отговорил:Владико, повярвай ми, че няма да те излъжа и ще ти разкажа истината. Преди време, когато бях в Газа и отивах да се поклоня на гроба на светите мъченици Кир и Иоан, една вечер ме срещна тази девица, падна в нозете ми и със сълзи ме молеше да не забранявам да върви с мене. Но аз я отблъснах и побягнах. А тя вървеше след мене и ми говореше: \"Заклинам те в Бога Авраамов, Който е дошъл да спаси грешниците и ще съди живи и мъртви ­ не ме оставяй!\"Като чух това, рекох: \"Девице, защо ме заклинаш!\" \"Аз съм еврейка, ­ отговори ми тя със сълзи ­ но желая да оставя бащината вяра и да стана християнка. Умолявам те, отче, не ме отхвърляй, спаси душата, която желае да повярва в Христа.\"Като чух това, се уплаших от Божия съд, взех девицата със себе си и я наставих в светата вяра. Когато после отидох на гроба на светите мъченици, я кръстих в църквата и поради простосърдечието си дойдох тук с нея, като възнамерявах да я настаня в женски манастир.Като изслушал разказа на монаха, патриархът въздъхнал и казал:Ние, окаяните, не знаем колко съкровени раби има Бог.После разказал на присъстващите за съня си и като взел сто златни монети, искал да ги даде на монаха, но той не пожелал да вземе нито една.Ако монахът вярва, че Бог се грижи за него, той не се нуждае от злато, ако пък обича златото, той не вярва, че съществува Бог.Като казал това, той се поклонил на патриарха и си тръгнал. Оттогава блаженият Иоан още повече започнал да уважава монасите. Той устроил за странстващите монаси манастир и се въздържал от осъждане.Добрият пастир наставлявал и своите духовни овци да не осъждат никого, дори и да знаят за чуждия грях, да гледат своите, а не чуждите грехове. Веднъж един юноша от Александрия избягал с една монахиня в Константинопол. Всички започнали да ги осъждат и казали:Той погуби две души ­ своята и на монахинята, и при това стана съблазън за всички. А в Евангелието е казано: \"горко на оногова човека, чрез когото съблазън дохожда\"1.Тогава свети Иоан им казал:Чеда, престанете да осъждате, защото вършите два гряха: първо, като осъждате съгрешилия, нарушавате Божията заповед: \"за нищо не съдете преди време\", а от друга страна, клеветите брата, без да знаете дали съгрешава и досега или вече се е покаял.За назидание той им разказал следната повест.Един монах минавал по улиците на град Тир. Забелязала го една блудница на име Порфирия, която била известна на всички в града, и започнала да вика след него:Отче, спаси ме, както Христос е спасил блудницата.А монахът, който сметнал за нищо човешкия съд, казал:Последвай ме!Взел я за ръката и пред очите на всички я отвел от града. След това се понесла мълвата, че монахът си взел за жена блудницата Порфирия. По пътя към женския манастир, където я водел монахът, Порфирия намерила едно захвърлено дете и го взела, за да го възпита като свой син. След известно време на някои граждани на Тир им се случило да идат в страната, където живеели старецът и Порфирия. Като видели, че тя има дете, те й казали с насмешка:Какво хубаво дете си родила, Порфирия.Когато се завърнали, разказали на всички, че Порфирия родила дете от монаха: \"Видяхме го със своите очи ­ казвали те ­ и то много прилича на монаха.\" Когато старецът предузнал своята кончина и отхождането си при Господа, той казал на Пелагия ­ такова име получила Порфирия, когато приела монашеството:Трябва да ида в Тир. Искам и ти да ме съпровождаш.Покорна на волята на стареца, Пелагия тръгнала с него. Те взели със себе си и детето, което тогава било вече на седем години. Когато влезли в града, старецът се разболял и много граждани дошли да го навестят. Тогава старецът казал на посетителите си:Донесете ми кадилница.Донесли му. Той я взел и изсипал на гърдите си горещите въглени и ги държал така, докато не изстинали. Въглените не изгорили нито тялото, нито дрехата му. После старецът казал на хората:Благословен Бог, Който някога опазил къпината в огъня! Той е свидетел, че както горещите въглени не изгориха тялото ми и огънят не докосна дрехата ми, така и аз от самото си рождение не познавам плътския грях.После предал душата си на Господа. Всички, които видели това, се дивели и прославили Бога, Който познава тайно подвизаващите се Свои раби.Като разказал тази повест, свети Иоан поучавал присъстващите така:Братя и чеда мои, не бързайте да осъждате. Ние често забелязваме греха на съгрешаващия, а покаянието му, което се върши тайно, не виждаме.Така добрият пастир поучавал своите словесни овци и с кротост управлявал Христовата Църква.Случило се, че персите нападнали страната им. Свети Иоан, който помнел думите на Спасителя: \"А кога ви пъдят от един град, бягайте в друг\", решил да се оттегли до време в Константинопол. Когато отплавал от Александрия, той се разболял и легнал на легло. И ето, че във видение видял един светозарен мъж, който държал златен скиптър и казал:Царят на царете те вика при Себе Си.От това видение светецът научил, че наближава краят наживота му. Той пристигнал в Кипър, но не могъл да продължи пътя си и с мир се преставил на Господа в родния си град Аматунт. Преди да умре, свети Иоан казал:Благодаря Ти, Господи Боже мой, че си ме сподобил да Ти принеса Твоето, и от благата на този свят нищо не остана за мене, освен третина от сребърник, но и нея завещавам да бъде дадена на бедните. Когато бях назначен за Александрийски патриарх, намерих в моята епархия около осем хиляди литри злато, а от приношенията на боголюбците събрах повече от десет хиляди литри и всички ги дадох на Христа. На Него сега предавам и душата си.Блаженият бил погребан в родния си град Аматунт, в църквата на свети Тихон Чудотворец редом с други двама почиващи там епископи. При това станало чудо. Когато искали да положат свети Иоан до тях, телата им като живи се отместили едно от друго и сторили място за Иоановото тяло помежду си. Това видели с очите си всички присъстващи и поразени от изумление, прославяли Бога.Не можем да премълчим и за другото чудо, станало след погребението на свети Иоан. Една жена паднала в тежък грях и като се срамувала да го изповяда на своя духовен отец, с вяра отишла при блажения Иоан, докато още бил жив, но вече боледувал и бил на смъртен одър. Тя му се поклонила доземи и с обилни сълзи му казала:О, преблажени! Аз съм голяма грешница и грехът ми етака ужасен, че не смея да го открия на никого. Но зная, че ако поискаш, ти можеш да ми простиш. Защото Господ ви е казал: \"каквото свържеш на земята, ще бъде свързано на небесата\" и \"на които простите греховете, тям ще се простят\".Блаженият казал:Ако си дошла с вяра, изповядай ми своя грях.Но жената отвърнала:Владико, не мога да изповядам греха си, защото големият срам ме възпира да сторя това.А преподобният й казал:Ако се срамуваш да изповядаш с уста, напиши го на хартия и ми го донеси.И това не мога да изпълня ­ казала тя.Тогава светецът казал:Напиши, запечатай го и ми го дай.Като написала своя грях, жената молела светия да не къса печата и да не чете писанието. Пет дни след като го получил, Иоан се преставил. За това писмо той не казал на никого. А жената по време на смъртта му не била в града. На сутринта след погребението му тя дошла в града и като научила, че патриархът е починал и е погребан, горчиво скърбяла, като си мислела,че след смъртта му други ще вземат писанието й и ще научат за греха. Тя отишла на гроба на светеца и го призовавала, като че бил жив:Човече Божий ­ възклицавала тя, ­ не се осмелих пред теб самия да изповядам греха си и ето, сега той стана известен на всички. О, по-добре да не ти бях давала писмото с моите грехове. Горко на мен, окаяната! Срамувах се от теб, но сега мезастигна още по-голям срам и станах посмешище за всички. Но няма да отстъпя от гроба ти, докато не ми известиш къде си оставил писмото. Та нали ти не си умрял, а продължаваш да живееш и сега.В това състояние тя останала при гроба на Иоан три дни. На третата нощ свети Иоан наяве излязъл от гроба си заедно с двамата епископи и казал на плачещата:Жено, докога ще смущаваш покоя ни и ще мокриш със сълзи одеждите ни?Като казал това, той й дал запечатаното писмо с думите:Вземи писмото, отвори го и виж.После мъртвите отново легнали в гробовете си. А жената взела хартията, видяла своя печат, разкъсала го и намерила писаното от нея изтрито, а вместо него прочела: \"Заради Моя раб Иоан, грехът ти е простен.Получила по чуден начин прошка за греха си, жената много се зарадвала и се завърнала у дома, като славела и хвалела Бога и величаела Неговия угодник свети Иоан Милостиви, по молитвите на когото да яви и на нас Господ Своята милост, да прости всичките ни грехове и да ни впише в книгата на живота во веки веков. Амин. Преподобният Нил бил родом от Константинопол, където получил прекрасно възпитание, изучил цялата книжна премъдрост и бил превъзходен оратор. Когато достигнал пълнолетие, той се оженил за една добродетелна жена, от която има две деца ­ син и дъщеря. Благодарение на знатния си произход и личните си достойнства, той бил назначен за префект на столицата.Той водел богоугоден и добродетелен живот, но пороците, господстващи в царския двор, го накарали да се замисли за своето спасение и да остави света. Като познал цялата суетност на този свят, който целият лежи в зло, проникнат от убеждението, че в него няма нищо постоянно, нищо вечно и справедливо, а всичко е извратено и изпълнено с неправда, Нил се устремил към тесния, но спасителен път, който води във вечния живот, изпълнен с истинско и неизменно веселие и безконечно блаженство. Той убедил своята съпруга да даде съгласието си да остави света. Като раздали цялото си имущество на бедните, те дали свобода на робите и робините си, а после си поделили грижата за децата си. Съпругата на Нил взела при себе си дъщерята, а той ­ сина си Теодул, заедно, с който оставил Константинопол, загърбвайки света и всички светски пристрастия. Съпругата на Нил с дъщеря им заминала за Египет и там в един от женските манастири приела монашески образ и започнала ревностно да служи на Господа в подвизите на благочестието. А блаженият Нил със сина си Теодул отишъл на Синайската планина, заселил се в пустинята и подражавал на живота на преподобните отци пустинници, прекарвайки живота си в пост, подвизи, молитва и бдение, умъртвявайки плътта си с различни монашески трудове.Преподобният се заселил в една пещера, която изкопал със собствените си ръце и в нея се подвизавал четиридесет години. Мълвата за него скоро се разпространила навред и много хора с високо знание и състояние започнали да се обръщат към него за наставление и молитва.Когато преподобният научил за заточението на , смело и без страх извисил глас от дълбокото си безмълвие и изобличил император Аркадий, като му написал послание със строги укори заради неправдите му спрямо великия светител.Докато водел отшелнически живот в монашески подвизи, за изпитание на любовта му към Господа му било пратено едно особено изкушение. Пустинята била нападната от варвари, които като диви зверове нахлули внезапно и убили много свети отци, а други взели в плен. Заедно с другите те отвели и сина на свети Нил Теодул. Той горчиво плакал за сина си, особено когато научил, че варварите имат обичай да принасят пленниците в жертва на езическите богове. Но Бог съхранил Теодул невредим, защото епископът на град Емес го откупил от варварите и впоследствие го назначил за клирик.Като научил за това, светият сам се отправил в Емес и бил посрещнат с почести от епископа, който въпреки желанието му го ръкоположил в презвитерски сан и го молел да остане да живее в града. Когато блаженият Нил не пожелал да остане там, а решил отново да се оттегли в Синай, епископът върнал сина му и ги отпратил с мир. Блаженият Нил отново отишъл със сина си на своето предишно място в Синай и като живял там много години, мирно се преставил на Господа.От преподобния Нил са останали много душеполезни и изпълнени с премъдрост слова за поста, писма до различни лица по въпросите на вярата и християнското благочестие. ", "date": "2018.11.12", "title": "Св. Йоан Милостиви, патр. Александрийски. Преп. Нил Постник"}
{"url": "http://www.cross.bg/tema-zashto-stydioto-1588800.html", "text": "/КРОСС/БНТ, „Сутрешен блок\"Тема: По пътищата на страната - за качеството и контрола в строителството на пътните проекти.Тема: Политически сблъсъци. За стабилността на управлението и обществения отзвук. Говорят анализаторите.Тема: Решенията на Националния съвет на БСП. Има ли напрежение в партията? Гост: депутатът Антон Кутев.Тема: С какво гориво зареждаме автомобилите? Какво показва проверката на Държавната агенция за метрологичен и технически надзор /ДАМТН/?Тема: Колко ученици отпадат от училище в Русе и областта и могат ли да бъдат върнати в клас?БТВ, \"Тази сутрин\"Тема: Масови протести в цялата страна срещу високите цени. На живо, от най-горещите точки. Как ще продължи гражданското недоволство.Тема: Президент срещу правитеплство, рунд пореден. Политически анализ на Антоанета Христова и Андрей Райчев.Тема: Остър сблъсък на пленума на БСП. Защо вътрешната опозиция упрекна ръководството в диктатура? В студиото Драгомир Стойнев.Тема: Отново Хепатит А в училище. На живо, предупредени ли са навреме родителите?Тема: След поредния епичен дуел, кой ще напусне „Фермата\"? Нова телевизия, „Здравей, България\"Тема: Протести и пътни блокади в цялата страна. Докъде ще стигне недоволството срещу високите цени на горивата и бедността? В предаването ще видите още:Тема: Оставки и скандали в БДЖ! Ще останат железниците без шефове - в студиото говори транспортният министър Росен ЖелязковТема: Глобите към КАТ скачат двойно, ако не ги платим до месец. Колко от нарушителите се отървават от санкциите и кои са най-фрапантните ситуации, които заснемат на пътя - отговорите в \"На твоя страна\".Тема: Абсурден случай. Защо мъж у нас повече от 30 години живее без самоличност?Тема: Спор за мигрантите. Защо документ на ООН стана повод за ново политическо напрежение? В студиото - евродепутатът Ангел Джамбазки и политологът Даниел Стефанов.Тема: Само на 9, а вече най-красива в света. Среща с малката Бриана от Варна, която грабна титлата \"Мини Мис свят\".Тема: Защо ученици решиха да обикалят обезлюдените села в България и да помагат на възрастните хора там?Тема: Разруха в храма. Как младежи решиха да помагат за спасяването на най-старата църква в Ямбол? ", "date": "2018.11.12", "title": "Теми и гости в ефира "}
{"url": "http://www.cross.bg/chasa-provede-sofiyaot-1588801.html", "text": "/КРОСС/***Карлово.От 10.30 часа президентът Румен Радев ще бъде на посещение в 61-ва Стрямска механизирана бригада в Карлово. Президентът ще приеме строя на почетния караул, след което ще се срещне с личния състав и ще разгледа въоръжението, техниката и войсковото оборудване на бригадата. Румен Радев ще поднесе цветя пред паметника на загиналите воини във войните за национално обединение от 1912-1918***София.От 19.30 часа на церемония в Софийската опера и балет президентът Румен Радев ще връчи наградата на единадесетото издание на конкурса „Мениджър на годината\".***Варна.От 11.30 часа в аудитория 128 на Икономически университет - Варна вицепрезидентът Илияна Йотова организира Студентска лаборатория „Перспективи за развитие с българска диплома\". Събитието е първото от поредица срещи, които вицепрезидентът планира със студенти от български произход, които учат във висши учебни заведения в страната по ПМС №103 и ПМС №228.***София.От 09.00 часа в София Хотел Балкан ще се проведе конференция „В търсене на съгласувана сигурност за растеж и просперитет: Стълб за стабилността в Европа\". Участие ще вземат вицепремиерът и министър на външните работи Екатерина Захариева, ръководителят на представителството на ЕК в България Огнян Златев, европейският комисар по вътрешен пазар, промишленост и предприемачество Елжбета Биенковска и др.***Стара Загора.От 17.30 часа министърът на образованието и науката Красимир Вълчев ще бъде гост на празника по случай 75 години от създаването на ПГСАГ в държавната опера в Стара Загора. В 17.15 часа е предвидено кратко изявление. Преди това министърът ще посети Казанлък, Мъглиж и Гурково. Посещението включва работни срещи с кметове, с директори на училища и детски градини, както и с работодатели, ангажирани с развитието на професионалното образование.***София.От 09.00 часа заместник-министърът на образованието и науката Деница Сачева ще участва в първата Международна конференция на тема „Допълваща и алтернативна комуникация в парк-хотел „Москва\" в София.***София.От 09.30 часа в Sofia Event Center ще започне конференцията „(Р)Еволюция в журналистиката: Медийни иновации в Централна и Източна Европа\", организирана от Асоциацията на европейските журналисти-България.***София.От 10.00 часа в зала „Галерия\" на Националния студентски дом министърът на Българското председателство на Съвета на ЕС 2018 Лиляна Павлова ще открие международен младежки семинар на тема „Насърчаване на младежкото участие в изборите за Европейски парламент\".***София.От 10.00 часа до 14.00 часа в Парк хотел „Москва\" в зала „Киев\" ще се проведе среща-дискусия под надслов „Семейство и диабет\".***София.От 10.30 часа в Националния център по заразни и паразитни болести (НЦЗПБ) ще се проведе пресконференция по повод стартирането на Световната седмица, посветена на осведомеността за отговорно прилагане на антибиотиците 12-18 ноември 2018 г.***София.От 11.00 часа в Аулата на Ректората проф. Уилям Корниш от Университета Кеймбридж, Великобритания, ще бъде удостоен с почетното звание „доктор хонорис кауза\" на Софийския университет „Св. Климент Охридски\".***София.От 11.00 часа 10-и въззивен състав на Софийския градски съд ще заседава по делото срещу Константин К. (чл. 343Б, ал.1 НК).***София.От 11.30 часа в Резиденцията на посланика на Италия (ул. „Цар Освободител\" № 11) ще се проведе пресконференция във връзка с Третото и здание на Седмицата на италианската кухня по света.***София.От 12.00 часа в Националния пресклуб на БТА ще се проведе пресконференция на ръководството на ПП „Движение България на гражданите\" (ДБГ), на която ще бъде представена на готовността на ДБГ за евроизборите през следващата година и възможностите за партньорство с други формации. Ще бъде обявена и оценката на партията по проектобюджета за 2019 г.***София.От 13.30 часа 30-и състав на Софийския градски съд ще заседава по делото срещу Мирослав Боршош и Валентин Кръстев, обвинени за длъжностно присвояване в особено големи размери, при което е ощетен НДК, чл. 206 НК.***София.От 18.00 часа в Галерията на Съюза на българските художници ще бъде представена юбилейна изложба живопис на Валентин Колев.***София.От 18.30 часа в галерия „Алма Матер\", в северното крило на ректората Софийския университет ще бъде открита изложбата „Някои го предпочитат аналогово\" на Добрин Атанасов и Любен Кулелиев.***София.От 18.30 часа в клуб „Ялта\" ще се проведе сподгряващо събитие за шестата Нощ на театрите - Pecha Kucha Nigh.***София.От 20.00 часа в Зала 1 на НДК ще се проведе спектакълът на Васил Петров „Синатра: Вегас\" 2.***БургасОт 10.00 часа в зала „Петя Дубарова\" на Културен център „Морско казино\" в гр. Бургас ще се проведе пресконференция на командира на Втората постоянна противоминна група на НАТО и командирите на кораби, участващи в учението.***БургасОт 17.30 часа във фоайето на Областна администрация ще бъде официално открита изложбата „Бургас в европейската картография\", която ще покаже редки и непоказвани исторически карти, непознати в България до този момент.От 18:00 часа в сградата на Областна администрация ще се проведе концерт под наслов „Музиката на Европа - говорим на един език\".***Варна.От 10.00 до 12.00 часа в клуба на ПП ГЕРБ на ул. „Г. Бенковски\" № 1 във Варна народният представител Владимир Вълев ще се срещне с граждани.***Варна.От 13.30 часа в централата на БСП на ул. „Македония\" 33 народните представители от ПГ „БСП за България\" проф. Анелия Клисарова и Иван Иванов ще проведат приемна за граждани.***Варна.От 13.30 часа в двора на УМБАЛ „Св. Марина\", пред онкологията (ул. „Христо Смирненски\" 1), представители на биофармацевтична компания и лекари от лечебното заведение, ще засадят дървета, като част от инициативата „Здравето на природата е твоето здраве\". По време на събитието доц. д-р Николай Цонев, завеждащ Клиника по медицинска онкология, ще представи актуални данни за разпространението, диагностиката и лечението на рака на белия дроб за България и света.***Варна.От 18.00 часа пред Община Варна трябва да започне пореден протест срещу цените на горивата и в подкрепа на искането на майките на деца с увреждания за оставката на вицепремиера Валери Симеонов.***Велико Търново.От 12.00 часа в пресклуба на БТА ще се състои пресконференция на народните представители от БСП от великотърновския избирателен район с коментар по актуални политически въпроси и представяне на алтернативен „Бюджет - 2019\".***Велико Търново.От 14.00 часа в ресторант „Аз и Ти\" над парка в квартал „Кольо Фичето\" народният представител Весела Лечева ще проведе приемна с граждани.***Велико Търново.От 18.30 часа в Клуб 7 ще бъде представена книгата „Лекарство срещу рак\" на Елена Христова. - не***Велико Търново.От 19.00 часа в МДТ „Константин Кисимов\" ще бъде представена втората премиера на „Вражалец\".***Велико Търново.От 19.30 часа в Клуб 7 ще се проведе среща с диетолога Атанас Узунов.***Видин.От 09.00 до 17.00 часа в Община Видин фондация АДРА-България ще извърши безплатни прегледи на жени, на възраст 45-65 години, с цел ранно диагностициране и превенция на остеопороза.***Генерал Тошево.От 07.30 до 12.30 часа в офиса на ПП ГЕРБ ще се проведе кампания за безплатно измерване на кръвната захар, организирана от ГЕРБ-Добрич.***Добрич.09.00 часа в малката заседателна зала на Община Добрич ще се състои кметска оперативка.***Добрич.От 09.30 часа в Младежкия център ще се проведе неформално обучение на тема „Свобода и насилие\" с ученици от ПГТОЛП.***Добрич.От 19.00 часа в концертна зала „Добрич\" ще се играе мюзикълът „Бразилски нощи\".***Козлодуй.От 11.00 часа в Заседателната зала на Община Козлодуй ще се проведе заключителната пресконференция за представянето на проект „Обновяване и внедряване на мерки за енергийна ефективност в жилищни сгради в гр. Козлодуй\".***Кюстендил.От 10.30 часа кабинета на обществения посредник за Община Кюстендил Васил Иванов ще се състои пресконференция.***Кюстендил.От 14.00 часа във фоайето на читалище „Братство\" ще бъде открита изложбата „Есенни мотиви\".***Пловдив.От 09.00 часа в залата на Общинския съвет ще се проведе заседание.***Пловдив.От 09.30 часа в зала 10 на Окръжния съд ще се проведе заседание по делото срещу Рангел Т., обвинен в това, че при управление на МПС по непредпазливост е причинил смъртта на две лица, както и средна телесна повреда на трето лице.***Пловдив.От 11.00 часа на британските гробове на Пловдивските централни гробища ще се проведе възпоменателна церемония в памет на загиналите военнослужещи и цивилни и навършването на 100 години от края на Първата световна война.***Пловдив.От 18.00 часа Регионалният природонаучен музей в Пловдив ще отбележи 3 години от създаването на първия и единствен дигитален 3D планетариум у нас.***Разград.От 14.30 часа етаж в залата на Общински съвет - Разград ще бъдат наградени победителите в конкурса за есе, организиран от Районно управление - Разград по повод професионалния полицейски празник „Ако бях полицай\" със свои творби се включиха 39 деца от 6 учебни заведения в общините Разград и Цар Калоян.***Свищов.От 14.00 часа в Зала 1 на Община Свищов ще се проведе информационна среща, посветена на възможности за финансиране на различни проекти от Европейския съюз.***Стара Загора.От 19.00 часа в Драматичния театър ще се играе постановката „Укротяване на опърничавата\".***Стара Загора.От 19.30 часа в бирария „Колобри на бирата\"/Beer Kolobars ще се проведе третото издание на инициативата „Приказки за Стара Загора\".*** Шумен.От 11.00 часа в Регионалния пресклуб на БТА ще се проведе пресконференция на председателя на организационния комитет на Десетия международен есенен турнир по информатика „Джон Атанасов\" в Шумен Бисерка Йовчева по повод предстоящата надпревара. ", "date": "2018.11.12", "title": "Предстоящи събития на 12 ноември "}
{"url": "http://www.cross.bg/tema-zatvora-premier-1588915.html", "text": "/КРОСС/БНТ, „Сутрешен блок\"Тема: Реалност или спекулация- с колко ще поскъпне гражданската отговорност.Тема: На живо: Как столичната община ще наказва горенето на стара и автомобилни гуми.Тема: Как малките населени места ще управляват парите си за догодина.Тема: Какво представлява глобалният пакт за миграция и защо България се отказва от него?Тема: Търси се - Никола Груевски. Ще влезе ли бившият македонски премиер в затвора?БТВ, \"Тази сутрин\"Тема: За критиките на президента и решенията на Коалиционния съвет - Гост Цветан Цветанов.Тема: Кои са основните обвинения срещу Петър Харалампиев и как е осъществявана схемата за продажба на български паспорти?  Темата коментира - адвокат Николай Кокинов;Тема: За първи път в интервю за bTV - съпредседателят на смесената българо-македонска комисия. Как бившият македонски премиер Никола Груевски изчезна, преди да влезе в затвора - коментар на журналиста Любчо Нешков;Тема: Огън изпепели домовете на три семейства в Момчиловци. Как ще посрещнат зимата?Тема: Какво разкриват  най-новите снимки на НАСА от Марс?Нова телевизия,  „Здравей  България\"Тема: \"Ще се откажат ли управляващите от по-високите  данъци за старите коли на фона на продължаващите протести и блокади?\". Гостува Менда Стоянова. Тема: Опит за провокация и хаос или автентичен гняв? Какво стои зад недоволството? Коментира Пламен Димитров.Тема:  1000 лева \"Гражданска отговорност\" - спекулация или реална опасност?Тема: Има ли бум на хепатит А в София и свършиха ли противогрипните ваксини?Тема: Опасен път чака ремонт с години, докато две общини спорят кой трябва да го оправи.Тема: 77 години любов. Как семейство от Тетевен се превърна в най-възрастната двойка на Балканите.Тема: Лош път превърна жена в инвалидна количка в заложник в собствения й дом. Защо сигналите й до общината останаха без резултат?Тема: Държавата купи скъпи компютри за деца с увреждания, но се оказа, че  няма специалисти, които да работят с тях. Рада Богданова ще разкаже за този абсурд.Тема: Най-после сняг. Зимата идва до дни, с колко ще паднат температурите? ", "date": "2018.11.12", "title": "Теми и гости в ефира днес"}
{"url": "http://www.cross.bg/nachaloto-na-kraya-na-pravitelstvoto-na-borisov-1588806.html", "text": "/КРОСС/ Национален протест срещу високите цени на горивата, планираното поскъпване на „Гражданска отговорност” и раздутата държавна администрация се провежда днес в България. Протестиращи блокират важни пътища в страната. Добрата новина е, че няма да има не само Борисов-4, но и никога повече Борисов!!! Призовавам всички български граждани да излязат, да подкрепят и да се включат в протестите, това написа обкинският съветник инж.Симеон Славчев на своята  Оставка!!! Боят настана!!! Още информация за протестите вижте .", "date": "2018.11.12", "title": "Началото на края на Правителството на Борисов – 3 "}
{"url": "http://www.cross.bg/dyda-beshe-varshava-1588808.html", "text": "/КРОСС/ С редица инициативи в Полша отбелязаха 100-годишнината от независимостта на страната. Президент Анджей Дуда ръководи официалната церемония пред Гроба на Незнайния войн във Варшава, съобщава TVP. Десетки световни лидери се събраха в Париж, за да отбележат 100-годишнината от края на Първата световна война. Президентът Дуда, премиерът Матеуш Моравецки и други полски лидери обаче се събраха в центъра на Варшава, за да отбележат възраждането на страната.На шествие в столицата участваха около 200 хил. души, включително представителите на властите и членове на крайнодесни организации, отбелязва АП.Президентът, премиерът и лидерът на консервативната партия „Право и справедливост” Ярослав Качински вървяха начело, с голямо знаме, носено от войници, на което бяха изписани думите „За теб, Полша”. На разстояние зад тях бяха националистите, много от които носеха червени факли и национални знамена.Първоначално призивът на организаторите да се използват само бяло-червените национални знамена, въздържайки се от други символи, доведе до провал на преговорите за общо шествие. Споразумение за него беше постигнато през последните дни.В предишни години представители на ултранационалистически и крайнодесни организации организираха шествия, при които редовно имаше ескалация на напрежение и бяха забелязвани неонацистки символи.Тази година кметицата на Варшава Хана Гронкевич-Валц опита да забрани проявата, защото не беше не беше уверена, че ще може да гарантира сигурността. Президентът Дуда и премиерът Моравецки подеха инициатива за общонационално шествие, като поканиха всички желаещи. След това забраната на кметицата бе отменена с решение на Варшавския окръжен съд.", "date": "2018.11.12", "title": "Полша отбеляза 100-годишнината от независимостта си"}
{"url": "http://www.cross.bg/hamiltun-obikolka-verstapen-1588807.html", "text": "/КРОСС/ Люис Хамилтън вече си узакони титлата от настоящия сезон във Формула 1, но не мисли да спира с първите места. Британецът изпревари всички конкуренти и записа нова победа - на пистата \"Хосе Карлос Паче\" в Бразилия.След 71 обиколки Хамилтън и екипът му се поздравиха с 10-ия успех за сезона. На второ място остана Макс Верстапен, който изпусна възможността да триумфира заради нелеп инцидент в 44-ата обиколка.Кими Райконен e трети, а Даниел Рикиардо - четвърти.\"Мерцедес\"-ът на Хамилтън спечели квалификациите и тръгна от първа позиция днес (11 ноември). Верстапен започна с атаките си от самия старт и изпревари Райконен, Фетел и Ботас до 10-ата обиколка, за да заеме втората позиция. Холандецът показа огромно желание за победа, като бе по-бърз от всички на пистата. В 40-ата обиколка той изпревари Хамилтън и застана начело.Това обаче трая едва 4 обиколки. Верстапен се удари в Естебан Окон от \"Форс Индия\", който бе задминат с цяла обиколка, след което двата болида се завъртяха. Това позволи на Хамилтън отново да излезе на челна позиция и да не я загуби до края.На 25 ноември е последното състезание в календара за сезона. То ще се състои в Абу Даби.", "date": "2018.11.12", "title": "Шампионът Хамилтън покори и пистата в Бразилия"}
{"url": "http://www.cross.bg/rodeni-na-noemvri-1588802.html", "text": "/КРОСС/Стойко Пеев, актьорАндон Тушев, управител на \"ТАЛ Инженеринг\" ЕООД, член на УС на КРИБДобромир Жечев, футболна легендаИрини Жамбонас, актриса ", "date": "2018.11.12", "title": "Родени на 12 ноември"}
{"url": "http://www.cross.bg/pytin-dvoretz-razgovorut-1588819.html", "text": "/КРОСС/ След седмици неяснота дали ще се срещнат в Париж президентите на САЩ Доналд Тръмп и на Русия Владимир Путин в крайна сметка са провели кратък разговор в Елисейския дворец.Разговорът обаче бил импровизиран и не на четири очи, пишат световните агенции. Той се е провел в присъствието на френския президент Еманюел Макрон и на генералния секретар на ООН Антониу Гутериш.Тръмп и Путин разисквали по време на обяда международни проблеми като ситуацията в Близкия изток – Сирия, Иран и Саудитска Арабия, както и в Северна Корея. Разговорът се е водил на английски с помощта на преводача на Путин.Елисейският дворец уточни, че германската канцлерка Ангела Меркел също се е включвала в дискусията на моменти.", "date": "2018.11.12", "title": "Путин и Тръмп са провели кратък разговор в Елисейския дворец"}
{"url": "http://www.cross.bg/propast-pery-rezyltat-1588823.html", "text": "/КРОСС/ Най-малко седем тийнейджъри от детски футболен отбор загинаха в неделя в Перу в резултат на автомобилна катастрофа, съобщава агенция ЕФЕ, цитирана от БГНЕС. По неизвестни засега причини автобусът, в който са пътували невръстните спортисти на възраст 13-14 години, е излязъл от пътя и е паднал в пропаст.Инцидентът се е случил в северния регион на страната Амасонас.Други 11 футболиста са получили различни наранявания в резултат на пътното произшествие е са откарани в близката болница. Девет от тях вече са изписани, а останалите ще бъдат преместени в клиника в столицата Лима.", "date": "2018.11.12", "title": "Седем загинали, след като автобус с деца падна в пропаст в Перу"}
{"url": "http://www.cross.bg/visokite-yvrezhdaniya-detza-1588822.html", "text": "/КРОСС/ Майки на деца с увреждания отново се събират с искане за оставката на вицепремиера Валери Симеонов. В неделя протестът им се сля с недоволството на хиляди, които излязоха на жълтите павета срещу високите цени на горивата, високите данъци и ниските доходи в страната.", "date": "2018.11.12", "title": "Продължава протестът на майките на деца с увреждания"}
{"url": "http://www.cross.bg/prof-pokolenie-izgybenoto-1588825.html", "text": "/КРОСС/ Класът на проф. Иван Добчев потегля за Москва, за да участва в 38-ото издание на Международния студентски фестивал (категория за кино и театър) на ВГИК. Между 12 и 16 ноември фестивалът ще събере млади дарования от 40 киноучилища, от 35 страни от петте континента - Белгия, България, Испания, Еквадор, Аржентина, САЩ, Великобритания, Израел, Швейцария, Канада, Сингапур, Мексико, Франция и др., научи ДУМА от Десислава Димитрова, гл. експерт ВО на академията.Основан през 1961 г., фестивалът е авторитетна сцена за заявка на възможностите на млади творци. Студентите на НАТФИЗ от години са не само сред задължителните участници, но и често отнасят наградите от международния форум. Най-високото отличие от миналогодишното издание - Гран при, беше присъдено на дипломната работа \"Изпит\" на младата режисьорка Боя Харизанова с дипломен ръководител акад. Людмил Стайков. В рамките на фестивала се провежда и международен театрален форум, в който тази година актьорите на проф. Иван Добчев ще се съревновават с трупи от Русия, Гърция, Китай, Сърбия. Абсолвентите ще представят \"Изгубеното поколение\" по пиесата на Роберт Патрик \"Децата на Кенеди\". Режисьор на спектакъла е д-р Сава Драгунчев, драматург е проф. д-р Веселина Раева, вокален педагог - проф. д-р Анастасия Търколева. В ролите са Александър Тонев, Божидар Йорданов, Владимир Матеев, Габриел Плачков, Елена Дечева, Лора Недялкова, Марио Гълъбов, Мария Бакалова, Мария Тепавичарова, Мартина Георгиева, Мартина Пенева, Мила Гергова-Роберт, Михаил Рядков, Петър Петров, Поля Йорданова и Симона Здравкова. \"Изгубеното поколение\" отпътува за Русия с финансовата подкрепа на Министерството на културата, Националния фонд \"Култура\".Преди дни д-р Тодор Димитров-Мечкарски се завърна от Международната практико-приложна конференция по проблемите на обучението по актьорско майсторство, която се състоя в Националния институт по сценични изкуства в Санкт Петербург. Д-р Мечкарски се включи в теоретичния панел с доклад на тема \"Диханието на актьора\".", "date": "2018.11.12", "title": "\"Изгубеното поколение\" на НАТФИЗ заминава за Москва"}
