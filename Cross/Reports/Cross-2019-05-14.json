{"url": "http://www.cross.bg/otnosheniya-tzitiran-konstryktiven-1604203.html", "text": "/КРОСС/ Руският външен министър Сергей Лавров заяви пред държавния секретар на САЩ Майк Помпео, че е време САЩ и Русия да намерят нов конструктивен начин да работят заедно, предаде Ройтерс.Преди преговорите с Помпео в Сочи Лавров заяви, че във връзките между двете страни има много подозрения, но той се надява на конструктивен диалог.\"Време е да започнем да изграждаме нов модел на взаимно възприятие. Ние сме готови за това\", заяви в началото на преговорите Лавров, цитиран от Франс прес. Според руския външен министър са необходими по-отговорни отношения, за да се излезе от сегашната \"печална ситуация\".Лавров изрази надежда, че на днешната среща ще бъдат изработени \"конкретни предложения за извеждане на руско-американските отношения от сегашното печално състояние, в което те се оказаха по силата на различни обективни и субективни причини\", предаде ТАСС.\"Разбираме, че и от двете страни са се натрупали немалко подозрения и предубеждения. Не печелим нищо от това\", подчерта Лавров, предупреждавайки, че това само увеличава рисковете за сигурността на двете страни и предизвиква тревога в цялата международна общност.Президентът на САЩ Доналд Тръмп е решен да подобри напрегнатите отношения между Москва и Вашингтон, увери Помпейо, цитиран от АФП. \"Днес съм тук, защото президентът Тръмп е решен да подобри тези отношения\", подчерта той.Двете страни може да не са съгласни по всички въпроси, но има възможност за сътрудничество, особено по въпросите на борбата с тероризма и неразпространението на ядрени оръжия, добави държавният секретар на САЩ, цитиран от Ройтерс.", "date": "2019.05.14", "title": "Време е САЩ и Русия да намерят нов конструктивен начин да работят заедно"}
{"url": "http://www.cross.bg/mladite-roditelite-zhiveyat-1604194.html", "text": "/КРОСС/ В ЕС над една трета (35,3%) от мъжете на възраст 25-34 г. все още живеят с родителите си през 2017 г. в сравнение с едва 21,7% от дамите от същата възрастова група, сочат публикувани днес данни на Евростат, съобщи БНР. Средно един от всеки четири млади европейци живее в дома на семейството си.В страните членки делът на младите хора между 25 и 34 г., които все още живеят в бащината си къща, варира от под 10 на сто в Дания (3,2%), Финландия (4,7%) и Швеция (6%) до над половината в Хърватия (59,7%), Словакия (57%) и Гърция (56,3%). В България този дял е 46,2%. За страната ни по този показател са дадени и данни за миналата година - 46,8% през 2018 г.Средно младите европейци напускат семейния дом на 26-годишна възраст.През 2017 най-млади от родителите си се отделят младежите в три северни страни - Швеция (18,5 г.), Дания (21,1 г.) и Финландия (22 г.).Далеч по-късно тази стъпка предприемат в Хърватия (31,8 г.), Словакия (30,9 г.), Малта (30,7 г.), Италия (30,1 г.) и в България (29,6 г.).Тенденцията показва, че в почти всички страни на ЕС младите жени напускат дома си по-рано от мъжете.", "date": "2019.05.14", "title": "Евростат: Близо половината от младите хора в България живеят с родителите си"}
{"url": "http://www.cross.bg/bulgariya-obyasni-iioncheva-1604209.html", "text": "/КРОСС/ „Защо Северозападна България е най-изостаналият регион и тук е най-голямата бедност и смъртност. Дават ни милиарди, къде отиват те? Защо не се насочват към тези региони?\" това заяви при среща с жителите на гр. Мездра водачът на листата на \"БСП за България\" Елена Йончева.Тя обясни, че приоритет на ЕС е изравняване на различията не само между страните, но и между отделните региони в отделните държави. „Борисов не го интересува съдбата на хората, а забогатяването на една определена група”, категорична бе тя.Йончева попита и какво се случва с българското село. Тя обясни, че над 7 млрд. лв. са влезли в България за селското стопанство, но 70 % от тях са отишли само в 100 фирми, въпреки че много земеделски производители живеят под прага на бедността.„С тази политика Борисов ни изважда от ЕС като начин на живот”, заяви водачът на листата на левицата. Тя обясни, че България намалява с 45 хил. души всяка година „Ако тази тенденция продължи, ще ни трябват 47 години да настигнем ЕС и то, ако той остане на тези нива. Водената от правителството политика гарантира бедност не само на това поколение, но и на следващите”, наблегна Йончева.Тя подчерта, че алтернативата, която левицата предлага, е средствата, които се дават на България за земеделие, да отидат в малките и средните производители, при младите фермери.Елена Йончева обясни, че друг проблем на много региони в България е демографската криза. Като предложения на левицата за борба с демографската криза тя посочи семейно подоходно облагане, намаляване с 50 лв. на данъците на работещи родители, безплатни детски градини, качествено образование и здравеопазване във всички региони, така че болници, като тези в Мездра и Враца, да не са на прага на фалит.  ", "date": "2019.05.14", "title": "Защо Северозападна България е най-изоставащият регион?"}
{"url": "http://www.cross.bg/-ti-kiril-nomer-1604208.html", "text": "/КРОСС/ „На 26-ти май ще се борим за своята свобода с номер 18”, това заяви зам.-председателят на БСП Кирил Добрев.Той обясни, че става въпрос за свободата да гласуваме, да говоримкаквото мислим „Ние сме в задънена улица и шансът, който имаме е на 26-ти май, е да се преборим за промяна.\"- каза той. По думите му на 26-ти залагаме бъдещето на България.„Знаете какъв натиск ще има за местните избори. Разчитаме на вас. Без общата подкрепа, няма да се справим. Изборите са европейски, но решаването на всеки един български проблем минава от там”, заяви той.На събитието присъстваха народните представители от областта Николай Иванов и Иван Генов, областният председател на БСП–Враца Ивайло Лилов, кметът на Мездра – Генади Събков и председателят на БСП-Мездра д-р Илиана Михайлова. ", "date": "2019.05.14", "title": "Кирил Добрев: На 26-ти май ще се борим за своята свобода с номер 18"}
{"url": "http://www.cross.bg/volga-vodata-kyiibishev-1604198.html", "text": "/КРОСС/ В района на Казан и Уляновск, бреговете на Волга бяха оголени и стеснени със стотици метри, а нивото на водата в язовира Куйбишев е намаляло с три метра.Това се случва въпреки факта, че зимата във водосборния басейн на Волга и притоците и беше доста снежна.В социалните мрежи това, което се случва, се нарича екологична катастрофа, а в местната преса пишат за катастрофално положение с хвърлянето на хайвера на речните риби.Какво е причинило пресушаването на реката и ситуацията наистина ли е толкова катастрофална?Потребителите на социалните мрежи от Саратовска, Тверска, Самарска област, Астрахан и Уляновск, се оплакват от критично намаляване на водното ниво. Дискусията за пресъхването на Волга достигна своя връх по време на майските празници.Татарстан, на територията на който се намира повече от половината от водохранилището в Куйбишев, постигна споразумение с федералния център за увеличаване на нивото на водата в язовира с 2,6 м до средата на юни.Язовир Куйбишев е разположен в няколко района на Поволжието: Татарстан, Чувашия, Уляновска и Самарска област. Това изкуствено \"море\" е основният регулатор на потока на Волга и неговия голям приток Кама.В началото на май пресъхването на Куйбишевското \"море\" достигна сериозен мащаб.Съдейки по картините от социалните мрежи, някои от островите са се свързали с брега, а някои притоци в долните течения пресъхват почти до състояние на малки потоци, отбелязва \"Уляновска правда\". В Заволжската част на Уляновск, плажът се е разширил до 200-300 метра, а бреговете на Волга близо до Казан са се оголили навътре със  стотици метри.Защо не е помогнала снежната зима? Защото  и никъде не се е наблюдавало замръзване на почвата. В резултат, при топенето на снеговете, твърде голяма част от водата е попила в почвата, вместо да замине като речен отток.Предишното силно намаляване на водата в реката беше през 2010 година, по време на историческото горещо и сухо лято в Европейска Русия. По оценки на специалисти, след катастрофалното намаляване на рибите тогава, им е трябвало 4-5 години, за да се възстановят в достатъчна степен като количество.", "date": "2019.05.14", "title": "Река Волга пресъхва заради топлата пролет в Русия"}
{"url": "http://www.cross.bg/sudebnata-prokyror-vlast-1604206.html", "text": "/КРОСС/ Президентът Румен Радев прие на „Дондуков“2 председателя на Върховния касационен съд Лозан Панов. Разговорът е част от поредица срещи, които държавният глава инициира с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.На разговора днес президентът посочи, че обществото трябва да получи гаранции и да бъде убедено в прозрачността на процедурата и спазването на критериите при избора на новия главен прокурор и в неговата независимост.Отбелязано беше, че доверието на обществото към правосъдието зависи не само от органите на съдебната власт, но и от усилията на другите  институции, имащи отношение към правосъдната система. Бяха обсъдени правомощията и отговорността на „тримата големи“ в съдебната власт, ходът на правосъдната реформа, независимостта на съдебната система и ефективността на Механизма за сътрудничество и проверка.Утре президентът Румен Радев ще проведе две срещи – с министъра на правосъдието Данаил Кирилов и с главния инспектор в Инспектората към Висшия съдебен съвет Теодора Точкова.", "date": "2019.05.14", "title": "Най-важно е по какъв начин ще изберем главен прокурор"}
{"url": "http://www.cross.bg/zhelyazkov-transportnite-organizatziyata-1604210.html", "text": "/КРОСС/ \"Развитието на регионалната транспортна инфраструктура е приоритет за Организацията на Черноморското икономическо сътрудничество, но за да постигнем оптимална интеграция в транспортните мрежи, трябва да обърнем внимание на проектите в рамките на Трансевропейските и Евроазиатските коридори, които преминават през нашите държави\", това заяви министърът на транспорта, информационните технологии и съобщенията Росен Желязков на кръгла маса по транспортната свързаност в Черноморския регион. Събитието се организира в Евксиноград като част от българското председателство на организацията.Министър Желязков подчерта, че е постигнат значителен напредък в междудържавното сътрудничество в рамките на организацията.По думите му, за да се постигне устойчива мобилност и висока ефективност, страните трябва да се фокусират върху основните предизвикателства като модернизацията на инфраструктурата, внедряването на интелигентни транспортни системи, подобряването на конкурентоспособността на транспортните предприятия и намаляването на вредното въздействие върху околната среда.По време на срещата във Варна беше финализирана подготовката за неформалната среща на министрите по транспорта от държавите членки, която ще се проведе в Лайпциг на 22 май 2019 г.", "date": "2019.05.14", "title": "Росен Желязков: Най-важно е оптимална интеграция на Черноморския регион"}
{"url": "http://www.cross.bg/rhlr-godina-morr-1604212.html", "text": "/КРОСС/ Рhіlір Моrrіѕ Іntеrnаtіоnаl, пpoизвoдитeлят нa ycтpoйcтвoтo зa нaгpявaнe нa тютюн іQОЅ, щe инвecтиpa в cъздaвaнeтo нa ĸoл цeнтъp в Бългapия, зaяви пpeд Моnеу.bg Xpиcтoc Xapпaнтидиc, yпpaвлявaщ диpeĸтop зa peгиoнa Югoизтoчнa Eвpoпa.Oчaĸвa ce нoвият ĸoл цeнтъp дa зapaбoти oщe пpeз тpeтoтo тpимeceчиe нa 2019 гoдинa. Koмпaниятa вce oщe нe e взeлa peшeниe дaли тoй щe бъдe в Coфия или в дpyг гpaд в Бългapия.Πъpвoнaчaлнo в нeгo щe бъдaт paзĸpити 100 paбoтни мecтa. Koл цeнтъpът щe пoeмe чacт oт дeйнocттa, зa ĸoятo в мoмeнтa oтгoвapят oфиcитe в Гъpция и Итaлия. B paмĸитe нa гoдинa ce oчaĸвa бpoят им дa ce yвeличи дo 200.Бългapcĸият oфиc, ĸoйтo щe oтгoвapя нa зaпитвaния нa ĸлиeнти, щe oтгoвapя пъpвoнaчaлнo щe paбoти c бългapcĸия и гpъцĸия пaзap, a oт дoгoдинa и c тoзи в Итaлия.Koмпaниятa имa пpoизвoдcтвo в cъceднa Гъpция. Πpeз минaлaтa гoдинa oт Рhіlір Моrrіѕ Іntеrnаtіоnаl oбявиxa, чe щe влoжaт 300 милиoнa eвpo във фaбpиĸaтa cи в гpaд Acпpoпиpгoc, ĸъдeтo пpeди ce пpaвexa цигapи, a ceгa ce пpoизвeждaт бeздимнитe тютюнeви издeлия НЕЕТЅ.Cъщият пpoдyĸт ce пpaви и в бaзaтa нa ĸoмпaниятa в Итaлия. Tя имa oщe пpoизвoдcтвa в Pyмъния. ", "date": "2019.05.14", "title": "Рhіlір Моrrіѕ пpaви ĸoл цeнтъp в Бългapия и oтвapя 100 paбoтни мecтa"}
{"url": "http://www.cross.bg/blagoevgrad-putyvashtite-otsechkata-1604211.html", "text": "/КРОСС/ Движението по 6,5 км от АМ „Струма“ след Благоевград ще бъде пуснато по-рано от предвиденото. В заключителен етап са строителните работи в участък, част от лот 3.1 на АМ „Струма“ между Благоевград и отсечката преди бъдещия тунел „Железница“.  Целта е да се облекчат пътуващите към Гърция при предстоящите почивните дни и активния летен сезон. Това обяви министърът на регионалното развитие и благоустройството Петя Аврамова, която инспектира заедно с  председателя на Управителния съвет на Агенция „Пътна инфраструктура“ Георги Терзийски строителните дейности по участък 1 от лота, който започва от края на изградения през ноември 2015 г. лот 2 Дупница – Благоевград и продължава до новоизградения п.в. „Благоевград-Юг“, който се намира след ел.подстанцията на главен път Е-79. Дължината на отсечката е около 6.5 км. Чрез нея ще се избягва влизането в Благоевград и създаването на тапи  в градските кръстовища, което ще спести време на пътуващите и ще разтовари града от сериозен трафик.Лот 3.1 е с обща дължина 12,6 км. Проектът включва изпълнението на два участъка, като работата по втория продължава.Вече приключи и преместването на археологическите находки, които бяха разкрити по трасето на магистралата край село Покровник.Индикативната стойност на извършваните дейности по преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е 1,2 млн.лв. На следващ етап, извън компетенциите на АПИ, ще бъде изработването на интегрирана консервация на археологическия парк и проект за цялостното му експониране и социализация.", "date": "2019.05.14", "title": "Пускат  движенето по 6,5 км от АМ „Струма“ след Благоевград"}
{"url": "http://www.cross.bg/teodora-rymen-glava-1604207.html", "text": "/КРОСС/ Утре от 14.00 часа президентът Румен Радев ще приеме на „Дондуков“2 министъра на правосъдието Данаил Кирилов.От 15.30 часа държавният глава ще проведе среща с главния инспектор в Инспектората към Висшия съдебен съвет Теодора Точкова.Разговорите са част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.", "date": "2019.05.14", "title": "Румен Радев ще се срещне с Данаил Кирилов и Теодора Точкова"}
{"url": "http://www.cross.bg/moneti-fontanite-godishno-1604193.html", "text": "/КРОСС/ По отношение на фонтана \"Треви\" в Рим има отдавнашна традиция: ако застанете с гръб към фонтана и хвърлите монета над лявото си рамо, ви е гарантирано, че ще се върнете в Рим.Всеки ден хиляди хора практикуват този обичай, което води натрупване от монети на стойност около €13 000 седмично, и почти €900 000  годишно.Толкова много монети се натрупват, че всеки ден католическата благотворителна организация Caritas отделя час за събирането им от фонтана и раздаването им на хората в нужда.Те дори отвориха супермаркет с намалени цени през 2008 с парите, събрани от фонтана.Езерцето в Bellagio в Лас Вегас например събира около $12 000 годишно, и в него се използва много ефективна система за почистване.Гигантска прахосмукачка се използва за изваждане на всичко от дъното на езерото. Според Review Journal, парите се пресяват и после се поставят в бетонобъркачка с кърпи, които да почистят и изсушат монетите. Подобно на фонтана \"Треви\", Bellagio даряват парите на некомерсиални организации като Habitat For Humanity.За сравнение, фонтаните в Mall of America в Минесота събират около $2000 месечно под формата на хвърлени монети, които се даряват на благотворителни и некомерсиални организации.Фонтаните във всичките 24 кафенета Rainforest носят около $25 000 годишно, които се даряват за екологични каузи. Сред другите любопитни факти за фонтаните е и това, че мемориалът на жертвите от атентата на 11 септември 2001 г. е събрал дребни монети на стойност близо $3000, въпреки че не е разрешено хората да хвърлят монети там. Фонтанът в Брайънт Парк пък събира около $3400 годишно, като сумата почти покрива разходите за събирачите на монети от дъното му.Любопитно е, че чикагският фонтан \"Бъкингам\", един от най-големите в света, събира само около $200 годишно.", "date": "2019.05.14", "title": "Ето какво се случва с монетите, които хвърляте във фонтаните"}
{"url": "http://www.cross.bg/huawei-twilight-kamera-1604200.html", "text": "/КРОСС/ На българския пазар вече е налична нова версия на флагмана Huawei P20 с двойна Leica камера, за първи път в иконичния цвят Twilight, досега запазен само за P20 Pro. Ексклузивната Twilight версия на Huawei P20 идва с 4GB RAM и 64GB вградена памет за съхранение. Атрактивната му цена от 699 лв. го превръща в най-достъпния модел с многократно награждаваните Leica камери на флагманите на Huawei, с които компанията установи нови стандарти за качество и креативност в мобилната фотография.Смартфонът идва с 5.8-инчов HUAWEI Fullview Display и отключване с 3D лицево разпознаване, както и с наложеното предимство на Huawei по отношение на технологиите за бързо зареждне и издържливост на батериите. Двойната Leica камера притежава стабилизатор на изображението, работещ на базата на изкуствен интелект, и позволява да се направят невероятни снимки с добър фокус дори при слабо осветление и при снимане от ръка в нощен режим.Телефонът дава възможност още да се направят 960 кадъра в секунда, благодарение на функцията за видео режим Super Slow motion. Huawei P20 притежава и 24- мегапикселова селфи камера, с която всяка снимка е произведение на изкуството, независимо дали е ден или нощ. Режимът „Фото-гений“ може да идентифицира в реално време 19 различни категории сцени и обекти, за да балансира автоматично цветовете в снимката по най-подходящия начин. Ексклузивният двусимов модел Huawei P20 64GB Twilight се предлага у нас от веригите Technomarket, Techmart, Zora, и в мрежата на A1. ", "date": "2019.05.14", "title": "Huawei P20 идва в България в ексклузивен Twilight цвят "}
{"url": "http://www.cross.bg/zala-kontzertut-sofiiiskata-1604199.html", "text": "/КРОСС/ За Деня на славянската писменост и българската култура Софийската филхармония подарява на публиката 30% отстъпка от редовната цена на билетите за концертите на филхармонията в зала \"България\". Отстъпката е валидна за периода 14 май - 24 май, при закупуване на билети от касата на залата и от eventim.bg.С два концерта на самия 24 май музикалната институция ще отбележи най-хубавия български празник. От 12 ч. Детският филхармоничен хор ще представи своя годишен концерт, в който са включени шедьоври на певческото изкуство, интерпретирани с ентусиазъм и професионализъм. Концертът е под надслов \"Върви, народе възродени\", а в програмата са включени произведения от Ал. Текелиев, Б. Бритън, Б. Тричков, Г. Минчев, П. Пипков, П. Ступел, Хр. Недялков. Дирижира Славил Димитров, клавирен съпровод - Капка Найденова, хормайстор - Милена Яцино.В 19 ч. музикантите от Софийската филхармонията ще споделят сцената с филхармония\"Пионер\" в празничен концерт, в който ще звучат \"Песен\" из \"Българска сюита\" на Панчо Владигеров и Симфония N5 от Пьотр Илич Чайковски. На диригентския пулт застава Любомир Денев-син. Концертът е част от програмата на Международния фестивал \"Софийски музикални седмици\".Билети за концертите на Филхармонията можете да закупите от касата на зала \"България и в мрежата на .", "date": "2019.05.14", "title": "Софийската филхармония с подарък за публиката по повод 24 май"}
{"url": "http://www.cross.bg/pravomoshtiyata-prokyror-poiska-1604202.html", "text": "/КРОСС/ Липсата на контрол върху главния прокурор го прави най-силната политическа личност в България. Това заяви пред медиите председателят на ВКС Лозан Панов след среща с президента Румен Радев.Разговорът е част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.Панов обясни, че един от акцентите на срещата е бил, че главният прокурор в България има правомощията да повдига обвинения на когото си поиска, когато си поиска и за каквото си поиска.Той заяви и, че започналите разговори по темата са навременни. По думите му по време на срещата с президента е подновил предложението си за промени в Конституцията за мястото на прокуратурата в съдебната система и за правомощията на главния прокурор.", "date": "2019.05.14", "title": "Какво обсъдиха президентът Радев и Лозан Панов?"}
{"url": "http://www.cross.bg/shokolada-shokoladut-nivata-1604195.html", "text": "/КРОСС/ Не че на човек му е нужна конкретна причина, за да се поглези с шоколад, но това сладко изкушение обикновено е изключвано от здравословните диети. Е, оказва се, че шоколадът всъщност е много полезен за здравето ни и можем да посягаме към него без гузна съвест. Британският диетолог Сейтана Купър от компанията AXA PPP Healthcare споделя пет големи ползи на шоколада, с които ни убеждава, че той трябва да бъде част балансираната диета.Започваме с най-всеизвестния факт за шоколада – той допринася за доброто настроение. Причината за това е, че той спомага за производството на серотонин в организма, който е естествен антидепресант за мозъка. Вкусът, мирисът и дори текстурата на шоколада ни карат да се чувстваме добре. Учените сравняват чувството, което шоколадът предизвиква, с влюбването.Приемът на шоколад може да намали кръвното налягане и риска от инсулт, като има и противовъзпалителен ефект. Сейтана твърди, че това се дължи на високото съдържание на флавоноиди в него, които имат благоприятно влияние върху кръвоносните съдове.Какаото в шоколада понижава нивата на „лошия“ холестерол, повишавайки нивата на „добрия“ такъв.Да, шоколадът може и това. Дължи се на другата вълшебна съставка у него – теобромин, който потиска кашлицата и е по-ефективен от кодеина, който се използва като основна съставка в лекарствата срещу хронична кашлица.Химическото вещество епикатехин, което също се съдържа в какаото, следователно и в шоколада, спомага за подобряването на паметта и предотвратява загубата й.", "date": "2019.05.14", "title": "Защо не трябва да изключвате шоколада от менюто си?"}
{"url": "http://www.cross.bg/valezhi-navodneniya-raiioni-1604197.html", "text": "/КРОСС/ Според сайта Severe Weather Europe, в някои части на Северна Италия, Хърватско и Босна и Херцеговина вече се наблюдават сериозни локални наводнения. През следващите 3-4 дни се очаква много по-голямо количество валежи, тъй като валежната обстановка в региона се запазва.Очакват се още валежи по източните склонове на централните Апенини, централна Италия днес и утре. Предвиждат се до 100 mm и  повече валежи в отделни райони. Очакват се още наводнения и свлачища.Продължителни валежи се очакват днес и утре по източните склонове на Динарските планини в Северна Босна и Херцеговина и Хърватско, като се очакват до 150-180 мм  акумулирани валежи. Очаква се продължаване на наводненията, както и сериозни щети.Големи валежи се очакват и в части от Албания, Северна Македония и Гърция днес и в сряда. До края на периода се очаква до 80-130 мм. Очакват се локални наводнения., според повечето модели, сериозни валежи ще има до четвъртък включително.В следващите часове ще завали в западните и северозападни райони, като валежните количества според британския модел UKMO и американския ГФС, както и европейските модели  HIRLAM и ICON, в отделни райони на Западна и Северозападна България и Югозападна Румъния ще достигат и надвишават 20 мм (литра на квадратен метър) за 6-часов период, с акумулирани количества до четвъртък 60-80 литра (над една и половина месечна норма за 24 до 36 часа).", "date": "2019.05.14", "title": " Поройни валежи и наводнения започват на Балканите"}
{"url": "http://www.cross.bg/arabadzhiev-beshe-zaradi-1604201.html", "text": "/КРОСС/ Окончателно бизнесменът Ветко Арабаджиев остава в ареста след няколкочасово заседание, по време на което адвокатът на Арабаджиев и членовете на съдебния състав си размениха остри реплики, предаде БНР.Спецапелативните съдии потвърдиха най-тежката мярка за неотклонение, която постанови Специализираният наказателен съд, след като Арабаджиев беше екстрадиран от Испания.Според съда има опасност на свобода той да се укрие или да извърши друго престъпление, както заради финансовия ресурс, с който разполага, така и заради факта, че беше издирван от българските служби повече от половин година. ", "date": "2019.05.14", "title": "Окончателно: Ветко Арабаджиев остава в ареста"}
{"url": "http://www.cross.bg/evropa-vitzeprezidentut-tema-1604196.html", "text": "/КРОСС/ На , сряда, вицепрезидентът Илияна Йотова организира Студентска лаборатория „Тема: Европа“ в Шуменски университет „Епископ Константин Преславски“. Дискусията ще се проведе от часа в „Тема: Европа“ е поредица от срещи, които вицепрезидентът провежда със студенти. Целта на разговорите е да се чуят позициите на младите хора за развитието на европейския проект и ролята на България в него.", "date": "2019.05.14", "title": "Вицепрезидентът организира Студентска лаборатория на „Тема: Европа“"}
{"url": "http://www.cross.bg/razlichni-dzhidzhi-roli-1604204.html", "text": "/КРОСС/ Това е първата кампания на Джиджи Хадид с Burberry и за нея тя трябваше да играе различни роли и да носи различни тоалети.Фотографът, Ники Найт, обясни, че идеята на кампанията е да обхване новия стил на марката, в комбинация с нейното наследство от миналото. Искал е снимките да се семпли, но да говорят директно на потребителя.Главните цветове, които забелязваме са от неутралната гама – кафяво, бежаво, черно и съвсем малко червено.", "date": "2019.05.14", "title": "Джиджи Хадид в четири роли за Burberry"}
{"url": "http://www.cross.bg/mitata-trump-stoki-1604205.html", "text": "/КРОСС/ Президентът на САЩ Доналд Тръмп често цитира борсовия подем като доказателство за успеха на икономическата си политика, така че се надяваме да е забелязал  (на 30-те водещи американски компании) в понеделник от 2,4% поради ескалиращия митнически спор между САЩ и Китай, пише Wall Street Journal.Акциите са по принцип волатилни, но никой не отрича, че тези дни те се движат в голяма степен успоредно с перспективите за търговска сделка. В петък те се понижиха, след като . После същия ден се покачиха заради информациите, че двустранните преговори са били „конструктивни”. В понеделник акциите отново спаднаха, след като .При затварянето си на ниво от 25 325 пункта в понеделник индексът Dow Jones e близо 1300 пункта по-ниско, отколкото бе през януари 2018 г., когато Тръмп започна офанзивата с митата, и въпреки най-добрите 12 месеца за икономическия растеж от 2005 г. и силните корпоративни печалби. Борсата понякога изпраща фалшиви сигнали, но в този случай ясното послание е, че митата ще отнемат от растежа.Американците изглежда се съмняват, че митническата стратегия на Тръмп ще успее да извоюва по-справедлив търговски режим, но президентът искрено вярва, че митата са безплатен обяд.„По-силният от очакваното растеж през първото тримесечие (3,2%) бе силно подпомогнат от митата вътху китайски стоки. Някой хора просто не го разбират”, заяви Тръмп чрез Twitter в понеделник.Митата обаче са данък, който повишава цената на китайските стоки за американските потребители и производители. Те увеличават и цената на местни стоки, котио се конкурират с Китай, тъй като производителите са склонни да вдигат цените заедно с конкуренцията. Това се случи например с пералните машини.Тръмп вероятно сочи увеличението на БВП през първото тримесечие заради ръста в нетния износ, след като вносът спадна. Това обаче дойде след подема при вноса през втората половина на 2018 г. заради по-бързия растеж в САЩ и заради опита на компаниите да изпреварят по-високите мита.Работните места в промишлеността, която разчита на експортните пазари, се увеличиха през 2017 и 2018 г., но този растеж се забави през последните месеци, след като митата усилиха несигурността.Окончателният икономически разход от митата е трудно измерим, защото се простира отвъд митническите ставки, като включва влиянието на несигурността върху търговията и инвестиционните решения.Няма обаче икономист, като изключим съветника в Белия дом Питър Наваро, който да мисли, че митата представляват нетна икономическа полза.Дон Рисмилър от Strategas Research Partners оценява, че по-високите мита ще отнемат 0,5 процентни пункта от годишния ръст на БВП. Половината от ефекта се отдава на сниженото икономическо доверие и понижените инвестиции.Тръмп може и да мисли, че тази цена си заслужава, ако се постигне сделка, която отваря китайския пазар за по-честни правила на търговия и инвестиции, но икономическата полза е сделката, а не митата, които са чиста икономическа загуба.Източник: investor.bg", "date": "2019.05.14", "title": "Борсата в САЩ даде ясен сигнал, че митата отнемат от растежа"}
{"url": "http://www.cross.bg/leva-live-singul-1604183.html", "text": "/КРОСС/ Ботев Пловдив е най-вероятният носител на Купата на България, след като „жълто-черните“ са фаворити в предстоящия им сблъсък с Локомотив Пловдив. Сблъсъкът е в сряда, от 19.00 часа на Националния стадион „Васил Левски“:Ботев Пловдив – Локомотив Пловдив                                  Сингъл, Live, ТОП „1“-2.05 „Х“-2.95 „2“- 2.70Ето още интересни срещи от първенствата и купите на Русия, Турция, Израел, Англия и Италия:У.Б.А. – Астън Вила                                                             Сингъл, Live, ТОП „1“-2.67 „Х“-3.28 „2“- 2.39Арсенал Тула – Урал Екатер.                                                Сингъл, Live, ТОП „1“-2.80 „Х“-2.90 „2“- 2.01Ростов – Локо Москва                                                          Сингъл, Live, ТОП „1“-2.78 „Х“-2.61 „2“- 2.05Акхисар Беледие – Галатасарай                                           Сингъл, Live, ТОП „1“-6.00 „Х“-3.90 „2“- 1.29Бней Йехуда – Макаби Нетаня                                              Сингъл, Live, ТОП „1“-2.45 „Х“-2.73 „2“- 2.35Лийдс Юнайтед – Дарби Каунти                                            Сингъл, Live, ТОП „1“-1.51 „Х“-3.34 „2“- 4.16Лацио – Аталанта                                                                 Сингъл, Live, ТОП „1“-2.35 „Х“-2.94 „2“- 2.31Портсмут – Съндърланд                                                         Сингъл, Live, ТОП „1“-2.01 „Х“-2.77 „2“- 2.92 Жител на Кърджали грабна най-хубавата печалба от спортни залози – 10 078,31 лева, които прибра в неделя с 300 лева залог на четири мача в права колонка. Същият ден пловдивчанин прибра 5679,70 лева, а софиянец си тръгна с 4652,76 лева, от които 930,55 лева са бонус.София и пловдивското село Катуница могат да се похвалят със стабилни суми от Спортмакс – 4680 лева, 3187,20 лева, 2806,50 лева, 2092 лева и 2042,10 лева за Краен изход, Точен резултат и комбинация от Точен резултат + Първо полувреме/Краен изход + Първи голмайстор. Варненец е първи сред спечелилите от Конни надбягвания в последните четири дни със сумата от 2012 лева за Трио в неделя. В петък негов съгражданин прибра 1568 лева за Победител, а плевенчанин заслужи 1310 лева пак за Победител. В неделя жител на Монтана си тръгна с 2400 лева със залог 3 лева за Трио в неделя от Гонки.„Еврофутбол“ желае успех на всички участници!", "date": "2019.05.14", "title": "Ботев Пловдив ще вдигне Купата на България според „ЕВРОФУТБОЛ“"}
{"url": "http://www.cross.bg/zhelyazkov-rabotno-poseshtenie-1604185.html", "text": "/КРОСС/ Министърът на транспорта, информационните технологии и съобщенията Росен Желязков е на работно посещение във Варна на 14 и 15 май 2019 г.Днес,14 май, министър Желязков ще участва в кръгла маса по транспортната свързаност в Черноморския регион, която се провежда в Евксиноград. Събитието се организира като част от българското председателство на Организацията за черноморско икономическо сътрудничество (ОЧИС).Утре, 15 май, от 11.00 часа, министърът на транспорта ще посети полигона за практическа подготовка на морски лица, към „Български морски квалификационен център“ ЕАД. Полигонът е най-съвременния обособен център за практическа подготовка на морските лица в България. По-късно през деня министър Желязков ще има работно посещение на пристанищните терминали Варна-Изток и Варна-Запад. Той ще направи инспекция на реабилитирани помещения за обработка на товари, както и ще се запознае с направените инвестиции от „Пристанище Варна“ ЕАД в нова техника.", "date": "2019.05.14", "title": "Министър Росен Желязков е на работно посещение във Варна"}
{"url": "http://www.cross.bg/federer-tzeni-biletite-1604187.html", "text": "/КРОСС/ Рекордьорът по титли от Големия шлем Роджър Федерер разкритикува организаторите на Мастърс 1000 турнира в Рим на пресконференция за увеличените цени на билетите.Шефът на Италианската тенис федерация Анджело Бинаги обяви двойни цени на пропуските, след като Маестрото реши да участва в последния момент.в състезанието. Така билетите от 60 евро вече се продават за 132 евро. Бинаги се оправда за това решение, че така възнаграждавал зрителите, закупили си талони за „Форо Италико“ преди да знаят, че Федерер ще участва.„Чух фенове, които бяха разочаровани от новите цени. Това е нещо, което не ми беше приятно да разбера. Обяснението за „награждаването“ на закупилите по-рано билети ми звучи странно. Надявам се това да не се отрази на интереса към турнира“, коментира 37-годишният швейцарец.„Иначе съм щастлив да бъда отново в Рим, където винаги съм се наслаждавал на страхотната атмосфера по трибуните. Амбициран съм да се представя добре“, завърши Роджър Федерер, който никога не е печелил титлата във Вечния град.", "date": "2019.05.14", "title": "Федерер възмутен от организаторите в Рим за цените на билетите"}
{"url": "http://www.cross.bg/merkel-letishteto-samoleta-1604184.html", "text": "/КРОСС/ Правителственият самолет на германския канцлер Ангела Меркел не можа да излети от летището в Дортмунд заради въодушевена нейна почитателка.Тя изскочи от буса си, за да направи снимка на Меркел, но забрави да използва спирачката и превозното средство продължи да се движи, и се удари леко в носа на самолета, предаде \"Асошиейтед прес\".Електронното издание на германското сп. \"Шпигел\" публикува днес снимка на лекия сблъсък с машината \"Глоубъл 5000\" и съобщи, че водачката на колата е служителка на летището.Германските военновъздушни сили потвърдиха в \"Туитър\", че вчера Меркел се е върнала в Берлин с хеликоптер, след като самолетът й бил повреден от превозно средство, но не дадоха подробности.Инцидентът е допълнителен проблем за ВВС след поредица от широко отразени аварии на остарелия правителствен самолетен парк, предизвикали забавяния в пътувания на Меркел и други политици.", "date": "2019.05.14", "title": "Почитателка на Меркел катастрофира в самолета ѝ"}
{"url": "http://www.cross.bg/ninova-ministri-korneliya-1604186.html", "text": "/КРОСС/ Лидерът на БСП Корнелия Нинова не приема мотивите на Бойко Борисов, с които приема оставката на Румен Порожанов. Земеделският министър си тръгвал не заради съмненията за корупция, а защото не уволнил чиновничка.\"Има двойни стандарти при вземането на решения за отстраняване на министри\", заподозря соцводачът.Девет оставки са подадени за половин мандат на ГЕРБ, седем са приетите, изчислила е Нинова. Това са половината министри, според левите. Освен това са оставки на ключови министри и оставките са заради корупция.Според Нинова това е етикет на управлението. Нещата продължават по същия начин, това е моделът на поведение, допълни още тя и се обяви за смяна на модела.Лидерът на социалистите изисква да се възстанови държавата. Остават хората с имотите, недоволни са още червените. Те настояват още за равенство на всички пред закона. Корнелия Нинова се обяви за европейска прокуратура, начело с Лаура Кьовеши. Тя настоява за прозрачност при изпращане на двамата български обвинители, които трябва да са част от европрокуратурата.Лидерът на червените настоява единият да се избира от Народното събрание, другият - от президента. БСП иска и нов закон за КПКОНПИ. Левите искат дебат за избора на нов главен прокурор и залагане на повече контрол върху обвинението.\"Да се хванем за ръце и да си подредим държавата\", призова Корнелия Нинова. Тя не вижда връзка между оставката на Румен Порожанов и поисканата прошка от Ахмед Доган в обръщение към избирателите на партията му.Едни министри са назначени от Бойко Борисов, а другите от Делян Пеевски, затова премиерът прилагал двоен стандарт при министерските оставки, констатира червеният лидер.", "date": "2019.05.14", "title": "Двоен стандарт при оставките видя Корнелия Нинова"}
{"url": "http://www.cross.bg/evropeiiskiya-zlateva-denitza-1604189.html", "text": "/КРОСС/ \"Европейските избори са важни. Те са пътят към това в Европейския парламент да изпратим представители, които да защитават интереса на България\", това каза Деница Златева, кандидат за евродепутат от листата на \"БСП за България\" и заместник-председател на НС на БСП, на среща с жители на селата Лесичово и Калугерово, област Пазарджик.\"За пакета \"Мобилност\" българската общественост научи, когато въпросът стигна до Европейския парламент и българските евродепутати се активизираха. Къде беше правителството, каква беше позицията на държавата в предходните две години на преговори, вкл. и по време на българското председателство?\", попита Златева. \"Когато ние, социалистите, първи заговорихме за двойния стандарт при храните, ни обявиха за антиевропейци, а сега, когато ЕП установи наличието на такива дискриминационни практики и прие законодателство, с което да ги ограничава, някои си приписват заслуги и се хвалят\", каза още Деница Златева. По думите ѝ правителството тича след събитията, когато става въпрос за защита на българския национален интерес в Европейския съюз. Златева каза още: \"Като членове на Групата на социалистите и демократите в ЕП за нас основен приоритет ще бъде връщане към социална Европа - да поставим в центъра на политиките обикновения човек, а не големите корпорации. Ние искаме ново, прогресивно мнозинство в ЕП, което да смени досегашния модел. Няма да е лесно, чака ни битка, но левицата в цяла Европа не се предава и последните избори в редица държави го доказват.\"", "date": "2019.05.14", "title": "Правителството тича след събитията в защитата на националния ни интерес"}
{"url": "http://www.cross.bg/thrones-film-nagame-1604188.html", "text": "/КРОСС/ В края на месец март HBO обявиха, че подготвят документален филм за осмия сезон на Game of Thrones.Идеята на Game of Thrones: The Last Watch е да надникнем зад кадър и да видим как любимите ни актьори се подготвят за различните сцени и разкриват любопитни моменти и случки от снимачната площадка. Ето, вече имаме и трейлър, който ни дава представа как точно ще изглежда всичко. Документалният филм е замислен така, че да предизвика емоция у нас, но ще ни покаже и как се случва магията на сериала. Продължителността на Game of Thrones: The Last Watch ще бъде два часа.\n\t\t\t\t\t", "date": "2019.05.14", "title": "Трейлър на документалния филм за осми сезон на Game of Thrones (ВИДЕО)"}
{"url": "http://www.cross.bg/rysiya-otnosheniyata-podobryavaneto-1604192.html", "text": "/КРОСС/ Президентът на САЩ Доналд Тръмп е привърженик на подобряването на отношенията с Русия, заяви държавният секретар Майк Помпейо в началото на срещата с руския си колега Сергей Лавров в Сочи, предаде РИА Новости.„Тук съм, защото президентът е ангажиран с подобряването на отношенията с Русия“, каза дипломат №1 на САЩ и каза, че има пространство за съвместна работа в борбата с тероризма и неразпространението на ядрено оръжие.Домакинът Лавров изтъкна на свой ред, че при двете страни са се натрупали много проблеми, изискващи спешни мерки и дългосрочни решения, включително за стратегическата стабилност и разрешаването на кризи.„Време е Русия и САЩ да започнат нов конструктивен начин на съвместна работа“, каза руският външен министър.", "date": "2019.05.14", "title": "Помпейо: Тръмп е ангажиран с подобряването на отношенията с Русия"}
{"url": "http://www.cross.bg/petrol-riyad-kraii-1604191.html", "text": "/КРОСС/ Безпилотни летящи устройства с прикачени към тях експлозиви са използвани срещу помпени станции на саудитската петролна инфраструктура в района на столицата. Според властите в Рияд това е терористичен акт, идващ два дни след атака срещу два петролни танкера на кралството край бреговете на Обединените арабски емирства, съобщи \"Ройтерс\".Министърът на енергетиката Халид ал Фалих твърди, че са атакувани две помпени станции, но не е прекъснат нито добивът, нито износът на петрол и производни продукти. Държавната компания АРАМКО обави, че няма пострадали. В коментар за медиите на енергийния министър на най-големия износител на петрол се казва, че двата инцидента демонстрират необходимостта да бъдат отблъснати \"терористичните групировки зад подобни разрушителни действия\", включително подкрепяните от Иран отряди на хути от Йемен.Телевизията на хутите \"Масирах\" цитира във вторник военни представители, според които са започнали нападения с дронове срещу \"жизненоважни саудитски инсталации\". Предвождана от Саудитска Арабия коалиция се сражава срещу хутите вече четвърта година.ОАЕ още не разкрива подробности за естеството на нападенията срещу 4 кораба, включително един под норвежки флаг, край Фуджайра - ключов пункт за товарене на петрол близо до Ормузкия проток.Американски официален представител, запознат с данните на разузнаването на САЩ, твърди пред \"Ройтерс\", че Иран е главният заподозрян, макар че Вашингтон не разполага още с неопровержими доказателства. Техеран отхвърли подобни твърдения и призовава за разследване. Джон Абизаид, посланикът на САЩ в Рияд, каза, че след разследването \"да отговорим по подобаващ начин, без да се стига до война\".", "date": "2019.05.14", "title": "Дронове са бомбардирали петролни съоръжения край Рияд"}
{"url": "http://www.cross.bg/sistemata-danni-testovete-1604190.html", "text": "/КРОСС/ От 15 май започва първия етап от тестовете на тол системата, която ще таксува тежкотоварния трафик на база изминато разстояние. Това съобщиха от пресцентъра на Агенция \"Пътна инфраструктура\". Тестовете ще стартират със симулации на данни за движение по републиканската пътна мрежа, а не със събиране на реални данни на терен.Целта е първо да се установи дали има добра свързаност между отделните компоненти на системата. След като тази интеграция бъде установена от екипите на Националното тол управление, ще се премине към втори етап – тестове с данни, постъпващи от бордови устройства, монтирани на транспортни средства.За да са ефикасни тестовете, не е необходимо да има приета тарифа на тол таксите, нито окончателен обхват на покритие от пътища, за които ще се плаща тол. Експертите на Националното тол управление ще правят „сухи тренировки“ за функционалността на системата и как се работи с нея на база тестови тарифи и техническо, а не търговско покритие върху пътищата. Техническото покритие е от 10 800 км и е обхвата, заложен в заданието за разработване на системата. А тестовите тарифи са от доклада на Световната банка от 2016 г.Поетапно през следващите месеци ще се тестват 5-те базови компонента на системата:- таксуване на базата на изминато разстояние – генериране на данни за изминат маршрут, създаване на валидни тол-деклараци, обмен на данни по системната интерфейсна шина и фактическо определяне на таксуващите записи, респективно цената за преминатия маршрут;- правоприлагане – проверка чрез разчитане на регистрационен номер на пътно превозно средство и отчитане на категорията на ППС за валидни данни за таксуване в системата (подадени за това ППС валидни тол декларации) и определяне дали текущото ППС е редовен потребител на пътя или нарушител;- обслужване на клиенти - регистриране на клиент/договор, продажба на маршрутни карти през известните вече канали за продажба, промяна на данни за клиент/договор, справки за състоянието на клиент/договор.- плащане и управление на плащанията – баланс по клиентска сметка, взаимодействие с издатели на платежни карти, в т.ч. издатели на карти за гориво,- информационна сигурност и устойчива работоспособност на систематаПо план днес и утре ще се проведе обучение на оперативните ръководители и ключовите експерти от екипа на Националното ТОЛ управление (НТУ) за провеждане на тестовете – обхват, задачи, планирани резултати, начини на оценка на резултатите. На тестовете ще присъстват експерти на Световната банка, като тяхната задача, както и до този момент, е да наблюдават, верифицират и оценяват резултатите от тестовете.", "date": "2019.05.14", "title": "АПИ: От 15 май поетапно започват тестовете на тол системата"}
{"url": "http://www.cross.bg/delon-alen-godina-1604175.html", "text": "/КРОСС/ Седемдесет и второто издание на кинофестивала в Кан ще бъде открито днес с прожекция на комедийната лента „Мъртвите не умират“ с Бил Мъри, Адам Драйвър и Иги Поп на американския режисьор Джим Джармуш, предаде АФП.Но събитието започва със скандал с решението легендарният Ален Делон да бъде почетен с награда, въпреки обвинения срещу актьора в насилие над жени.„Жени и Холивуд“, една от американските лобистки организации начело на движението #MeToo, заяви, че решението да се даде почетна „Златна палма“ на Ален Делон е „отвратително“.Миналата година фестивалът обяви „нулева толерантност към сексуалното насилие и злоупотреби от всякакъв вид“ на фона на протести, оглавени от Кейт Бланшет и над 80 други холивудски знаменитости и режисьорки.Онлайн петиция, призоваваща да не се връчва наградата на Делон, определя 83-годишния актьор като „расист и хомофоб женомразец“.Скандалът идва в началото на най-големия филмов фестивал в света, в който тази година участват повече кинозвезди от обичайното за последните години. Сред тях са имена като Брад Пит, Леонардо ди Каприо, Джулиан Мур и Ел Фанинг.Основателката на „Жени и Холивуд“ Мелиса Силвърщайн написа в Туитър, че е ужасена, че Кан почита Делон, въпреки че той „публично признал, че е удрял шамари на жени и твърди, че да си гей е против природата“. ", "date": "2019.05.14", "title": "Кинофестивалът в Кан започва със скандал с Ален Делон"}
{"url": "http://www.cross.bg/instalatziya-toplofikatziya-sgradna-1604179.html", "text": "/КРОСС/ Чрез новия тип хоризонтална инсталация се постига индивидуално потребление на централно парно в сгради етажна собственост.EVN Топлофикация предлага услуга за своите клиенти в Пловдив - преустройство на вертикална сградна инсталация в нова от хоризонтален тип.Преустройство на вътрешната вертикална инсталация е подходяща както за сгради, в които към момента се използва централно отопление, така и за сгради, в които в миналото е било преустановено централното топлоснабдяване. По този начин клиентите в тях могат отново да използват удобствата на централно парно, но вече чрез монтирана нова, хоризонтална инсталация, която прави услугата индивидуална.При интерес от дадена сграда EVN Топлофикация извършва проучване и безплатен оглед. Дружеството предлага възможност за разсрочено плащане на дейностите по преустройство: в общите части и вътре в апартамента. Услугата се предлага за топлофицирани сгради в Пловдив.При хоризонталните отоплителни инсталации има само един вертикален щранг, който минава през обща част на всеки етаж (например може да бъде в сервизно помещение или стълбищна площадка). От този щранг излизат индивидуални разклонения към всеки апартамент. На входа на апартамента се монтира уред за индивидуално измерване на топлинната енергия (индивидуален топломер).EVN Топлофикация напомня какви са предимствата на хоризонталната отоплителна инсталация за клиентите:- отпадат вертикалните щрангове за отопление в апартаментите;- индивидуално отчитане на консумацията чрез един уред (индивидуален топломер), който се монтира до входа на жилището;- отпадат разпределителните устройства (ИРУ) от всеки радиатор - намаляват се разходите за енергия за сградна инсталация до незначителни;- без изравнителни сметки;- без влизане в имота за отчитане;- елиминира се възможността за кражби на топлинна енергия;- нова и надеждна отоплителната инсталация в сградата с по-дълъг живот;- апартаментите, които не желаят да ползват услугата, могат да не се включат. EVN Топлофикация реконструира вертикална сградна инсталация в хоризонтална в 7-етажна сграда в гр. Пловдив през 2015 г. С това средният разход на апартамент за енергия за сградна инсталация след 3 отоплителни сезона се намали с внушителните 85%.Дружеството напомня, че централното топлоснабдяване е сред най-екологичните, комфортни и безопасни начини за отопление. ", "date": "2019.05.14", "title": "EVN Топлофикация: Преустройство на сградна инсталация в хоризонтален тип"}
{"url": "http://www.cross.bg/inovatziite-forym-rymen-1604176.html", "text": "/КРОСС/ \"Ежегодният форум Webit.Festival доказва, че в областта на иновациите вече няма малки и големи държави, а такива с амбиции за успех и проспериращо бъдеще. Успех има там, където иновациите намират подкрепа в обществото, местната и изпълнителна власт\", това заяви президентът Румен Радев при откриването на ежегодния форум Webit.Festival за технологии, иновации и инвестиции.Само за едно десетилетие Webit се е превърнал от дигитално събитие в глобален форум и флагман на иновациите, предприемачеството и новите технологии, а София се налага като дигитална столица, отбеляза държавният глава. По думите му България все повече се утвърждава и като лидер на иновациите, информационните технологии и стартиращите компании в Югоизточна Европа.В изказването си на форума Румен Радев посочи, че силната конкуренция все повече налага скоростта като основен приоритет при внедряването на нови продукти, особено в дигиталната сфера, и призова разработчиците да не забравят, че алгоритмите и софтуерите, които се създават днес, влияят върху ценностите и формирането на моделите за обществено поведение утре. \"Това е огромна отговорност и тя изисква да мислим все повече за етиката в иновациите\", обърна се към участниците във форума държавният глава.Единадесетото издание на Webit събира в България представители на бизнеса, технологиите и науката от над 120 държави. Президентът приветства участниците в събитието и им пожела да не пропускат възможността да се възползват от таланта и трудолюбието на младите образовани българи. Според Румен Радев огромни перспективи за развитие дава и партньорството и кооперирането с българските компании, превърнали се в пример за иновативност, гъвкавост и ефикасност.В рамките на двудневния форум в Националния дворец на културата ще бъдат обсъдени теми, свързани с иновациите, киберсигурността, образованието, финансовите технологии и други.", "date": "2019.05.14", "title": "Румен Радев: В областта на иновациите вече няма малки и големи държави"}
{"url": "http://www.cross.bg/otkriti-staya-pasay-1604178.html", "text": "/КРОСС/ Германската полиция, която разследва смъртта на трима души, убити с арбалет в хотел край Пасау, е открила телата на още две жени в жилище в град Витинген, намиращ се на 650 км от Пасау.Жилището е било наето от 30-годишна жена, чието тяло е било открито в хотела край Пасау. Заедно с нея в хотелската стая са намерени и пронизани с няколко стрели мъж и жена, които лежали на леглото и се държали за ръце.Полицията съобщи, че не са открити никакви следи от борба или от присъствие на други хора.Два арбалета са намерени в хотелската стая, а трети – в чанта на убитите.Загиналият мъж е на 53 години, а жената - на 33 години, и двамата от Югозападна Германия, провинция Рейнланд-Пфалц.Прокурорът Валтер Файлар каза пред журналисти, че мъжът е бил убит с две стрели в главата и три в гърдите, а лежалата до него жена с две стрели – едната в главата, другата в гърдите.Тялото на третата жертва, открита в хотелската стая, се е намирало до леглото. Жената е била убита с една стрела в шията.Германският вестник „Меркур“ съобщи, че тя е била сестра на една от двете жени, открити мъртви в жилище във Витинген. Вестникът я назовава само като „С“ и пише, че е наемала жилището от март тази година.Телата във Витинген са открити в понеделник, докато полицията е разследвала трите убийства в хотелската стая.Прокурор Файлар заяви, че засега не е установено кога точно са били убити жените, намерени в жилището във Витинген.„Телата бяха открити, след като съсед чул за случилото се край Пасау /където се намира хотелът/ и съобщил на полицията, че една от пощенските кутии е препълнена, а от жилището се носи странна миризма“, заяви прокурорът.Засега не е ясно в какви отношения са били загиналите, открити в хотела. Известно е, че те са били резервирали стая с двойно и единично легло за три дни, без закуска, пише Би Би Си.Гост на хотела каза, че убитият мъж е имал дълга бяла брада, а двете жени са били облечени в черно, като и тримата са изглеждали „странно“.", "date": "2019.05.14", "title": "Пет загадъчни убийства с арбалет в Германия"}
{"url": "http://www.cross.bg/taneva-zemedelieto-desislava-1604177.html", "text": "/КРОСС/ \"Вече съм готов със заместник, ще го обявя утре, тъй като трябва да го съгласувам с коалиционните партньори\", това заяви Бойко Борисов преди няколко часа по повод оставката на земеделския министър Румен Порожанов.Премиерът предлага Десислава Танева за министър на земеделието. Предложението за персонални промени в кабинета вече е внесено в деловодството на Народното събрание, потвърдиха и от пресцентъра на парламентаВ момента Десислава Танева е председател на парламентарната комисия по земеделието и храните.  Тя е избирана за депутат в последните четири парламента. Председател на земеделската комисия в 41 НС и в настоящото 44-о НС.Танева бе министър е на земеделието и храните в продължение на повече от две години - от 7 ноември 2014 г. до 27 януари 2017 г.Преди две години Танева стана майка на близначките Паная и Нелина. Бащата е кметът на Котел Коста Каранашев.", "date": "2019.05.14", "title": "Десислава Танева поема земеделското министерство  "}
{"url": "http://www.cross.bg/maslarevo-zaginal-byala-1604180.html", "text": "/КРОСС/ Лек и товарен автомобил са се ударили на пътя Плевен - Бяла. На място е загинал водачът на лекия автомобил, другият водач е транспортиран във великотърновската болница.Заради пътния инцидент пътят е временно затворен. Произшествието е станало в близост до село Масларево, а сигналът е получен около 11.00 ч., съобщиха от ОД на МВР във Велико Търново.Причините за инцидента са в процес на изясняване. Екипи на РУ - Полски Тръмбеш пренасочват леките автомобили по обходен маршрут през селата Масларево, Обединение и град Полски Тръмбеш.", "date": "2019.05.14", "title": "Катастрофа на камион и кола затвори пътя Плевен - Бяла, има загинал"}
{"url": "http://www.cross.bg/dvizhenie-bulgariya-prava-1604173.html", "text": "/КРОСС/ България не принадлежи достойно към Европейския съюз. До този момент страната ни по никакъв начин не участва във формулирането на нуждите на българския народ, така както би трябвало. Това заявиха кандидатите за евродепутати д-р Лидия Чорбанова и Боряна Петкова по време на дискусия на тема „София – Европейска столица за достоен живот“. Събитието бе организирано от 8 граждански организации.„Ние решихме да влезем в тази битка, защото периодът, който ще започне след 27 май е изключително важен, не само за България, а за цялата Европейска общност. Това ще е периодът, в който ще се договаря новата финансова рамка, в който най-вероятно ще се случат и различни регионални партньорства. И България не бива да отсъства от тях, защото те ще ни дадат възможност да отстояваме много повече привилегии от секторни политики“, допълни още втората в листата на „Движение 21“.Д-р Чорбанова припомни важността българите да упражнят правото си на вот и прикани гражданите да гласуват за прогресивните и извънсистемни играчи, тези които се противопоставят на статуквото.По думите ѝ политиката е за хората, а не за политиците. И колкото по-скоро гражданите се върнат в политика, толкова по-скоро бъдещето на България ще бъде по-ясно и по-светло. Хората трябва да търсят отговорност на политиците, на които са делегирали права да ги представляват.„Аз лично искам Европа, в която няма значение дали държавата има население 500 хил., 5 млн. или 50 млн. души. Защото всеки един българин има равни права с всеки един гражданин, роден на всяко едно друго местенце на територията на този Европейски съюз“, отговори тя на въпрос в каква Европа иска да живее.Като основни приоритети за „Движение 21“ д-р Лидия Чорбанова посочи уеднаквяването на заплащането на едно и също работно място, средствата от европейските фондове да бъдат насочвани за подпомагане на местните икономики и повишаването на качеството на живот, както и за осигуряване на права на членовете на Европейския парламент за законодателна инициатива по важни за хората и икономиката сектори. В момента тези сектори се ръководят от Европейската комисия, а тя се контролира от правителствата на държавите-членки.Сред темите, които бяха обсъдени на дискусията бяха защитата на интересите на българските граждани и европейското финансиране и отражението, което дава върху живота на българите. За участие в дискусията бяха поканени представители на всички политически сили в страната, които участват в надпреварата за Европейски парламент, но в срещата взеха участие единствено представители на „Движение 21”, „Демократична България“, БСП и коалиция „Възраждане“. ", "date": "2019.05.14", "title": " Дискусия на тема „София – Европейска столица за достоен живот“"}
{"url": "http://www.cross.bg/praktiki-homeopatiyata-zdraveto-1604181.html", "text": "/КРОСС/ Хора, които не са лекари или са дипломирани извън европейските страни, продължават да практикуват хомеопатично лечение у нас. Това може да бъде опасно, категорични са от Българската медицинска хомеопатична организация. Оттам посочват, че в Закона за здравето е регламентирано кои могат да прилагат неконвеционални практики като хомеопатията и вече дори са образувани производства срещу някои „шарлатански практики”.Незаконните практики в хомеопатията са опасни за здравето, уверяват лекарите. Хомеопатия в България може да практикува само човек, който е лекар или е лекар по дентална медицина, информира д-р Петко Загорчев, председател на Българска медицинска хомеопатична организация. \"Проблемът, който повдигаме, е за прилагането на някои неконвенционални практики, каквато представлява и хомеопатията до момента в българското законодателство, повлияващи благоприятно човешкото здраве. Тези неконвенционални практики обаче дали повлияват винаги благоприятно човешкото здраве - да, категорично да, тогава, когато се практикуват от лекари. Какви са обаче реалностите в нашия живот към момента? Години наред все още нелекари продължават да упражняват този терапевтичен метод хомеопатия, базирайки се на някои негови отклонения, давайки различни тълкувания на различни школи, течения и прочее\", обясни д-р Загорчев. \"Каква е опасността? Многофакторна. Поставя се под въпрос възможността да бъде повлияно благоприятно здравето на човека. Създава се опасност да бъде опорочен и низвергнат пред обществото един доказал своята клинична и терапевтична стойност метод като хомеопатията\", поясни още специалистът. От Националния център по обществено здраве и анализи ще отправят предложение до здравното министерство за въвеждане на задължително обучение по практикуването на неконвенционалните методи на лечение.", "date": "2019.05.14", "title": "Незаконните практики в хомеопатията са опасни за здравето"}
{"url": "http://www.cross.bg/grypa-obshtinski-slavchev-1604182.html", "text": "/КРОСС/ Европейска комисия спря проекта за финансиране на строежа на завод за изгаряне на RDF.Решението на Европейската комисия да спре проекта е изцяло в подкрепа на доводите на общинските съветници от „Политическа група 5”, които от самото начало на мандата си в Столичния общински съвет подчертават, че проектът е тотално сгрешен и се борят срещу неговата реализация.„ГЕРБ не пожелаха да чуят опозицията в СОС, взеха силови решения напук и срещу гражданите на София и сега ЕК връща справедливостта като спря финансирането на завода за изгаряне на отпадъци” коментира съпредседателят на \"Политическа група 5\" в Столичния общински съвет инж. Симеон Славчев.Инж. Славчев напомни, че само преди месец Софийски административен съд даде ход на делото, заведено от група общински съветници от опозицията заради отхвърлянето на референдума за изграждане на инсталацията за изгаряне на отпадъци.„Преди точно една година, кмета Фандъкова внесе доклад в столичен общински съвет, с който поиска от общинските съветници да одобрим взимането на огромен дългосрочен заем за изграждането на завода за изгаряне на отпадъци„ припомни инж. Славчев и подчерта, че още в същия ден от \"Политическа група 5\" внесоха алтернативен доклад, с който се иска и цели да бъдат разгледани подробно всички възможно варианти и след подробен финансов и екологичен анализ и широко обществено обсъждане на всички технологични решения Столичният общински съвет да вземе решение как ще се реализира третата фаза на интегрирана система от съоръжения за третиране на битовите отпадъци на Столична община.„Управляващите тогава смело и силово отхвърлиха нашите искания, отхвърлиха и искането ни за референдум, което по-късно доведе до иск в съда” каза още председателят на ПП МИР и общински съветник инж. Симеон Славчев.„Високомерното и нагло отношение на управляващите и абсолютната некомпетентност на администрацията на Столична община са причината Европейската комисия да спре финансирането. Това е победа не само на \"Политическа група 5\", която води постоянна и принципна политика срещу завода за изгаряне на отпадъци, но това е огромна победа на гражданското общество и всички жители на София. Отказът на ЕК да финансира така структуриран този проект отваря врата да започне процеса от самото начало, нещо за което аз и колегите ми от \"Политическа група 5\" настояваме още от самото начало\", каза още инж. Славчев.За \"Политическа група 5\" е важно сега да бъдат разгледани всички възможни варианти, да се направи работна група от експерти, специалисти, която да направи подробен екологичен и финансов анализ на всички възможни варианти и на тази база да се направи широко обществено обсъждане на база на което СОС да вземе окончателното решение, беше категоричен още инж. Симеон Славчев.„Хубавото е, че Фандъкова и ГЕРБ си заминават след повече от 12 години управление на София, но щетите от тяхното управление ще тегнат над столичани години напред и в следващия мандат в Столичния общински съвет ще трябва да се взимат решения, които бързо да коригират управленската немощ и некадърност на ГЕРБ”, заключи съпредседателят на „Политическа група 5” инж. Симеон Славчев.", "date": "2019.05.14", "title": "Оценката на Брюксел за управлението на ГЕРБ и Фандъкова е слаб 2"}
{"url": "http://www.cross.bg/hranite-babh-bili-1604170.html", "text": "/КРОСС/ От Българската агенция по безопасност на храните (БАБХ) направили три етапа на разследване на стандарта на храните в периода 2017-2018 г. От тях установили, че има съществени различия в състава на продуктите и феноменът двоен стандарт на храните съществува.Резултатът от направените изследвания на Агенцията отчете д-р Любомир Кулински от БАБХ на пресконференция, посветена на оповестяване на резултатите от проведено проучване на пазара на храни и спиртни напитки и на големите им дистрибутори в Европейския съюз.Той припомни, че през 2017 г. БАБХ започнала проучвания на феномена двоен стандарт при храните. От БАБХ подходили рационално преди взимането на проби, защото било важно пробите, които се взимат от България и страните-членки на ЕС да бъдат еднакви като производство, опаковки и наименование на храната.В началото на 2017 г. били взети 30 продукта от Германия и Австрия.Анализът на съдържанието в 7 продукта показал различия, при някои от които съществени. В 15 от изследваните 30 продукта, стоките били по-евтини в Европа, отколкото в България. В края на 2017 г. била направена нова подготовка за второ разследване. Взети били 31 проби от 6 храни, а резултатът показал големи разлики в цените, както и съществени различия в храните.Трети етап на разследване обхванал периода от февуари до април 2018 г. Взети били 51 проби от 4 държави. От изследването БАБХ открили различен състав в 13 продукта. Така стигнали до констатацията, че има съществени различия в състава на продуктите и феноменът двоен стандарт на храните съществува.От БАБХ се надяват Комисията на защита на потребителите (КЗП) да предприеме набор от мерки за установяване на нелоялни търговски практики.", "date": "2019.05.14", "title": "БАБХ установили, че феноменът двоен стандарт на храните съществува"}
{"url": "http://www.cross.bg/prezident-donald-g--1604168.html", "text": "/КРОСС/ Президентът на САЩ Доналд Тръмп има намерение да се срещне с руския президент Владимир Путин на срещата на Г-20 в Япония, предаде РИА Новости.Държавният глава на САЩ има намерение да разговаря и с китайския президент Си Дзинпин на срещата в Осака. „Президентът Доналд Тръмп заяви, че ще се срещне с президента на Русия Путин и с китайския президент Си Дзинпин на срещата на Г-20 в Япония“, съобщиха от пресслужбата на Белия дом.Срещата на Г-20 ще се състои на 28-29 юни в Осака. Това ще бъде първият подобен форум в Япония, допълва агенцията.", "date": "2019.05.14", "title": "Доналд Тръмп ще се срещне с руския и китайския президент в Осака"}
{"url": "http://www.cross.bg/sofiya-izgaryane-finansirane-1604169.html", "text": "/КРОСС/ Европейската комисия е спряла проекта на Столична община за финансиране на строежа на завод за изгаряне на RDF. Това съобщи лидерът на БСП - София и председател на групата на социалистите в СОС Калоян Паргов в сутрешния блок на БСТВ.\"Този завод щеше, уж, да е поредната брошка на ревера на управляващите в София, а се случи точно обратното - Европейската комисия им удари звучен шамар, заяви той. - Проектът, с който кандидатстваха за финансиране за изграждането на този завод, планиран от тях да бъде вдигнат на територията на ТЕЦ \"София\", е спрян. Причаната е объркана пътека, по която са кандидатствали за финансирането. А това показва крайна некомпетентност от страна на администрацията в Столична община и абсолютно неумение да бъде свършена работата така, че да бъде осигурено финансиране\".Калоян Паргов смята, че почти сигурно възможността за осигуряване на финансиране за изграждане на завода за изгаряне на RDF е изгубена. Спирането на проекта означава, че цялата процедура трябва да започне съвсем от начало. Проблемът е, че през следващата година приключва настоящият програмен период, в който е налична въпросната Оперативна програма околна среда (ОПОС) и по която България може да кандидатства за финансиране на подобен проект. Тоест, дори и да бъде започнато от начало кандидатстването за финансиране, то едва ли ще бъде завършено, защото няма достатъчно време за това.\"Започне ли новият програмен период, проектът по програма от стария ще увисне и средства за изграждане на завода няма да бъдат осигурени, коментира Калоян Паргов. - И тук идва ред на един напълно логичен въпрос - кой носи отговорност за този провал? На първо място, разбира се, е кметът Йорданка Фандъкова и подопечната й администрация, начело със заместника й Йоана Христова. Никой няма право да си играе с парите и с тревогите на софиянци! Въпросът за изграждането на този завод на територията на ТЕЦ \"София\" предизвика бурни реакции, както в пленарна зала на СОС, така и в града със серия протести. Управляващите тогава смело обещахава, че София щяла да заприлича на Виена, защото и в австрийската столица заводът за изгаряне на отпадъци бил изграден в центъра. Обаче ние искаме да приличаме на Виена по стандарта и качеството на живот на гражданите, а не по мястото на завода за изгаряне на боклука\".Както е известно, изграждането на завода за изгаряне на остатъчния отпадък, преработен в RDF гориво, е третият, завършващ етап от интегрирания проект за завода за боклук, който се намира край село Яна. Инсталацията щеше да струва на София 157 милиона евро. От тях 67 милиона трябваше да бъдат осигурени от Столична община. Тя планираше да изтегли заем, който да бъде изплащан от изправеното пред фалит общинското дружество \"Топлофикация - София\". Това решение предизвика бурни реакции от различни страни. Общинските съветници от БСП, заедно с колегите си от \"Група 5\", част от Реформаторски блок в лицето на Марта Георгиева от ДСБ и Иво Божков от Демократична България и Воислав Тодоров от Нормална държава поискаха да бъде проведен местен референдум с три въпроса, свързани с изграждането на инсталация за горене на RDF-отпадъци на територията на ТЕЦ \"София\". Първият от тях беше - Съгласни ли сте Столична община да изразходва 157 милиона евро, от които 67 милиона евро заем за изграждане на инсталация за изгаряне на RDF/изгаряне на отпадъци? Вторият - Съгласни ли сте инсталацията за изгаряне на RDF/изгаряне на отпадъци да се построи в центъра на София, район Сердика, бул. “История Славянобългарска”, на територията на ТЕЦ \"София\"? И третият - Съгласни ли сте инсталацията за изгаряне на RDF/изгаряне на отпадъци да се построи до Завода за механично и биолгично третиране на отпадъци, в местността \"Садината\" до село Яна.Искането на 15-те общински съветници за провеждане на местен референдум не беше допуснато от управляващите в Столична община с аргументите, че въпросите са незаконосъобразни и нецелесъобразни. В резултат на този отказ, съветниците подадоха жалба до Административния съд. А на първото заседание, на което беше даден ход на делото, стана ясно, че докладите на датския консултант \"Рамбол\", въз основа на които е избрана технологията \"скарно изгаряне на RDF\", са засекретени от общинската администрация. Заместник-председателят на СОС от БСП Милка Христова, която е адвокат, поиска разсекретяването им, тъй като се решава въпрос, който е на стойност над 157 млн. евро и има пряко значение за качеството на живота на софиянци за десетки години напред. Делото беше отложено за 7-и юни 2019 г.", "date": "2019.05.14", "title": "ЕК спря проекта на СО за финансиране на строежа на завод за горене на RDF"}
{"url": "http://www.cross.bg/zdraveopazvane-detskoto-otpyska-1604171.html", "text": "/КРОСС/ 1,7 милиона лева отпуска държавата за педиатричната болница. Дават се пари и за техника за детско здраве. Това стана ясно след среща на здравния министър Кирил Ананиев, педиатри, неонатолози с министър-председателя Бойко Борисов.Обсъдено е и състоянието на детското здравеопазване, както стана ясно от изявлението на министъра.\"Целта е детското здравеопазване наистина да се превърне в един устойчив приоритет на правителството\", изтъкна той.До края на месеца се обявява обществена поръчка за инженеринг на новата детска болница. Ананиев се надява, че през септември ще започне реалното строителство на детската болница.", "date": "2019.05.14", "title": "Държавата отпуска 1,7 млн. лв. за педиатричната болница"}
{"url": "http://www.cross.bg/finansovi-fondovete-fond-1604162.html", "text": "/КРОСС/ Фонд на фондовете стартира състезателна процедура с договаряне за възлагане на обществена поръчка с предмет „Изпълнение на финансов инструмент - Портфейлна гаранция с таван на загубите за микрокредитиране“, финансиран със средства по Оперативна програма „Развитие на човешките ресурси“ 2014-2020 (ОПРЧР), съфинансирана със средства от Европейския социален фонд.ките ресурси“ 2014-2020 (ОПРЧР), съфинансирана със средства от Европейския социален фонд. Портфейлната гаранция покрива до 80% от кредитния риск на финансовия посредник по всеки микрокредит, включен в гарантирания портфейл. Потенциални финансови посредници са кредитни и финансови институции, които имат право да предоставят финансиране под формата на кредити, заеми и/или лизинги на територията на Република България.Фонд на фондовете ще избере финансови посредници, които от своя страна ще предоставят микрокредити на допустими крайни получатели - стартиращи предприятия (в т.ч. такива на лица от уязвими групи: безработни повече от 6 месеца, младежи на възраст до 29 г. и лица с увреждания) и социални предприятия.Бюджетът на финансовия инструмент възлиза на 20 млн. лв., разпределен в осем обособени позиции. Очакваната обща сума на микрокредитите за крайни получатели е 100 млн. лв., като максималният размер на кредит, предоставен на допустим краен получател е 97 791 лв. или 50 000 евро.Изпълнението на финансовия инструмент има за цел да подобри достъпа до финансиране на целевите групи крайни получатели, предоставяйки финансиране при по-благоприятни лихва и/или ниво на обезпеченост по кредитите.Микрокредитите ще финансират дейности, свързани с придобиване на материални и нематериални активи; работен капитал във връзка с развитие или разширяване на дейности на предприятието или самонаетото лице; развитие и повишаване на уменията на работници и служители, или на предприемача в случай на самостоятелна заетост.Продуктът ще допринесе за намиране на устойчиви решения, свързани с насърчаване на социалното включване, намаляване на бедността, насърчаване на предприемачеството и постигане на по-висока и по-качествена заетост. Заинтересованите финансови посредници могат да подават заявления за участие до 18.00 часа на 26 юни 2019 г.Фонд на фондовете управлява средствата от 1.2 млрд. лева по четири оперативни програми: ОП “Развитие на човешките ресурси“, ОП “Иновации и конкурентоспособност“, ОП „Околна среда“ и ОП „Региони в растеж“.  Основната дейност на Фонд на фондовете е структурирането и управлението на финансови инструменти, съфинансирани от Европейските структурни и инвестиционни фондове, през програмния период 2014-2020. Финансовите инструменти са алтернативен начин на финансиране на безвъзмездната помощ, който придобива все по-важна роля в бюджета на Европейския съюз. Насочени към проекти, които потенциално биха могли да започнат да се самоиздържат, те осигуряват инвестиционна подкрепа чрез заеми, гаранции или дялово участие. По този начин се оказва подкрепа на бизнеса и публичните институции с цел икономическо развитие. Финансовите инструменти дават възможност за възвръщане (рециклиране) на средствата, които могат да бъдат използвани повторно.Фонд на фондовете избира финансови посредници – банки, фондове, кредитни и други финансови институции. От своя страна избраните финансови мениджъри мобилизират допълнителен частен капитал и значително увеличават публичния ресурс, който чрез тях достига до крайните получатели.Всички средства, предвидени по посочените по-горе оперативни програми за финансовите инструменти, са обединени в общ Фонд на фондовете, като ФМФИБ ЕАД е дружеството, коeто го управлява. ", "date": "2019.05.14", "title": "Фонд на фондовете в подкрепа на стартиращи и социални предприятия"}
{"url": "http://www.cross.bg/viktoriya-dolara-momichentze-1604167.html", "text": "/КРОСС/ \"Подкуп\" от 5 новозеландски долара (около 3 щатски) е отказала премиерът на тихоокеанската островна държава Джасинда Ардърн, коментира Би Би Си.Министър-председателят в Уелингтън е получила писмо от единадесетгодишно момиченце, наричано Виктория, с банкнотата в пощенския плик. Детето е заявило, че с парите е искало да финансира изследвания за дракони. \"За съжаление, ние нямаме програма, за които вие ни изпратихте петте долара. Аз обаче трябва да върна парите, защото нямам право да приемам други пари освен тези, които получавам като заплатата\", е заявила в отговора си до Виктория Джасинда Ардърн.", "date": "2019.05.14", "title": "Новозеландският премиер отказа \"подкуп\" от 11-годишно момиченце"}
{"url": "http://www.cross.bg/vreme-sledyat-merki-1604164.html", "text": "/КРОСС/ Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящия финал за Купата на България на 15 май /сряда/ от 19.00 часа на Национален стадион \"Васил Левски\" между отборите на Ботев (Пловдив) и Локомотив (Пловдив).Съвместно със Столична община са координирани действия за осигуряване на места за паркиране на организирано пристигащите в София фенове на двата отбора. За феновете на Ботев (Пд) е предвидено да имат възможност да паркират на ул.\"Кирил Видински\", а за привържениците на Локомотив (Пд) - на площада пред Храм- паметник \" Св. Александър Невски\".Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.За да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 16.30 часа. В деня на провеждане на футболния мач, билети на касите на Национален стадион \"Васил Левски\" няма да се продават.Във връзка с провежданото спортно мероприятие, в следобедните часове е възможно е да възникне временно затруднение в движението в централната градска част.", "date": "2019.05.14", "title": "Сериозни мерки за сигурност преди, по време и след финала за Купата на България"}
{"url": "http://www.cross.bg/dzhenifur-loruns-otpraznyva-godezha-1604158.html", "text": "/КРОСС/ Лорънс и половинката й, Кук Марони, са заедно от близо година, за годежа си двамата потвърдиха през февруари. Двойката е толкова потайна, че ако не бяха стилистите на Дженифър, нямаше да разберем, че през уикенда са отпразнували щастливия повод.За събитието актрисата облече феерична рокля в цвят блъш с дълбоко V-деколте и дълъг ръкав. Моделът е на  L. Wells Bridal  и струва 2,4 хил долара. Нежната визия беше допълнена от малка чантичка в същия цвят, лек грим и небрежно прихваната коса.Събитието се е провело в Ню Йорк и, както е обичайно за двойката, детайлите останаха скрити за нас. Все още не е обявена и точна дата за сватбата, но според нейните близки е съвсем скоро.", "date": "2019.05.14", "title": "Дженифър Лорънс отпразнува годежа"}
{"url": "http://www.cross.bg/aktivnost-byrya-smyshteniyata-1604172.html", "text": "/КРОСС/ Геомагнитната активност във вторник е доста по-голяма от нормалното. Това сочат измерванията на Националния институт по геофизика, геодезия и география към БАН. Сутринта индексът на смущенията в земното магнитно поле достигна степен 7 от общо 9 по скалата, което отговаря на силна геомагнитна буря.Магнитните бури се усещат най-много от възрастните хора и страдащите от сърдечно-съдови заболявания. Обикновено този феномен води до учестено сърцебиене, проблеми с кръвното налягане, световъртеж, главоболие и умора. Влиянието на бурите може да бъде компенсирано със спортна активност и повече витамини в храната.", "date": "2019.05.14", "title": "Мощна магнитна буря удари България тази сутрин"}
{"url": "http://www.cross.bg/kreiig-glezena-dzheiims-1604165.html", "text": "/КРОСС/ Актьорът Даниъл Крейг е наранил глезена си по време на снимките за предстоящия 25-и филм от поредицата за приключенията на Джеймс Бонд.51-годишният Крейг е снимал сцена с високоскоростно преследване в Ямайка, когато се е подхлъзнал и е паднал. При падането екранният агент 007 е наранил глезена си. разказва неназован източник, цитиран от в. \"Сън\". Даниъл Крейг е транспортиран в САЩ, за да бъде прегледан от същия хирург, който лекува футболната звезда Хари Кейн по-рано през годината. Засега остава неясно дали актьорът е счупил, изкълчил или навехнал глезена си. Заради инцидента планираните за уикенда снимки в лондонските студия \"Пайнууд\" са отменени.Даниъл Крейг не за първи път получава травма по време на снимки за филм от поредицата Джеймс Бонд. Актьорът, който тренира усилено за ролята и държи сам да изпълнява каскадите си, изгуби два зъби, докато снимаше \"Казино Роял\" през 2006 г. По време на снимките за \"Спектър на утехата\" през 2008 г. той скъса раменен мускул, контузи ребрата си и си поряза пръста. През 2015 г. се наложи снимките за филма \"Спектър\" да бъдат преустановени за две седмици, за да може Крейг да се подложи на операция. Все още неозаглавеният 25-и филм за Джеймс Бонд трябва да излезе на екран през април 2020 г.", "date": "2019.05.14", "title": "Инцидент с Даниъл Крейг на снимките за новия филм за Джеймс Бонд"}
{"url": "http://www.cross.bg/chovek-gosti-premierut-1604166.html", "text": "/КРОСС/ \"Проверявам много неща, а това, което ускори подаването на оставка, след като ясно се разпоредих за отстраняване на човек в програмата за къщи за гости на Фонд \"Земеделие\" , се оказа, че днес той още е на работа\", така премиерът Бойко Борисов обясни подадената днес от земеделския министър Румен Порожанов оставка, която той прие, предаде Канал 3.Става дума за заместник-директора на фонд \"Земеделие“ Иванка Багдатова-Мизова, която подаде оставка в началото на май, след като нейният телефонен номер бе оставен в сайта на къща за гости в Юндола.\"Ако някой иска да си пази своя човек, то аз съм разпоредил където има нарушители, да си отговарят пред закона. Още утре ще извършим смяната, ясно е кой ще го замести, ще уведомим коалиционните партньори, а и самия човек\", добави премиерът, който присъства на демонстрация и раздаване на нова техника за служителите на МВР.\"Такива къщи за гости има във всички европейски държави, много нужни за туризъм извън големите курорти, и всеки, който е злоупотребил, ще му се вземат парите и ще му се търси отговорност. А и е добра превенция за който иска да нарушава в бъдеще\", заяви премиерът, и подхвърли: \"Желаещи за министри все още има, не се притеснявайте!\"Министър-председателят изчака нови въпроси от репортерите, но тъй като не последваха, се подсмихна: \"Много семпло днеска - човек като бяга, го гоните, като стои - не\"", "date": "2019.05.14", "title": "Борисов обясни защо напуска Порожанов"}
{"url": "http://www.cross.bg/hranite-vsichki-sektora-1604155.html", "text": "/КРОСС/ \"Смятам, че положих всички усилия работата в едно от най-големите като обхват министерства да върви успешно\", това заяви Румен Порожанов, цитиран от пресцентъра на Министерството на земеделието, храните и горите.По-рано съобщихме, че министърът е подал оставка като министър на земеделието, храните и горите и тя приета от премиера Бойко Борисов.\"В сектора има много проблеми и със сигурност не всички са решени, но за всеки е направен опит за намиране на балансирано и справедливо решение. Резултатите за развитието на земеделския отрасъл ясно показват възходящата тенденция, такава се отчита и по отношение на износа на селскостопански стоки\", се казва в съобщението на министерството.Министерството изнесе изключително успешно Председателство на Съвета на ЕС с организирането на десетки събития и напредък по най-важната тема за сектора - Общата селскостопанска политика след 2020 г.В този период активно беше поставена темата с борбата срещу двойните стандарти при храните, която намери решение в пакета директиви, приети от Европейската комисия и Европейския парламент. Комуникацията със сектора винаги е била открита и прозрачна за поставянето, разглеждането и решаването на всички належащи въпроси.Министър Порожанов изказва своята благодарност за работата си със земеделските производители и браншовите организации.", "date": "2019.05.14", "title": "Румен Порожанов: Работих за успеха на министерството  "}
{"url": "http://www.cross.bg/gepmaniya-zagybite-beliobpitaniya-1604161.html", "text": "/КРОСС/ Aмepиĸaнcĸият aвтoмoбилeн пpoизвoдитeл Fоrd щe зaĸpиe 550 paбoтни мecтa нa Ocтpoвa, ĸaтo чacт oт плaнa cи дa възcтaнoви зaгyбитe зa бизнeca cи в Eвpoпa.Koмпaниятa, ĸoятo пъpвo цeлeшe дa ce cпpaви cъc зaгyбитe в eвpoпeйcĸитe cтpaни, зaяви, чe щe cъĸpaти 5000 дyши в Гepмaния. Πлaнът ѝ oбaчe дoвeдe дo зaĸpивaнe нa paбoтни мecтa в нeпpoизвoдcтвeнитe зoни нa Oбeдинeнoтo ĸpaлcтвo, пишe Вlооmbеrg.\"Toчният бpoй нa пoзициитe, ĸoитo щe бъдaт зaĸpити, нe мoжe дa ce oпpeдeли oщe\", ĸaзвaт oт Fоrd. Koмпaниятa пpeдлaгa възмoжнocт зa дoбpoвoлнo oтĸaзвaнe oт paбoтa нa cлyжитeлитe cи в Гepмaния и Beлиĸoбpитaния. Taĸa тя цeли дa ycĸopи плaнa зa пpecтpyĸтypиpaнeтo cи и вpъщaнeтo ĸъм ycтoйчивa пeчaлбa.Πpeз янyapи aмepиĸaнcĸият пpoизвoдитeл нa ĸoли зaяви, чe щe пpepaзглeдa бизнeca и зaгyбитe cи и щe cъĸpaти xopa в peгиoнa. B мoмeнтa тaм aвтoмoбилният пpoизвoдитeл имa 54 000 cлyжитeли, нaй-мнoгo в Гepмaния, Beлиĸoбpитaния и Иcпaния . B плaнoвeтe мy пъpвo влизaxa Гepмaния и Pycия, ĸъдeтo тpи зaвoдa щe бъдaт зaтвopeни. A минaлaтa гoдинa ĸoмпaниятa oбяви и, чe щe cпpe дa пpaви тpaнcмиcии във фaбpиĸaтa cи в Бopдo, Фpaнция.B Oбeдинeнoтo ĸpaлcтвo зaвoдът Вrіdgеnd нa Fоrd в Уeлc щe зaгyби oт 350-400 cлyжитeли, ĸaтo чacт oт пpeдвapитeлния плaн. Ocвeн тoвa ĸoмпaниятa ce oпacявa oт пocлeдcтвиятa пpи излизaнe нa Beлиĸoбpитaния oт EC бeз cдeлĸa. ", "date": "2019.05.14", "title": "Ford съкращава 550 служители във Великобритания"}
{"url": "http://www.cross.bg/nasa-lynata-artemida-1604160.html", "text": "/КРОСС/ Американското космическо ведомство кръсти новата си програма за изпращане на астронавти на Луната \"Артемида\", предадоха Франс прес и ТАСС.От НАСА са избрали това име, тъй като Артемида е древногръцка богиня, сестра на Аполон, чието име бе използвано за първата лунна програма на САЩ през 60-70 години на миналия век.Артемида е сестра-близначка на Аполон и е богиня на Луната. В страницата на НАСА в Туитър се изтъква, че нейното име ще бъде използвано за програмата за завръщането на американски астронавти на Луната към 2024 година, като на нейната повърхност за пръв път ще стъпи жена, предава БТА.На 16 юли 1969 година НАСА изстреля с помощта на ракетата \"Сатурн 5\" космическия кораб \"Аполо- 11\". Спускаемият апарат на експедицията осъществи първото в историята кацане на Луната на 20 юли същата година. На повърхността на естествения спътник на Земята стъпиха астронавтите Нийл Армстронг и Едуин Олдрин, припомнят агенциите.", "date": "2019.05.14", "title": "НАСА обяви името на лунната си мисия - \"Артемида\""}
{"url": "http://www.cross.bg/pompeiio-rysiya-iran-1604152.html", "text": "/КРОСС/ Държавният секретар на САЩ заминава за Русия за разговори с президента Владимир Путин в момент на засилено напрежение между САЩ и Русия заради кризата във Венецуела и твърдолинейната политика на администрацията на Тръмп към Иран, съобщи в края на миналата седмица Държавният департамент.Вчера обаче говорител на ведомството съобщи, че Помпейо, който същия ден отпътува за Европа, е променил в последния момент програмата си, замествайки с визита в Брюксел, посветена на Иран, етапа в Москва, където трябваше да се срещне със служители от американското посолство, с представители на американския бизнес и с руски стипендианти на програмите на Държавния департамент за обмен на студенти. Два пъти миналата седмица държавният секретар промени графика си в последната минута, пак заради проблемите с Иран. Той не се отби, както бе предвидено, в Берлин за среща с канцлера Ангела Меркел, а вместо това замина за Ирак, а после се отказа и от визитата в Гренландия и отпътува за САЩ директно от Лондон.Срещите на Помпейо с Путин и външния министър Сергей Лавров утре в черноморския курорт Сочи остават в сила. Това ще бъдат разговорите на най-високо равнище очи в очи между бившите врагове от Студената война след огласяването на доклада на специалния прокурор Робърт Мюлър за руската намеса в президентските избори през 2016 г. Путин и президентът Доналд Тръмп миналата седмица имаха продължителен телефонен разговор, а Помпейо се видя с Лавров по-рано тази седмица във Финландия.Това ще бъде първото пътуване на Помпейо до Русия като държавен секретар и докато той се подготвяше за отпътуването си през уикенда, критици на администрацията, включително демократи от Конгреса, отбелязаха, чев опит за държавен преврат в Черна гора е било свалено от сайта на Държавния департамент. В изявлението, публикувано в четвъртък, се казвало, че задочната присъда на черногорски съд срещу двама служители на руското разузнаване за заговор за сваляне на правителството на балканската страна и предотвратяване на нейното присъединяване към НАТО е \"категорична победа за върховенството на закона, разкриваща дръзки опит на Русия да подкопае суверенитета на една независима европейска страна\".След възражение от канцеларията на Помпейо изявлението било свалено от сайта, твърдят анонимни служители, които подчертават, че то не е било официално оттеглено и все още отразява политиката на правителството на САЩ. Премахването му обаче, за което първо съобщи списанието \"Форин полиси\", предизвика присмеха на демократите от комисията по външните работи в Камарата на представителите, които пуснаха в \"Туитър\" скрийншот на декларацията, придружен с текста: \"Добра новина, @StateDept, ние запазихме копие\".Държавният департамент каза, че Помпейо и Путин и Лавров ще обсъдят \"целия обхват от двустранни и многостранни предизвикателства\" пред двете страни. Високопоставен служител от департамента каза, че освен Венецуела и Иран разговорите ще включват контрола върху въоръженията, замрелите ядрени преговори на САЩ със Северна Корея, Сирия, подкрепата на Русия за сепаратистите в Източна Украйна и тревогата на Вашингтон заради опитите на Русия за намеса в изборите.Източникът, настоял за анонимност, каза, че Помпейо не очаква със сигурност разговорите да доведат до някакви пробиви \"за една нощ\", а са \"възможност за да се повиши нивото на диалога\". По думите му една от приоритетните теми на срещата ще бъде желанието на Тръмп да модернизира и разшири съществуващите споразумения за контрол върху въоръженията, в частност преди официалнотопрез август след многократните оплаквания на Вашингтон, че Москва го нарушава. Тръмп казва, че иска новите договори за контрол върху въоръженията да отразяват сегашната ситуация след Студената война и да включат и други държави и особено Китай.След срещата си с Лавров в кулоарите на министерската среща на Арктическия съвет в Рованиеми, Финландия, Помпейо каза, че според него разговорът е бил \"добър\" и е положил началото на евентуални позитивни дискусии по значителните разногласия между Вашингтон и Москва по много въпроси. \"Ние засегнахме широк кръг от въпроси и мисля, че по всеки от тях начертахме път, по който да можем да започнем позитивни разговори занапред\", каза той. \"Ние имаме интереси, които определено са различни, и със сигурност на някои места, доста бързо ще се натъкнем на непреодолими различия, но няма съмнение, че е налице желание за започнем да се опитваме да намерим пътища, по които можем да постигнем действителен напредък там, където интересите ни се застъпват\".След разговора по телефона с Путин Тръмп сякаш влезе в противоречие с острите критики срещу подкрепата на Русия за венецуелския лидер Николас Мадуро отстрана на Помпейо и на съветника по националната сигурност Джон Болтън. Тръмп заяви, че Путин няма желание да бъде въвлечен във Венецуела, въпреки че Помпейо и Болтън бяха отправили все по-категорични искания към Русия и Куба да спрат помощта си за Мадуро против подкрепяния от САЩ опозиционен лидер Хуан Гуайдо.Помпейо обаче каза, че потвърждава досегашните си призиви към Русия да се махне от Венецуела: \"Изразих ясно нашето становище, че венецуелците заслужават демокрация, че никоя чужда страна не бива да упрвлява тяхната страна, нито да се намесва постоянно в нея и то с военни средства\". В отговор Русия обвини САЩ, че се намесват във вътрешните работи на Венецуела.Докато през последните седмици са увеличаваше напрежението между Вашингтон и Техеран заради възстановените санкции на САЩ,ядрената сделка от 2016 г. Тази седмица Иран каза, че ще престане да спазва някои части от сделката, освен ако европейските страни съумеят да заобиколят санкциите и да осигурят облагите, дължими по споразумението, което Тръмп отхвърли през миналата година.САЩ съобщиха тази седмица, че дислоцират ударна военномораска група начено със самолетоносач и стратегически бомбардировачи \"Б-52\" в Близкия изток в отговор на разузнавателни данни, че Иран се готви да отвърне на санкциите чрез нападения срещу американски интереси в региона.Що се отнася до намесата в изборите, макар че Тръмп омаловажи нейното значение и отхвърли обвиненията, че неговият щаб е бил в сговор с Русия преди победата през 2016 г., Помпейо заяви, че във Финландия е казал на Лавров: \"Това не е уместно и ние ще направим всичко възможно, за да го спрем\".Според служителя от американската администрация за Помпейо би било интересно да чуе от Путин неговия разказ за срещата му със севернокорейския лидер Ким Чен-ун, който посети миналия месец Владивосток, предвид задънената улица на разговорите между Пхенян и САЩ и последвалите севернокорейски ракетни тестове.", "date": "2019.05.14", "title": "Оръжията, Венецуела и Иран ще са основни теми в срещата на Помпейо и Путин"}
{"url": "http://www.cross.bg/yefa-pravilata-manchestur-1604163.html", "text": "/КРОСС/ Авторитетното издание \"Ню Йорк Таймс\" твърди, че Манчестър Сити е сериозно заплашен да бъде отстранен от европейските клубни турнири.Според изданието, представители на УЕФА ще поискат подобно наказание за \"гражданите\", които са нарушили правилата за спонсорство и са подвели разследващите органи.Преди време Футбол лийкс публикува информация, че клубът е заобикалял правилата за Финансов феърплей и е получавал нерегламентирано пари от инвестиционен фонд в ОАЕ, които са били замаскирани като спонсорски договор с компанията \"Етихад\", която по принцип е основен спонсор на отбора.В последните години УЕФА все повече затяга правилата за финансиране на отборите, като дори и грандовете вече са под прицел за всяко нарушение.", "date": "2019.05.14", "title": "УЕФА изхвърля Манчестър Сити от европейските клубни турнири?"}
{"url": "http://www.cross.bg/kosovo-tachi-preshevskata-1604156.html", "text": "/КРОСС/ Президентът на Косово Хашим Тачи продължава да настоява Прешевската долина да се присъедини към Косово, като обяснява, че подобен акт е легитимен и поправя „историческа несправедливост“, пише прищинският ежедневник Bota Sot. „Тези настоявания предотвратиха сложното прилагане на предаването на Северно Косово на Милан Радойчич (бивш лидер на партията на косовските сърби „Сръбска листа“ – бел. прев.), първоначално чрез предаването на активите на „Трепча“ на него, а впоследствие превръщането на тези държавни активи в общински (на четирите северни общини) и също така предотврати плановете за двоен суверенитет и Общност на сръбските общини с изпълнителен мандат по модела на Република Сръбска, а именно – регионална автономия“, написа Тачи във Фейсбук. „Продължавам да вярвам силно, че Прешевската долина ще се присъедини към Косово и за да постигнем тази цел, трябва да сме обединени. Вероятно пропускането на тази възможност би било непоправима историческа грешка“, заключи Тачи.", "date": "2019.05.14", "title": "Хашим Тачи настоява Прешевската долина да се присъедини към Косово"}
{"url": "http://www.cross.bg/erdogan-idlib-pytin-1604157.html", "text": "/КРОСС/ Президентите на Русия и Турция Владимир Путин и Реджеп Тайип Ердоган разговаряха по телефона, съобщи пресслужбата на Кремъл, цитирана от ТАСС. По инициатива на турската страна снощи се състоя телефонен разговор на президента на Руската федерация с президента на Република Турция, се казва в съобщението. Двамата президентите са обсъдили редица въпроси, сред които ситуацията в Сирия. Ердоган е казал на руския си колега Путин, че сирийското правителство взима под прицел турско-руското сътрудничество в сирийската провинция Идлиб, като нарушава примирието, се казва в изявление на кабинета на Ердоган, информира Ройтерс. Турският лидер също така е казал на Путин, че сирийските атаки по цивилни, училища и болници в Идлиб не може да се разглеждат като \"борба срещу тероризма\", е посочено още в изявлението. Турският държавен глава е заявил, че \"нарушенията на режима на примирие в зоната за деескалация в Идлиб през последните две седмици \"са достигнали плашещи мащаби\", посочва ТАСС. Увеличението на напрежението в зоната за деескалация в Идлиб представлява заплаха за формирането на конституционна комисия на Сирия, добави Ердоган. По време на телефонния разговор президентите на Русия и Турция са обсъдили и двустранните политически и търговско-икономически отношения, както и редица международни въпроси, информира ТАСС.", "date": "2019.05.14", "title": "Путин и Ердоган обсъдиха ситуацията в Сирия по телефона"}
{"url": "http://www.cross.bg/sravnenie-poveche-godina-1604159.html", "text": "/КРОСС/ За поредна година средният период за разплащане на фирмите в България продължава да се увеличава. Това е основният извод от проучване на Euler Hermes, направено на базата на извадка от 25 хил. компании, от 20 сектора в 36 държави.Според данните миналата година средният период за разплащане достига 63 дни или с един повече в сравнение с 2017 г. и с четири повече в сравнение с 2016 г. Секторът на технологиите продължава да държи лидерски позиции по бавно издължаване – 134 дни. „В Топ 3 на бавните плащания се завръща Строителството с 82 дни, което е 3 дни повече в сравнение с предходната година, но все пак значително под нивото от 99 дни за 2016 г. Другите сектори със значително по-дълъг срок на разплащане в сравнение със средното за страната са Стоки за свободното време с 76 дни и Стоки за бита и Машиностроене с по 73 дни“, пише в съобщението от Euler Hermes. Според компанията въпреки тенденцията за увеличаване на периода, издължаването в България остава по-бързо от средното в световен мащаб, което за 2018 г. е 65 дни (66 дни през 2017 г.). Анализаторите на Euler Hermes са на мнение, че тенденцията за съкращаване на сроковете за разплащане на глобално ниво ще продължи и през 2019 г. и ще се свие с още един ден. Това е резултат от забавянето на икономическия ръст, което прави бизнесът по-внимателен, уточняват от компанията.", "date": "2019.05.14", "title": "Българските фирми се разплащат все по-бавно"}
{"url": "http://www.cross.bg/konsylskite-yslygi-slyzhbi-1604154.html", "text": "/КРОСС/ МВнР облекчава консулските услуги за българите в чужбина. Продължава инсталирането на ПОС-терминали в консулските служби, през които българите в чужбина могат да плащат директно по банков път таксите за извършените услуги.По този начин консулските длъжностни лица имат достъп до електроните регистри на национална база данни „Население“ и до националния регистър за актовете по гражданско състояние. Така, удостоверенията за гражданско състояние на български граждани, родени след 2000 г. след първоначална регистрация и ЕГН вече се получават директно от консулското лице за броени минути, което спестява месеци чакане.Промени има и в издаването на електронните свидетелства за съдимост, за получаването на които гражданите трябваше да чакат с месеци. Сега документът става готов за няколко дни. Намалени са и таксите за заявление и за издаване на временен паспорт, което намали общата цена на услугата със 17 евро. Издаването на такъв временен документ /пасаван/ е една от най-търсените консулски услуги.Консулските услуги вече се обработват с нова електронна система, която отговаря на стандартите на Шенгенската информационна система и на последните стандарти в консулското обслужване. В момента тече процес на подмяна на хардуер и софтуер в използвания от консулските служби по света модул за обработка на заявления за документи за самоличност, консулски заверки и визи, включително и този на мобилните станции, използвани при провеждането на изнесените консулски дни. Този процес не е завършил за българските консулските служби в Испания. Очаква се до три месеца консулските служби в Испания да могат да използват модернизираните мобилни станции.", "date": "2019.05.14", "title": "МВнР облекчава консулските услуги за българите в чужбина"}
{"url": "http://www.cross.bg/porozhanov-boiiko-borisov-1604142.html", "text": "/КРОСС/ Министърът на земеделието, храните и горите Румен Порожанов подаде оставка пред премиера Бойко Борисов.В мотивите за решението си Порожанов посочва, че не желае атаката срещу него да влияе на работата на правителството.Оставката на министър Порожанов е приета от министър- председателя Бойко Борисов.", "date": "2019.05.14", "title": "Порожанов подаде оставка"}
{"url": "http://www.cross.bg/lidl-bulgariya-initziativata-1604145.html", "text": "/КРОСС/  С това веригата даде символичен старт на третото издание на най-голямата социално отговорна инициатива „Ти и Lidl за по-добър живот“, която ще се проведе в периода 13 май – 10 юни. В този период Лидл България ще дарява по 3 стотинки на всеки касов бон за подкрепа на обществено значими проекти. Партньори на инициативата са Фондация Работилница за граждански инициативи и Български дарителски форум.Гражданските организации от цялата страна могат да кандидатстват до 30 юни 2019 г. в следните 4 области: образование, околна среда, култура и историческо наследство, активен начин на живот. Максималният размер на финансиране е до 10 000 лв. Пълната информация за подаване на кандидатурите е публикувана на .Стартът на инициативата беше даден чрез раздаване на специален пътеводител на реализираните 51 проекта до момента. Така Lidl лично благодари на част от своите клиенти, които имат ключов принос за събирането на този фонд.„Благодарение на нашите клиенти за две години доказахме колко успешна може да бъде формула: „заедно правим добро – ти пазаруваш – ние даряваме по 3 стотинки“. С над 390 000 лв. дарен фонд до момента финансирахме 51 проекта в 27 населени места в страната. В специален пътеводител, който създадохме обобщихме всички проекти от двете издания на инициативата, като сред тях има дигитализиране на музеи, изграждане на пространства за спорт и активен начин на живот, развиване на умения за предприемачество и комуникация, изграждане на разбиране и толерантност към уязвими групи от обществото и много друго“, споделя Милена Драгийска, главен изпълнителен директор на Лидл България.За Лидл България Lidl е най-голямата верига магазини за хранителни стоки в Европа, част e от немската Schwarz-Gruppe и присъства в 30 държави. В България Lidl стартира своята дейност през 2010 г.Днес компанията има 95 магазина в 46 града и близо 2700 служители, а марката Lidl е затвърдила водещата си позиция на пазара на хранителни стоки. ", "date": "2019.05.14", "title": "Lidl каза лично 14 500 пъти благодаря на свои клиенти в цялата страна"}
{"url": "http://www.cross.bg/germaniya-kompanii-godina-1604143.html", "text": "/КРОСС/ Рекордните 2062 чуждестранни компании са разширили дейността си или са започнали бизнес в Германия миналата година според данни на германската правителствена агенция за икономическо развитие, цитирана от ДПА.Агенцията посочва Брекзит сред факторите, подтикнали компаниите да се насочат към най-голямата европейска икономика.Британските компании, които са започнали бизнес в Германия, са се увеличили с 34 процента след решението на британците през 2016 година да напуснат ЕС.През 2018 година е имало 168 британски инвестиционни проекта в Германия, уточни германската агенция.Най-голям брой инвестиционни проекти е имало от САЩ - 345. На второ място е Швейцария с 229.Макар да изглежда, че Брекзит помага на германските бизнес перспективи, агенцията посочва, че броят на китайските компании, установили се в Германия, е спаднал с 33 процента от лятото на 2016 година.Около една трета от чуждестранните компании се занимават с маркетинг и продажби, според агенцията, а 17 процента са концентрирани върху производството и проучванията.", "date": "2019.05.14", "title": "Брекзит \"даде рамо\" на бизнеса в Германия"}
{"url": "http://www.cross.bg/kitaii-rysiya-lavrov-1604146.html", "text": "/КРОСС/ Министрите на външните работи на Русия и на Китай, Сергей Лавров и Ван И, си отправиха взаимни похвали в Сочи и смъмриха САЩ, обобщава в. \"Комерсант\".Висшите дипломати отбелязаха твърде високото, \"исторически рекордно\" равнище на двустранното сътрудничество и обвиниха САЩ в санкционен натиск и генериране на кризи, пише руският ежедневник. Те направиха тези изявления в навечерието на насрочената за днес среща на Лавров с държавния секретар на САЩ Майк Помпео, изтъква \"Комерсант\".Според руската делегация преговорите с китайския външен министър, чиято страна води със САЩ било все още ожесточен търговски спор, било вече истинска търговска война, не са планирани специално така, че да предшестват руско-американската среща. \"Това е съвпадение, макар че трябва да признаем - доста символично\", коментира неназован високопоставен руски дипломат.\"Комерсант\" обаче обяви, че срещата между Лавров и Ван И е изглеждала като артилерийска подготовка за визитата на американския държавен секретар.Според източници, присъствали на руско-китайския разговор при закрити врата, гостите от Пекин се изказали доста критично спрямо САЩ с оглед последните решения на Вашингтон да вдигне митата върху стоките, внасяни от Китай.Обичайно твърде сдържан в оценките за разлика от Лавров, свикнал да критикува Съединените щати, този път китайският външен министър не скри даже пред публика недоволството си от политиката на Вашингтон, се казва в материала.\"Днес клеветата и очернянето са един от методите за провокация. Може да се окаже, че щом подобни клевети и лъжи прозвучат сто пъти, накрая може да се възприемат като факт. Това не е добре. Колкото по-голяма е държавата, толкова по-голяма отговорност има тя, но, за съжаление, сега колкото по-голяма е една държава, толкова по-своеволно се държи тя\", заявил китайският външен министър, цитиран от \"Комерсант\".\"Не бях виждал такова раздразнение никога преди\", посочва събеседник на вестника.Друг преговарящ заявява, че не вижда тук нищо чудно: \"Трудно се реагира другояче на такъв натиск (от страна на Вашингтон)\".\"Комерсант\" цитира и високопоставен източник от руската делегация, изразил задоволство от преговорите - според него конфликтите на Русия и на Китай със САЩ \"тласкат двете страни към сближаване, за да се противопоставят заедно срещу този курс\".Съответно \"с гаранция ще се състои посещението в Русия на председателя на КНР Си Цзинпин, планирано за началото на юни\", прогнозира всекидневникът.", "date": "2019.05.14", "title": "„Комерсант“: Русия и Китай „смъмриха САЩ“"}
{"url": "http://www.cross.bg/izkystvo-pavilion-bulgarskiya-1604144.html", "text": "/КРОСС/ Артистите Рада Букова и Лазар Лютаков и кураторът Вера Млечевска представиха официално проекта \"Как живеем\" в рамките на Българския павилион на най-голямата световна сцена за съвременно изкуство - 58-ото Биенале за изкуство във Венеция.Изложбата беше открита от извънредния и пълномощен посланик на Република България в Италианската република, г-н Тодор Стоянов, началникa на кабинета на министъра на културата - Ваня Бедрова, комисаря на Българския павилион Яра Бубнова и куратора на изложбата Вера Млечевска.Над 600 гости, сред които световни имена в съвременното изкуство - куратори и артисти, присъстваха на откриването. Изложбата беше почетена и получи отзиви от директора на МОCAK, Музея за съвременно изкуство, Краков; Райналд Шумахер, куратор на Арт коллекция Дойче Телеком; Джулиет Бингъм, куратор \"Световно изкуство\", Тейт Модърн, Лондон и др.\"Как живеем\" ще може да бъде разгледана от широката публика до 24 ноември 2019 г. За локация на Българския павилион е избран етаж от сградата Палацо Джустиниан Лолин, построена през 17-и век.", "date": "2019.05.14", "title": "България отново е на Биеналето във Венеция"}
{"url": "http://www.cross.bg/preskonferentziya-na-bsp-1604147.html", "text": "/КРОСС/ Днес от 14:00 часа, в централата на БСП, ул. \"Позитано\" 20, ще се проведе пресконференция.", "date": "2019.05.14", "title": "Пресконференция на БСП"}
{"url": "http://www.cross.bg/sredstva-evro-polsha-1604148.html", "text": "/КРОСС/ EС дава една пета от бюджета си за \"регионално развитие\": 200 млрд. евро отиват за университети, улици, фирми или банки в по-слабо развитите региони. Защо Полша получава най-много пари по тази линия? И как ги усвоява? Статия по темата на Кира Шахт за \"Дойче веле\".Ако над кварталната библиотека се вее европейският флаг, значи и тя получава средства от Европейския фонд за регионално развитие (ЕФРР). В него се съдържат 200 млрд. евро, т.е. една пета от бюджета на ЕС за периода 2014 - 2020 година.С отпусканите средства ЕС си поставя за цел да засили икономическото и социалното сближаване между отделните европейски региони, подкрепяйки редица проекти: 50 милиона са заделени например за навлизането на широколентов интернет в гръцките селски райони, близо 60 милиона евро са предвидени за производството на самолетни части в португалския регион Алентежо или за нови трамвайни трасета в латвийската столица Рига.Наличието на този европейски фонд е \"израз на солидарността между европейците\", казват от ЕК. И наистина - много от страните в Източна и Югоизточна Европа получават от фонда за регионално развитие значително повече средства, отколкото сами внасят, докато тенденцията при държавите с по-силна икономика е тъкмо обратната. Такъв е и случаят с Германия, която разполага с близо 11 млрд. евро по линия на ЕФРР, предназначени главно за научни проекти и подкрепа на бизнеса. В същото време страната внася около 30 млрд. евро в европейския бюджет.Европейските средства не бива да заместват националното финансиране, а само да го допълват. ЕС по правило отпуска около половината от средствата по даден проект. А отпуснатите до момента пари трябва да бъдат усвоени до 2023 година, в противен случай се губи правото върху останалите средства от фонда.Полша вече е раздала близо 82% от отпуснатите ѝ 40 милиарда евро. Това е страната, която получава най-много европейски средства от държавите в общността. Това се дължи предимно на факта, че повечето полски региони спадат към \"по-слабо развитите\" в ЕС - техният БВП е по-нисък от 75% от средното ниво за общността. Подобни региони се финансират с предимство от ЕС - те получават близо 70% от средствата, необходими за даден проект.Ползи от това извличат особено източноевропейските държави, в които има голям брой по-слабо развити региони. Тъй като Полша е най-голямата по територия, а и по население източноевропейска страна, тя получава и най-много пари. Европейските средства всъщност са предназначени не за цели държави, а за отделни региони. За Сицилия например, в по-бедния италиански Юг, са заделени 3 млрд. евро, също както и за Андалусия в Испания.Средствата от ЕФРР са предназначени за финансиране на иновативни проекти, за стимулиране на малки и средни предприятия и за форсиране на отказа от фосилни енергии. ЕС особено подчертава последния аспект, за който са заделени общо една четвърт от всички средства, т.е. около 55 млрд. евро. Те отиват за финансирането на различни проекти - например за строежа на планираното метро в Солун (407 млн. евро за периода 2014 - 2020), което трябва да намали движението на автомобили по улиците на града, за подобряване на водоснабдяването в Румъния, България или Хърватия, както и за почистването на вулканичните езера край Неапол (39 млн. евро).Полша, която иначе не е сред страните, провеждащи устойчива политика в защита на околната среда, инвестира 5.7 млрд. евро в проекти за намаляване на въглеродния двуокис в атмосферата на големите градове. По този показател страната се нарежда малко под средното ниво за ЕС.Благодарение на отпусканите европейски средства Полша отбелязва сериозен икономически разцвет от 2004 година насам - годината, в която страната се присъедини към ЕС. Този разцвет е стабилен и поради факта, че Полша извлича големи ползи от участието си в европейското пространство за свободна търговия, казва политоложката Ана Чепил от полския Форум за гражданско развитие.В един доклад от края на 2017 Брюксел стига до извода, че благодарение на средствата от ЕФРР през 2023 година БВП на Полша ще е с 3.4% по-висок, отколкото би бил без европейските инвестиции. Подобен ефект би бил изключително забележителен, имайки предвид, че в периода 2005 - 2011 цялото европейско финансиране за Полша е създавало едва около половин процент прираст на БВП годишно, става ясно от данни на полското Министерство за регионално развитие.Една четвърт от предвидените за Полша средства по линия на ЕФРР се вливат в транспортни и инфраструктурни проекти: за ремонт на жп гари, строеж на релсов път, шосета и разширяване на обществения транспорт. \"Това са областите, в които средният полски гражданин най-силно усеща ефекта от европейското финансиране\", казва Ана Чепил. Чрез усъвършенстването на инфраструктурата в по-слабо развитите източни части на страната ефективно се намаляват регионалните различия.Интересно е да се знае и какъв дял от парите по европейските структурни фондове отива за самите проекти и колко от тях се \"изяждат\" от административни разходи. Ново изследване на ЕС показва, че на един милион отпуснати средства се падат по около 22.600 евро за административни разходи, т.е. около 2% от цялата сума, а това не е много. Други институции, които управляват сериозни финансови средства - например Европейската банка за възстановяване и развитие - имат сходни административни разходиВ бюджетната рамка на ЕС за времето след 2021 ЕК планира 226 млрд. евро за ЕФРР, т.е. близо 10% повече, отколкото през настоящия бюджетен период. В кои сфери ще бъдат инвестирани тези средства ще зависи и от новия Европейски парламент, който гражданите на ЕС ще изберат в края на май 2019.", "date": "2019.05.14", "title": "Защо Полша получава най-много пари от ЕС?"}
{"url": "http://www.cross.bg/energo-pro-mesta-ofisi-1604150.html", "text": "/КРОСС/ Нови 24 населени места в Русенско и Шуменско ще посетят специализирани екипи за обслужване на клиенти от ЕНЕРГО-ПРО. Кампанията се провежда за седма поредна година и обхваща малките населени места в Североизточна България. През април 2019 г. специалистите от енергийната компания обслужиха в рамките на кампанията над 1200 клиенти от област Габрово и Велико Търново. Изнесените приемни работят в координация и в тясно сътрудничество с кметовете на населените места.Услугите, които ЕНЕРГО-ПРО предлага в своите изнесени офиси, са смяна на титуляр на партида за електроенергия, актуализация на клиентски данни за навременна комуникация с компанията, проверка и разяснение на сметки за електроенергия, заявяване на безкасови услуги и други. Клиентите удостоверяват своята самоличност в мобилните приемни на ЕНЕРГО-ПРО с лична карта, а в случаите на заявяване на услуга или смяна на титуляр на партида предоставят за справка и оригинален документ за собственост на имот.С графика на изнесените офиси на ЕНЕРГО-ПРО в област Русе и Шумен в периода 15-22.05.2019 г. можете да се запознаете на интернет страницата на компанията: .", "date": "2019.05.14", "title": "ЕНЕРГО-ПРО организира изнесени офиси в областите Русе и Шумен"}
{"url": "http://www.cross.bg/tehno-paul-kalkbrenner-1604151.html", "text": "/КРОСС/ YALTA CLUB отново успява да зарадва феновете си с новина за предстоящо извън клубно събитие - SOLAR. В разгара на лятото за първи път в България ще видим артиста с неподражаемо техно звучене – единствения и неповторим, Paul Kalkbrenner.След осем студийни албума на върха на класациите, милиони фенове по света и участия на редица големи фестивали, дойде време да посрещнем супер звездата и у нас. Той идва за SOLAR в парка на летище София на 6 юли заедно с една друга техно легенда - Richie Hawtin.Paul е само на 12 години, когато пада Берлинската стена.Това е и времето, в което техно музиката се превръща в символ на германското обединение и начин на изразяване за мнозина.Това важи и за Paul, който започва да гостува в малки клубове през 1992 година, след като първата вълна на електронната музика се е разляла по дансингите на Берлин, по-късно познати като легендарните клубове Tresor и Planet.Първите му издадени парчета са мелодични и наситени с топло, дълбоко усещане, за разлика от тъмните, монотонни звуци, които характеризираха техното по онова време. Малко след издаването на първия му албум “Superimpose” през 2000 година, той издава и втори - “Zeit”, а след това и трети албум “Self” през 2004 година.По същото време, продуктивният Paul влиза в ролята на актьор с едно нестандартно, но изключително изпълнение на Ickarus – главната роля във филма “Berlin Calling” (историята на берлинския техно DJ и продуцент Martin Karow), който се превръща в абсолютен хит.Kalkbrenner е и създател на саундтрака към филма „Sky and Sand“, който се задържа в класациите за рекордните 121 последователни седмици.Следват множество успехи за германеца, от създаването на собствения му лейбъл “Paul Kalkbrenner Musik”, през разпродадени турнета, до създаването на следващите му студийни албуми и изявата му пред 400 000 души, празнуващи 25 годишнината от падането на Берлинската стена.През 2018 година излиза последният му албум “Parts of Life”, а през 2019-та, графикът му продължава да бъде запълнен с участия на топ локации, включително и тази на летище София. Легендарният германец няма да бъде сам на сцената на SOLAR, защото заедно с него ще видим и човекът, който непрекъснато разбива всички концептуални граници, а именно - Richie Hawtin.Създателят на лейбълите Plus8 и Minus е един от найвлиятелните артисти на световната сцена, подхранващ множество таланти като Speedy J през 90-те и по-късно успешния Gaiser.И разбира се, той е Plastikman и най-вече отличен музикант, който се придържа към авангардната електроника чрез шестте си албума и две компилации.Toй успя да създаде едно уникално техно звучене, което се превърна в синоним на Детройт и това е силно танцувалния му електро хаус.Създател  на PLAY Differently, както и на изключителните партита ENTER, Hawtin е носител и на безброй награди за принос към света на музикалните технологии. Трудно може да предвидим какво му предстои в бъдеще, но едно е сигурно – възможността да видим негово изпълнение на живо не е за изпускане. Партито на 6 юли няма да остане и без българско участие в лицето на резидента на YALTA CLUB и създател на Takeover, Liubo Ursiny.Билети за събитието може да закупите от OMV, YALTA CLUB и в мрежата на Eventim.bgПовече информация може да намерите на официалната страница във Facebook, както и на yaltaclub.com.", "date": "2019.05.14", "title": "SOLAR с Paul Kalkbrenner и Richie Hawtin на летище София "}
{"url": "http://www.cross.bg/gabriel-iioncheva-mariya-1604174.html", "text": "/КРОСС/ \"От гледна точка на текущия дневен ред на българските граждани Елена Йончева е победител в дебата срещу Мария Габриел, защото успя да изложи централни проблеми във важни насоки, които вълнуват много хора\", това каза за дневния блок „Добър ден“ на Радио „Фокус“ политологът доц. Борис Попиванов за отзвука след сутрешния телевизионен дебат между водачите на листите на ГЕРБ и СДС и „БСП за България“ за евроизборите – Мария Габриел и Елена Йончева. „Темите, които засегна Йончева, са свързани със свободата на словото, бедността, социалното изключване и всички фактори, които са на дневен ред от дълги години в българската история и продължават да държат България на дъното по твърде много показатели“, обясни той. По думите му дебатът беше изключително полезен и важен за българските граждани, защото се видяха два различни подхода на мислене и правене на политика у нас, представени от две сериозни кандидатки със авторитетни биографии и присъствие. „Водачът на листата на „БСП за България“ показа подход на защита на националния интерес на дневния ред на българското общество такъв, какъвто трябва да бъде представен и защитен на европейско равнище. Подходът на Мария Габриел пък се стреми да докаже, че дневният ред на ЕК трябва да бъде водещ за българското общество. Според нея проблемите с дигитализацията и фалшивите новини са централните, основните“, посочи доц. Борис Попиванов. Силно беше представена мотивацията и на двете страни да спечелят Европейските избори, коментира още той. „Ясна е мотивацията на Мария Габриел, защото тя има своите позиции, програма за действие и ресор в ЕК и трябва да защити политиките и практиките, които е поела и които според нея са важни“, обясни политологът. По думите му предизвикателството пред нея е огромно, защото отиващата си ЕК не успя да постигне твърде високи успехи по почти никои от водещите направления, с които се беше заела тя. По думите му мотивацията на Йончева е ясна, откакто тя влезе в българската политика. „Нейната кауза е да продължи битката за повече справедливост, прозрачност и честност от Народното събрание на европейско равнище“, каза още доц. Попиванов. „Силната страна на Елена Йончева е, че в дългогодишната си кариера като журналист има достатъчно ясен възглед какво не върви, какво скърца в българското развитие. Тя знае къде са проблемите и съумява да ги изрази. Мария Габриел говори ясно и точно за конкретни регламенти и механизми на ЕС“, добави политологът.", "date": "2019.05.14", "title": "Елена Йончева е победителят в дебата срещу Мария Габриел"}
{"url": "http://www.cross.bg/bulgariya-iioncheva-bednostta-1604149.html", "text": "/КРОСС/ „В ЕП съм готова да работя с всички колеги по всички теми, но основните ще бъдатсправедливост, бедност, огромната демографска криза. Според специалистите България се превръща в огромна демографска пустиня. Корупцията също е основен бич в страната“, това заяви водачът на листата на „БСП за България“ Елена Йончева в дебат по Нова телевизия.„Моята битка е с липсата на справедливост, срещу корупцията и бедността“, подчерта тя. Според нея битката само в България не е достатъчна, за да се справим с този проблем – трябва да се изнесе в Европа. „Вече 12 години сме част от ЕС, като за това време в България са налети милиарди. Но не чувстваме да се приближаваме към ЕС, който е съюз на социална справедливост и достойно заплащане“, каза още Йончева.Тя обясни, че в България бедността се увеличава с всяка година и посочи данни от последния доклад на ЕК, според които 40% от българите живеят на ръба на бедността и социалното изключване, а 1.5 млн. българи живеят под прага на бедността. „В същия доклад се казва, че 2/3 от сигналите за корупция на висши длъжностни лица в България, на висши политици, не се разследват“, допълни тя.Кандидатът за евродепутат посочи и доклада на Държавния департамент на САЩ, който е стряскащ. „В него се казва, че служители във всички клонове на правителството са замесени в подкупи, конфликт на интереси, сложни схеми за присвояване, нарушени поръчки и търговия с влияние.С европрограмите и средствата, налети в България за тези 12 години, България трябваше да бъде добро място за живеене“, категорична е Йончева.По нейните думи всяко десето българско село изчезва или е под 10 жители. „Когато отидете в магазин, 80% от зеленчуците и плодовете не са български. Идвам от Родопите. Там 80% от картофите дори не са български, а немски. Това се случва, защото за изминалия програмен период, в селското стопанство са налети 7 млрд и 400 млн. евро, но 70% от тези средства са изразходвани от под 100 фирми, като в България има регистрирани 90 000 земеделски производители“, каза още тя.„Вместо да се дават на малки и средни производители, на млади фермери, да се съживява селото, тези еврофондове облагодетелстват малък кръг от хора. Според Българската стопанска камара 81% от обществените поръчки се правят за конкретни хора – те са предопределени“, каза още Йончева.„Европа трябва да пази добре своите граници, но големият проблем е, че тя няма своя обща външна политика и обща отбранителна способност“, коментира водачът на листата на „БСП за България“.По нейните думи тя генерира огромен ресурс за своята отбрана – 203 млрд. евро и се нарежда на второ място след САЩ. „С тези средства може да осигури сигурност на външните си граници, но за това трябва да има обща външна политика“, допълни Йончева.Според нея Дъблинският регламент не отговаря на нашите интереси и припомни думите на австрийския канцлер Курц, че ЕК се е провалила по отношение на бежанците.„Брюкселското говорене за границата ни звучи много авторитетно, но когато отидете на границата ни, за която са дадени 200 млн. лв, виждате, че тя се прескача за минути със стълба – показахме го във филм“, припомни кандидатът за евродепутат.По нейните думи в България има поток на мигранти и не разбираме за тях, докато не катастрофират по българските пътища. „Когато говорим за европейски средства, на границата има монтирана техника за наблюдение, но не работи. Не случайно, след като излъчихме филма, правителство постави границата в системата за Национална сигурност“, каза още тя. „България и Румъния тръгнаха заедно към ЕС, с приблизително еднакви икономически показатели. Днес в Румъния минималната заплата е 446 евро, а средната е 1018 евро“, посочи Елена Йончева.Тя е на мнение, че в България стандартът на живот не може да бъде като в Люксембург, но трябва да се стремим към догонване на ЕС.„Ще се борим за изготвяне на модел за формиране на обща европейска заплата и пенсия“, заяви Елена Йончева. Според нея у нас безработицата намалява и г-н Борисов има уникален принос за това, защото е изгонил хората извън България.„Борисов е председател на предизборния щаб на ГЕРБ и коалиция, което е забранено по закон. Това е все едно да си треньор на един отбор и да бъдеш съдия на мача“, коментира водачът на листата на „БСП за България“. Според нея, когато ГЕРБ погазят закона, вместо да дадат обяснения, атакуват противника. „В случая атакуват президента Радев, който е бил в Асеновград на празник на града“, допълни Елена Йончева.", "date": "2019.05.14", "title": "Моята битка е за справедливост, срещу корупцията и бедността"}
{"url": "http://www.cross.bg/iioncheva-zayavi-elena-1604135.html", "text": "/КРОСС/ Водачите на листите на ГЕРБ и на \"БСП за България\"т по Нова телевизия.Те влязоха в спор, отговаряйки още на първия въпрос - за атаките към премиери и президента, че участват в предизборната кампания. Затова социалистите искат да излезе в отпуск по време на кампанията. Докато президентът, който ГЕРБ атакува, говори политически, а трябва да бъде обединител на нацията, смята Габриел.Радев е бил на празник на града, В отговор на въпроса защо искат да станат евродепутатки и това й помага да следва каузата си България. Две качества ме отличават, каза тя: дипломация и твърдост. Тя изнесе данни на това, че бедността в България се увеличава, че 1,5 милиона българи живеят под прага на бедността, че 40% от българите са на ръба на социалното изключване. Йончева специално акцентира на доклада на Държавния департамент, според който 2/3 от сигналите за корупция у нас на висши политици не се разследват.. Габриел заяви, че Йончева чете материала като дявола евангелието.", "date": "2019.05.14", "title": "Елена Йончева: Борисов е шеф на предизборен щаб!"}
{"url": "http://www.cross.bg/pylev-beshe-kybrat-1604139.html", "text": "/КРОСС/ Настъпва важен ден за професионалния боксьор Кубрат Пулев. Дългоочакваното заседание на спортната комисия на Калифорния ще се проведе днес от 20.00 ч. (българско време), като в дневния ред влизат две точки, свързани с българина.Най-напред ще бъде разгледан случаят с целувката по устните на репортера Дженифър Равало. След това ще дойде ред и на жалбата на румънеца Богдан Дину, който иска резултатът от мача му с Пулев да бъде заличен заради нарушаване на правилата.Решенията могат да са с важно значение за софиянеца, който заяви намерения да има нови мачове в САЩ.На 24 март българският боксьор победи Дину в първия си мач на американска земя. Трудният успех на Пулев беше негов 27-и от 28 мача на професионалния ринг.С поведението си след срещата българинът се вкара в сложна ситуация. Той целуна Равало, наричана Джени Суши, по устните. Американката се оплака и определи действията на боксьора за отвратителни. Репортерката нае известния адвокат Глория Олред и двете заявиха, че предприемат действия срещу Пулев. Първото им искане беше лицензът на българина да бъде снет.Спортната комисия в Калифорния временно замрази лиценза на Пулев. От щаба на боксьора изпратиха протестно писмо. Те посочиха, че имат много доказателства и свидетели, че Равало е била на празненството след мача и е показала разкрепостено поведение. Показаха и видео, за да потвърдят думите си.Спортната комисия публикува детайли по всички точки от дневния ред за днешното си заседание. Казусът с целувката е представен подробно с пълната кореспонденция между замесените страни, както и с приложените доказателства.\"Когато лично пристигнах в лобито на хотела в 6 сутринта в неделя, за да освободя стаята си на път за летището, партито продължаваше в лобито. Видях Кубрат и отидох да говоря с него. Той ме представи пред своята \"приятелка\" Джени, която стоеше до него на дивана. Предвид начина, по който общуваха помежду си, за мен беше ясно, че имаше връзка между тях и че бяха приятели. Тя, Кубрат и аз разговаряхме няколко минути. По време на разговора ни Джени не беше разстроена и всъщност беше много приятелски настроена към Кубрат. Тя продължаваше да казва колко невероятен е бил и какъв прекрасен мач е имал\", пише в позицията си адвокатът Джон Уърт, който представлява Пулев.Равало твърди, че българинът не ѝ е приятел и че той е настоял тя да изтрие от видеото частта с целувката.Преди малко повече от месец Пулев каза, че съжалява за станалото. \"Ако мога да върна времето назад, няма да го направя по никакъв повод. Няма как. Но човек трупа опит, трябва да мине през подобни неща. Аз съм такъв темперамент, темпераментен човек съм и съм го направил от радост, щастие и еуфория. Който го разбира, го разбира\", каза той в предаването \"120 минути\" по Би Ти Ви.", "date": "2019.05.14", "title": "Изслушват Кубрат Пулев по казуса „Джени Суши” тази вечер"}
{"url": "http://www.cross.bg/tzetzi-krasimirova-se-omuzhi-za-maiikul-strymeiitis-1604112.html", "text": "/КРОСС/ Сватбата е била в замък с градина в град Сиджис в испанската област Каталуния. На празника на Цеци и Майкъл са присъствали 300 гости от цял свят.Младоженците засега са публикували само една снимка от големия си ден, но на нея добре се вижда пищната рокля на Цеци, създадена от българската дизайнерка Евгения Борисова. Тя е богато декорирана с пера, а шлейфът е близо 4 метра дълъг.“Истински щастлива съм. Преживявам един от най-красивите периоди в живота си”, каза преди два месеца Цеци в предаването на Мартин Карбовски.Тя сподели още, че иска да има дете от Струмейтис. “Надявам се до края на годината да съм бременна”, каза синеоката бивша звезда от подиумите.", "date": "2019.05.14", "title": "Цеци Красимирова се омъжи за Майкъл Струмейтис"}
{"url": "http://www.cross.bg/provede-neonatolozi-boiiko-1604137.html", "text": "/КРОСС/ Премиерът Бойко Борисов ще проведе среща със здравния министър Кирил Ананиев и неонатолози.Срещата ще се проведе в 10.00 часа в Министерски съвет.След нея са предвидени изявления.", "date": "2019.05.14", "title": "Бойко Борисов ще проведе среща със здравния министър и неонатолози"}
{"url": "http://www.cross.bg/stranata-politicheska-vyarno-1604136.html", "text": "/КРОСС/ Три думи бродят като призрак из България. Съд, конфискация, затвор! Три думи, в които може да се заключи, цялата политическа стратегия на Възраждане.Думи, които бяха нашият основен лозунг по време на масовите протести срещу престъпното избиване на домашни животни в Странджа от страна на управлението на ГЕРБ и Обединени патриоти.Това беше и нашето основно искане по време на гражданските протести срещу спекулативно високите цени на горивата от края на миналата година, когато бяхме единствената политическа сила, застанала с името и знамената си, редом до протестиращите.Това е и нашето настояване сега, докато тече бунта срещу гибелната за нацията ни „Стратегия за детето“, опитваща се да върне еничарските времена, под съвременна и благовидна соросоидна маска. Досега се правеха, че не ни чуват, че ни няма, че едва ли не, не съществуваме. Когато обаче и президентът заговори като възрожденец, всички настръхнаха.Кое от това, което казваме ние, а от онзи ден и президента Радев, не е вярно?Не е вярно може би, че управлението е затънало до гуша в корупция, незаконен лобизъм, търговия с влияние и шуробаджанащина?Може би не е вярно и това, че нормалният, неклиентелистки и неучастващ в схеми български бизнес е притиснат до стената, а алчни чиновници и още по-алчни политици го рекетират безжалостно, системно и организирано?А сигурно, не е вярно и това, че българската нация се намира пратически в терминален демографски стадий и е най-бързо изчезващата в света?И на целия този фон, когато близки до властта фирми изсичат Странджа планина и я превръщат в пустиня, когато цигански банди вилнеят ежедневно из българските села и пребиват наред граждани и полиция, без да подбират особено, самозабравилите се управляващи от ГЕРБ и ОП, вместо да обърнат поглед към себе си и да прогледнат за простичката истина, че ние българите имаме един единствен проблем и това са те, атакуват опозиция и президент, само защото са си позволили да кажат истината.Истина, говорена и споделяна от огромната част от нашите сънародници!Всичко това идва да покаже едно, нещата са преминали точката на обратимост.Днешната българска държава не е нашата. Истината е, че десетгодишното наследство на ГЕРБ и присъдружният ѝ партиен слугинаж, оставя след себе си токсичен басейн от корупция, некомпетентност, лоши управленски практики и скрити олигархично-политически зависимости, които почти сигурно ще минират всяко следващо управление на страната.Поради тази причина, днешната българска държава, не подлежи на реформиране, тя трябва да се преоснове!А това не е по силите, възможностите и най-вече по вкуса на системните политически играчи, всеки от които има вина за състоянието, в което се намираме.Как се стигна дотук и кой е виновен?След т. нар. „промени“ от началото на 90-те години на миналия век, същата олигархия, която управляваше и преди 10 ноември 1989 г., успя да мимикрира зад фасадата на фиктивната многопартийна система, приемайки лъжливия образ на различните цветове и партии.По директиви на външни и враждебни на България и българския народ сили, тя наложи в страната ни матрицата на неолиберализма.По същество политическият „елит“ у нас се състои от безродници и национални предатели, които не са нищо повече от една колониална администрация, провеждаща погром над страната ни, с мандат отвън.Казаното дотук ни дава основание да смятаме днешната политическа система за сбъркана. Тя не е продуктивна и не може да осигури необходимия просперитет на нацията и държавата.Необходими са радикални политически промени, придружени със смяна на корумпираната политическа система и нейния политически „елит“.За да се случи това, са необходими няколко условия, но преди всичко се налага бърза политическа консолидация на останалите в страната ни, все още трезво и национално мислещи слоеве от населението, осъзнаващи драматичността на случващото се и готови да поемат отговорност, не само за своя живот и този на своите близки, но също така за живота и бъдещето на своята родина и сънародниците си.Няма друг политически субект, който може да направи това освен Възраждане!Всеки, който иска да застане до нас в тази битка е добре дошъл под знамената ни, бил той общ работник или президент. За нас, това е без значение!Време е да разберем - или ние ще се справим с колониалния режим, който вече 30 години ни опустошава, или той ще ни унищожи окончателно! Няма друга алтернатива!Дошло е време разделно и всеки трябва да избере страна, президентът очевидно избра страната на Възраждане.Защото, само ние можем!", "date": "2019.05.14", "title": "Възраждане: Щом и президентът заговори като един от нас, значи нещата са сериозни!"}
{"url": "http://www.cross.bg/myzika-serafimova-piano-1604134.html", "text": "/КРОСС/ Концерт за маримба и пиано ще закрие четвъртия сезон на цикъла за камерна музика \"Мотив\". Събитието ще бъде в софийската зала и галерия \"Оборище 5\" на 21 май от 19.30 ч.Организаторите от \"Модо България\" ще представят на публиката българо-френския дуета на перкусионистката Василена Серафимова и пианиста Тома Енко, които свирят заедно вече 10 години. Тяхната музика е съчетание от джаз и класика, повлияна от етно, поп и съвременна музика.Дуетът от Париж свири на много международни фестивали и събития, а през 2014 г. са гледани от над 1 млн. телевизионни зрители на церемонията по връчването на френските музикални награди \"Грами\". Серафимова е първият изпълнител на маримба в историята на престижните отличията.Две години по-късно немската звукозаписна компания Deutsche Grammophon издава първия самостоятелен албум на българо-френското дуо, с името Funambules.Родният град на Василена Серафимова е Плевен, където завършва Националното училище по изкуствата \"Панайот Пипков\". Пътят ѝ я отвежда в Париж, където учи във Висшата консерватория за музика и танц, а след това специализира в ню йоркската консерватория \"Джулиард\".Носител е на престижни международни отличия, сред които голямата награда от \"Музиката и земята\" - София и първа награда от петия световен конкурс за маримба в Щутгарт, Германия.Има записи както в БНР, така и в Националното радио на Словакия, радио \"Франс мюзик\" и Национално радио на Мюнхен.Освен като солист, Серафимова се изявява като камерен изпълнител, оркестрант, артист в театрални и аудиовизуални спектакли. Майсторски класове и рецитали изнася в Европа, Америка и Азия.Тома Енко е роден в Париж. Потомък на прочутия френски музикален род Казадесю той започва да учи пиано и цигулка на 3 годишна възраст, а когато е на 6 пише първите си композиции.Като тинейджър сформира първия си квартет на име Enhco & Co, с който през 2006 г. записва и издава своя първи албум Esquisse. След като е избран за талант на Fonds d’Action SACEM (Съюзът на авторите, композиторите и издателите на музика, Париж) Енко започва да изнася концерти както във Франция, така и в различни страни по света като Китай, Япония, Камбоджа, Филипините, САЩ, Мароко, Алжир, Ливан, Буркина-Фасо.Във Висшата консерватория на френската столица го приемат да учи на 16 години с джаз пиано и цигулка.Носител е на голям брой международни отличия от фестивали и конкурси. До този момент като композитор е написал над 100 произведения, а малко преди да навърши своята 30 годишнина Тома Енко записва албума Thirty за американската звукозаписна компания Sony Music.Билетите за концерта вече са в продажба на касите и онлайн в мрежата на \"Ивентим\".", "date": "2019.05.14", "title": "Маримба и пиано разрушават границите между класиката и джаза"}
{"url": "http://www.cross.bg/kostenetz-ybiiistvoto-stoyan-1604138.html", "text": "/КРОСС/ Продължава акцията по издирването на заподозрения за убийството в Костенец, информира bTV.Лошото време няма да спре търсенето на 43-годишния Стоян Зайков, който е заподозрян за убийството на жена си - Милена Шишкова.Полиция, жандармерия и спецчасти от дни претърсват гората и покрайнините на Костенец. От беглеца обаче няма следа. Използва се целият наличен ресурс, дори дрон с термокамера.Последните подозрения са, че Стоян се крие в необитаема къща на метри от дома си. Затова една от проверените къщи е неговата.В Костенец обаче местните смятат, че беглецът Стоян Зайков отдавна е в чужбина. По думите им ден преди убийството на Милена Шишкова е изтеглил от банката всичките си пари.Иван Джоров, който е приятел на беглеца и бивш полицай не вярва, че търсенето ще даде резултат.Според него Зайков може да се укрива с месеци.Заподозреният за убийството не е обявен за международно издирване.Припомняме, че на 10 май стана ясно, че се разследва смъртта на 38-годишна жена от Костенец. Два дни по-късно стана ясно, че преди да бъде разстреляна Милена Шишкова е била жестоко пребита. ", "date": "2019.05.14", "title": "Без следа остава издирваният за убийството в Костентец"}
{"url": "http://www.cross.bg/zavod-investitziyata-folksvagen-1604140.html", "text": "/КРОСС/ Германският автомобилен гигант \"Фолксваген Груп\" започва конкретни преговори относно построяването на нов автомобилен завод на Балканите. За инвестицията се конкурират България, Сърбия, Турция и Румъния. Концернът търси място за новия си завод в региона още от миналата година. Според информация на \"Хоризонт\" на финалната права в надпреварата за инвестицията на стойност милиард и половина евро остават Турция и България, изпреварили конкурентните предимства Румъния и Сърбия.Заводът трябва да заработи през 2022 г. и да създаде 5000 работни места. Предвижда се той да произвежда автомобили от различни марки под шапката на групата \"Фолксваген\". Терените, които са оглеждани у нас, са Индустриална зона \"Раковски\" и производствената площадка на \"Кремиковци\". Сред изискванията на инвеститора е най-вече подходящата инфраструктура: индустриален ток, газопреносна мрежа и железопътен транспорт. Политическите спорове в последните дни обаче за приноса към инвестицията могат да компрометират страната ни и да повлияят на решението, коментираха за БНР експерти.", "date": "2019.05.14", "title": "\"Фолксваген Груп\" започва конкретни преговори за построяването на завод на Балканите"}
{"url": "http://www.cross.bg/hrani-zdravoslovni-zdrave-1604141.html", "text": "/КРОСС/ Поддържането на добро здравословно състояние се крие в малките стъпки, които правим всеки ден за себе си. От чашата билков чай, до здравословната порция зеленчуци на всяко хранене, всяко нещо има значение, когато искаме да бъдем в добра форма.Правила за здраве много, но дали не забравяме за някои? Като това да не пропускаме закуската, която не бива да е тестена закуска, да противодействаме на стреса, да внимаваме с вредните навици и т. н.Всяка сутрин започвайте деня си с чаша вода с малко пресен лимонов сок добавен към нея.Един или два пъти седмично си правете разпускаща сауна (ако нямате здравословни проблеми).Правете си пресни зеленчукови сокове. Не забравяйте и за здравословните смутита, които могат да бъдат част от вашата диета.Имате излишни мастни натрупвания около талията? Отървете се от тях, те са предпоставка за развитието на редица здравословни проблеми.Приемът на витамини и минерали е от изключително значение за доброто здраве.Една полезна добавка към вашите смутита и фрешове може да бъде спирулина или моринга на прах.Намалете до минимум консумацията на пакетирани храни и сладкиши.Медитирайте поне по 5 минути на ден.Не забравяйте да прегръщате всеки ден любим човек, приятел. Така тялото ви отделя ендорфини, които ви карат да се чувствате щастливи, а щастието е здраве.Прекарвайте достатъчно време сред природата.Избягвайте храни с високо съдържание на захар, трансмазнини. Те причиняват дисбаланс на кръвната захар, което увеличава риска от диабет и други здравословни проблеми.Прекарвайте обедната си почивка на открито, а не пред компютъра, ядейки.Практикувайте йога или правете леки упражнения за разтягане.Помислете за добавки с витамин D, ако не се излагате достатъчно на слънчева светлина и не консумирате добри количества храни богати на витамина.Не забравяйте да добавите полезни подправки към ежедневното хранене, като джинджифил, куркума. Те са богати на важни антиоксиданти, подобряват храносмилането, подсилват имунитета.", "date": "2019.05.14", "title": "15 малки стъпки за повече здраве"}
{"url": "http://www.cross.bg/venetzianskiyat-bal-na-dior-1604113.html", "text": "/КРОСС/ В чест на 20-годишния юбилей на фондация Venetian Heritage, която съхранява венецианското културно-историческо наследство, Christian Dior проведе тържествен бал в бароковия дворец Labia. Атмосферата от XVII в. беше магическа и на нея се насладиха много звездни гости, сред които Моника Белучи, Тилда Суинтън и Сиена Милър. Събитието навява спомени за бала на века, организиран през 1951 г. от бившия притежател на двореца, мултимилионера Carlos de Beistegui, който е имал щастието да има за гости хора като Салвадор Дали и самия Кристиан Диор. ", "date": "2019.05.14", "title": "Венецианският бал на Dior"}
{"url": "http://www.cross.bg/durzhava-islyamska-propaganda-1604130.html", "text": "/КРОСС/ Германското външно разузнаване предупреди, че терористичната организация „Ислямска държава“ може да организира атентати в Европа, съобщи Дойче веле.За пръв път директорът на Федералната служба за защита на конституцията (BfV) Томас Ханделванг беше домакин на годишния симпозиум на службата за външно разузнаване в Берлин.Ханделванг предупреди, че никой не трябва да се заблуждава от военния разгром на „Ислямска държава“ в Сирия. Организацията продължава да действа, като пример са атентатите в Шри Ланка, където загинаха стотици.\"Продължава разпространението на пропаганда от привържениците на „Ислямска държава“ и тази пропаганда призовава за атаки срещу цели на Запад\", каза директорът на BfV.На срещата на разузнавачите беше засегната и темата за крайнодесния и крайнолевия екстремизъм.\"Крайнодесните се възползват от определени проблеми, за да се доближат до граждани, които не са техни привърженици и да отровят атмосферата с пропаганда и дезинформация\", заяви Ханделванг.Ксенофобските протести в Кемниц след смъртта на германец са типичен пример, смята шефът на BfV. Заподозрените бяха иракчанин и сириец, а протестите продължиха с дни.", "date": "2019.05.14", "title": "Разузнаването на Германия предупреди за атаки на ИДИЛ в Европа"}
{"url": "http://www.cross.bg/sesiya-parlament-pravitelstvoto-1604129.html", "text": "/КРОСС/ В безизходица за начините да постигне излизането на Обединеното кралство от Европейския съюз, текущата сесия на британския парламент стана най-дългата от Английската гражданска война (1642 - 1651) насам, предаде Ройтерс, позовавайки се на съобщение от библиотеката на Камарата на общините.Парламентарните сесии във Великобритания обикновено продължават една година, от пролет до пролет, но след изборите през юни 2017 г. правителството обяви, че ще проведе необичайна двегодишна сесия, за да се справи с усложненията на Брекзит.След като обаче сделката на премиера Тереза Мей за Брекзит беше отхвърлена от парламента три пъти и при безизходицата на депутатите да намерят път напред, в момента няма признаци правителството да планира да сложи край на настоящата сесия.Според библиотеката на Камарата на общините парламентарната сесия стана най-дългата за последните 350 години на 7 май, а днес тя вече ще има 300 пленарни заседания. Това я прави втората най-дълга сесия за всички времена.До абсолютния рекорд обаче на парламента му остава доста време. Най-дългата сесия, известна като \"Дългият парламент\", е продължила от ноември 1640 г. до април 1653 г. или общо 3322 дни.Вчера, след поредния кръг от разговорите между правителството и опозиционната Лейбъристка партия, говорител на премиера Тереза Мей съобщи, че двете страни продължават да търсят път напред по въпроса за излизането на Обединеното кралство от Европейския съюз.", "date": "2019.05.14", "title": "Сесията на британския парламент е най-дългата от 350 години насам"}
{"url": "http://www.cross.bg/tzatzarov-panov-prokyror-1604125.html", "text": "/КРОСС/ Със среща с председателя на Върховния касационен съд Лозан Панов продължават консултациите при президента Румен Радев, свързани с процедурата за избор на следващ главен прокурор. Вчера Радев се среща с настоящия – Сотир Цацаров, който определи консултациите като „прибързани“.Сотир Цацаров поиска и получи уверенията на държавния глава, че срещите не целят да повлияят на избора на негов наследник, който е в правомощията на пленума на Висшия съдебен съвет и към който президентът има правомощия едва на финала – при подписването или не на указа на избрания от мнозинството.С Цацаров президентът е обсъдил и евентуални законодателни промени, свързани с фигурата на главния прокурор и евронаблюдението над съдебна система. По тази тема Лозан Панов и обвинител номер едно са диаметрално различни позиции. Според Панов главният прокурор има свръхправомощия, с които злоупотребява, а мониторингът над България трябва да остане, като последна гаранция за продължаване на реформата в правосъдието. Обратното смята Сотир Цацаров, според когото тези позиции на съдия номер едно са политически мотивирани.", "date": "2019.05.14", "title": "Румен Радев на среща с Лозан Панов за консултация за нов главен прокурор"}
{"url": "http://www.cross.bg/trima-dyshi-alyaska-1604126.html", "text": "/КРОСС/ Най-малко трима души загинаха, а няколко са ранени след като два самолета се сблъскаха край бреговете на Аляска.По първоначална информация двете машини са се сблъскали във въздуха. Пътували са общо 14 пътници и двама души екипаж. В ход е разследване на причините, които са довели до инцидента.Очаквайте подробности!", "date": "2019.05.14", "title": "Два самолета се сблъскаха край Аляска, загинали са най-малко трима"}
{"url": "http://www.cross.bg/lokomotiv-putyvane-vreme-1604116.html", "text": "/КРОСС/ Парният локомотив баба Меца на БДЖ устройва атракционно пътуване за авантюристите. В събота и неделя (18 и 19 май) от 9 часа вагонът ще очаква своите пътници на Централна гара за ретро пътуване до Банкя. Осигурено е и завръщането до София, като в обратното направление композицията ще потегли от гара Банкя в 14:30 ч.Продажбата на билети и резервацията на запазени места за пътуване с атракционните влакове ще започне от вторник, 14-и май. Билети могат да бъдат закупени от касите във всички градове в страната след 14:00 ч. Цената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки, с включени запазени места.Децата до 7-годишна възраст ще пътуват безплатно без да ползват отделно седящо място. Възрастта им ще се удостоверява с акт за раждане или копие от него при закупуване на билети. Децата на възраст до 10 години задължително пътуват с придружител.По време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови и изобразително изкуство.Парният локомотив  № 46.03, наричан баба Меца, е произведен през 1931 г. в Полската локомотивна фабрика \"H. CEGIELSKI - POZNAN\". Той е представител на най-мощните парни локомотиви в България и една от най-големите тендерни машини в Европа. Наричат тези машини уникално постижение в локомотивостроенето, а прякорът си баба Меца добиват заради компактната конструкцията, не особено високата скорост и голямата сила.Такива парни локомотиви прекарват \"неуморно\" тежките товарни влакове през Владая и Разменна до замяната им с дизеловата тракция в периода 1967 - 1969 г.По време на своята работа като локомотивен огняр в депо София на този локомотив е служил по съвкупност най-дълго време поетът-революционер Никола Йонков Вапцаров. Трудно може да се намери друга железопътна администрация, която да е използвала в продължение на 50 години без прекъсване такива тендерни локомотиви при редовна експлоатация. Експлоатационният живот на парен локомотив № 46.03 е около 44 години. ", "date": "2019.05.14", "title": "Влакът на Вапцаров - атракция през уикенда"}
{"url": "http://www.cross.bg/ychilishte-stroi-dvora-1604128.html", "text": "/КРОСС/ Жилищен блок се строи в двора на бургаското училище \"Любен Каравелов\" под прозорците на класните стаи. Родителите се вдигат на протест.Училището осъмна с бележки за организирани протестни действия. Родителите разказват, че за два дни първата плоча е била излята. Те се притесняват, че няма достатъчно отстояние от учебното заведение. Сигналната лента, която предупреждава за опасния строеж, се намира в двора на детската площадка – на няколко крачки отстояние от катерушките. Строителният обект е за 6-етажна жилищна сграда.С днешна дата строежът е спрян и там няма да се строи в близост до нашето училище. Първото нарушение, което е допуснала фирмата, това е, че е демонтирала нашата ограда без някой да е разрешил, обясни зам.-кметът по образованието в Община Бургас Йорданка Анакиева.Планът за застрояване в частния терен е отпреди 15 години. От Община Бургас са поискали нов с нужните отстояния от училището.", "date": "2019.05.14", "title": "Жилищен блок се строи в двора на бургаско училище"}
{"url": "http://www.cross.bg/alo-izmamnitzi-otmuknaha--leva-ot-godishna-zhena-1604127.html", "text": "/КРОСС/ 81-годишна жена от Петрич стана поредната жертва на телефонна измама. Това съобщиха от ОДМВР–Благоевград.В събота на домашния й телефон се обадил мъж, който се представил за полицейски служител и поискал да участва в залавяне на телефонни измамници. За целта жената трябвало да предаде пари, който ще й бъдат върнати. Жената дала около 2500 лева. По случая е образувано досъдебно производство. ОДМВР-Благоевград призова гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.", "date": "2019.05.14", "title": "Ало-измамници отмъкнаха 2 500 лева от 81-годишна жена "}
{"url": "http://www.cross.bg/yotsap-bilo-sigyrnostta-1604131.html", "text": "/КРОСС/ Приложението за чат и безплатни разговори \"УотсАп\" е било обект на мащабна хакерска атака. Поради пропуск в сигурността е било възможно софтуер за наблюдение да бъде инсталиран чрез приложението, което е собственост на Фейсбук, без потребителят да разбере. В понеделник \"УотсАп\" призова всички свои потребители да изтеглят обновена версия, която отстранява пропуска. Според \"Файненшъл таймс\" зловредният софтуер е разработен от израелска компания в сферата на сигурността. Представители на \"УотсАп\", цитирани от Би Би Си, обявиха, че най-вероятно атаката е дело на \"частна компания, съдействаща си с правителства\". ", "date": "2019.05.14", "title": "\"УотсАп\" е било обект на мащабна хакерска атака"}
{"url": "http://www.cross.bg/metra-oblachnost-vremenno-1604132.html", "text": "/КРОСС/ Днес ни очаква облачно време, а около и след обяд в много райони ще се развива и купесто-дъждовна облачност. Ще има краткотрайни валежи от дъжд, на места, главно в Западна България, временно интензивни и с гръмотевици. Максималните температури ще са между 18 и 23 градуса, атмосферното налягане ще продължи бавно да се понижава и ще бъде по-ниско от средното за месеца.По Черноморието ще има разкъсана предимно значителна облачност. Ще духа умерен до временно силен вятър от изток-югоизток. Максималните температури на въздуха ще бъдат между 15 и 18 градуса, а на водата - 13-15°. Над планините облачността ще е значителна. В следобедните часове ще се развива купесто-дъждовна облачност и ще има краткотрайни валежи от дъжд, на места с гръмотевици. Над 2000-2200 метра валежът ще е от сняг. Ще духа умерен до силен юг-югоизточен вятър. Максимална температура на височина 1200 метра около 11°, на 2000 метра - около 4°.", "date": "2019.05.14", "title": "Не забравяйте чадъра! "}
{"url": "http://www.cross.bg/amerikanski-protzenta-spadna-1604133.html", "text": "/КРОСС/ Търговската война между Вашингтон и Пекин ескалира, след като Китай обяви днес по-високи митнически тарифи върху американски стоки на стойност 60 милиарда долара в отговор на наложените от американския президент Доналд Тръмп увеличени мита върху китайски стоки, съобщи Асошиейтед прес.Митническите тарифи от 5 до 25 процента ще влязат в сила на 1 юни по отношение на 5200 американски продукта, включително батерии, спанак и кафе, съобщи китайското министерство на финансите.Решението е в отговор на решението на САЩ от петък да повишат митата на китайски внос на стойност от 200 милиарда долара от 10 на 25 процента. Според американски официални представители решението е било взето в отговор на отмятането на Китай от ангажименти, поети по време на по-ранните търговски преговори.Индексите на фондовите борси спаднаха рязко в резултат от безпокойството на инвеститорите за потенциалните икономически щети.Индустриалният Дау Джоунс спадна с 600 пункта в следобедната търговия или почти с 2,5 процента. С подобен процент спадна и индексът Стандард енд Пуърс 500. Цената на акциите спадна и в Европа и Азия.Двудневните търговски преговори между американски и китайски представители бяха прекратени в петък без споразумение. И двете страни дадоха да се разбере, че вероятно ще има нови разговори.", "date": "2019.05.14", "title": "Китай отвръща на удара с наложените от САЩ мита  "}
{"url": "http://www.cross.bg/bivsh-bulgariya-chlen-1604118.html", "text": "/КРОСС/ , президент на Република България (2012-2017);, депутат от „БСП за България\" в 44-ото НС;, екс-депутат от ГЕРБ в 44-ото НС Чл. кор. проф. Иван Митов, микробиолог;, бивш директор на БОРКОР, НСБОП и НСО;, световна шампионка по художествена гимнастика; режисьор; юрист, бивш депутат;, член на Висшия съдебен съвет;, бивш директор на Гранична полиция;, дм, началник на Клиниката по очни болести във ВМА, член на лигата \"Лекарите, на които вярваме\";, световен и европейски шампион по вдигане на тежести;, актьор; ", "date": "2019.05.14", "title": "Родени на 14 май"}
{"url": "http://www.cross.bg/skleroza-godini-bolestta-1604120.html", "text": "/КРОСС/ Всяка година на 30 май е Световният ден на множествена склероза (МС). У нас той ще бъде отбелязан с концерт точно на 30 май, в парка зад Националния дворец на културата от 17,00 до 19,00 часа.", "date": "2019.05.14", "title": "Световният ден на множествена склероза ще бъде отбелязан с концерт"}
{"url": "http://www.cross.bg/svoge-detza-yunacheta-1604119.html", "text": "/КРОСС/  Над 100 деца от всички детски градини в Своге участваха в кукленото шоу. Поради лошото време и вместо на площада, те пяха, танцуваха и се забавляваха с приказните герои Хартояд, Пластоядка и Стъклояд в залата на читалище \"Градище 1907\". Заедно със симпатичноте животинчета, които се хранят с отпадъци от трите цветки контейнера на “Екопак България”, те се учиха защо е важно да събираме разделно и как да го правим всеки ден, за да могат отпадъците да бъдат рециклирани. Всички деца получиха подаръци – книжки за оцветяване и магнити с персонажите от кукления театър.Безплатното куклено шоу „Приказка за юначета с празни тумбачета“ в Своге бе второто от серията представления в рамките на пролетното турне на „Театър на приказката – София“ по инициатива на „Екопак България“ и в партньорство с общините Ботевград, Своге, Тутракан, Плевен, Правец, Панагюрище, Тетевен, Пещера и Стрелча.Образователната пиеса „Приказки за юначета с пълни тумбачета“ пътува из българските градове за пета поредна година. За този период актьорите от „Театър на приказките“ обучиха над 6100 деца на възраст от 4 до 8 години.Очаквайте на 16 май 2019 г., 10.30ч. в Народно читалище \"Н. Й. Вапцаров\" в гр. Тутракан следващото представление на кукленото шоу „Приказка за юначета с празни тумбачета“.„Екопак България“ АД е най-голямата в страната Организация за оползотворяване на отпадъци от опаковки, която инвестира в образователни инициативи, чиято цел е да научат децата да събират разделно и да се грижат за природата. „Екопак България“ обслужва население от 2,57 млн. души в 83 общини, в които са разположени 17425 контейнера в три цвята – жълто, синьо и зелено. Компанията оперира с 42 камиона, които извозват отпадъците до 19 сортиращи инсталации.", "date": "2019.05.14", "title": "Деца от Своге научиха как да сортират отпадъците и да ги събират разделно"}
{"url": "http://www.cross.bg/glasyvane-nyama-mashinite-1604121.html", "text": "/КРОСС/ \"Чистия разход за машините, които ще бъдат използвани за предстоящия вот за евроизборите е 7.5 милиона, защото има 1.5 милиона ДДС, които се връщат в бюджет. Така разхода за една машина излиза 2500 лева. Броя на машините, които ще бъдат разпределени в избирателните секции ще бъде 3000\", ова каза в сутрешния блок на БТВ „Тази сутрин” проф. Михаил Константинов, председател на Борда на директорите на „Информационно обслужване“.\"Рискове има от всяка човешка дейност, аз лично бях против този начин на гласуване, но откакто се взе решение да има и такова гласуване, аз естествено съм „за” отбора и трябва да направим така, че то да бъде успешно, добави той. Ако всичко е наред машинното гласуване ще е една добавка към хартиеното гласуване, защото във всяка една секция ще има пълния набор от хартиени бюлетини, независимо от това дали има или няма машина и избирателят ще направи избор по какъв начин да гласува.\" Опасението на проф. Константинов е, че няма достатъчно време за обучение на СИК-овете. Ще има инструктаж на ЦИК към РИК-овете, а след това районните комисии ще инструктират секционните – но работа конкретно с устройствата няма как да започне преди това, защото просто машините няма да ги има физически преди 24 май.\"Очаквам добра като за европейски избори избирателна активност. Всички са съгласни, че резултатът ще бъде между 2 и 2.5 милиона души, аз бих се радвал, ако е във втората половина на този интервал, коментира проф. Константинов. За да влезе една партия, да излъчи евродепутат, тя ще трябва да вземе една седемнадесета от вота, от действителните гласове подадени за партии, коалиции и инициативни комитети\", допълни той.", "date": "2019.05.14", "title": " Чистия разход за машините за евроизборите е 7.5 милиона лева"}
{"url": "http://www.cross.bg/tema-zhivo-bolyarino-1604117.html", "text": "/КРОСС/  Думи и действия в предизборно време - какъв ще е резултатът? Цената на здравето. Възможна ли е промяна на парите за клиничните пътеки? След първо класиране 7000 деца в София останаха извън детските градини - има ли решение? Има ли напрежение в Болярино, след като фермер прегази и уби на място крадец?; Колко печели УНСС от отдаването под наем на сградите си?; Застрашени ли са дюните с новите промени в закона за Черноморското крайбрежие - дискусия в студиото;Заловиха ли заподозрения за убийството в Костенец? И какви е версията на близките му?; Как ще се реализира машинното гласуване и в кои секции ще има устройства? Коментар на проф. Михаил Константинов. Ексклузивно: Големият сблъсък в битката за Европа. Мария Габриел срещу Елена Йончева.След фаталната целувка. На живо: Атлетическата комисия в Калифорния решава съдбата на Кубрат Пулев. Арендатор прегази крадец, влязъл в нивата му. На живо от Болярино - има ли граници на неизбежната отбрана. Ще изникне ли жилищна сграда в двора на училище? На живо от Бургас - строи ли се над закона? За цената на инвестициите. Искат ли чуждите фирми да правят бизнес у нас? Плувец спечели Рали България. Петър Стойчев и Димитър Илиев след оспорваната битка за първото място. ", "date": "2019.05.14", "title": "Теми и гости в сутрешните блокове на телевизиите на 14 май"}
{"url": "http://www.cross.bg/hlyaba-hlyab-nyakoi-1604111.html", "text": "/КРОСС/ Няма нищо по-хубаво от това да си купите прясно изпечен хляб от някоя пекарна, да го намажете с масълце и поръсите с шарена сол, още докато е топъл. Но интересувате ли се освен с брашното, което предпочитате, от какво друго е направен той? Тези, както и пакетираните хлябове по магазините, съдържат куп вредни съставки, но повечето от нас ги купуват, защото нямат възможност да месят и пекат вкъщи всеки ден.Добавките в хляба се слагат поради куп причини на производителя. Антиоксидантите предотвратяват развалянето и удължават срока на годност, слепващите агенти постигат желаната текстура, подсладителите подобряват вкуса. Обикновено те имат странни наименования, които трудно се запомнят, но всяка носи своите отрицателни последици върху здравето.Едни съставки могат да увеличат възпалението в тялото, други да причинят сърцебиене или главоболие. Затова е важно преди да купим хляб, да обърнем внимание на неговия етикет. Ето кои добавки в хляба трябва да избягвате“Веществото се използва като набухвател при приготвянето на хляб от бяло брашно. Представлява бяло или кристално синтетично съединение на основата на бромна киселина и вар. Няма цвят или мирис.През последните години калиевият бромат се използва все по-рядко, но въпреки това трябва да се внимава с тази съставка. От 2000 г. насам много страни забраняват използването ѝ заради канцерогенните ѝ свойства. На някои етикети се среща под наименованието Е 924. Ако го видите в състава, по-добре си изберете друг хляб.Тази добавка се използва за по-доброто слепване на брашното и другите съставки, използвани за тестото. Преди години една от големите вериги за сандвичи в САЩ обяви, че няма да го ползва за своите хлебчета заради отрицателния му ефект върху тялото.Азодикарбонамидът представлява прах, който може да бъде оцветен в жълто, оранжево или червено. Означава се под номер Е927 на етикетите и е канцерогенен. В страните, в които е забранен, хлебарите използват серен диоксид, за да го заместят.„Ако не бихте яли подметките на обувките си, тогава не трябва да ядете и азодикарбонамид, който е основната съставка на хляба“, коментира Мира Калтон, автор на книгата „Rich Food Poor Food“, в която има информация за много вредни добавки в храните.Те са широко използвани при приготвянето на тестените изделия, защото удължават срока им на годност. По-устойчиви са на окисление. При някои видове хляб има около 0,5 трансмазнини, което не е притеснително, но над това количество е по-добре да ги избягвате. Друг е въпросът, че не всички производители упоменават на етикета, че ги използват.Трансмазнините имат способността да повишават лошия холестерол и така създават предпоставка за появата на сърдечносъдови проблеми. Те увреждат артериите и увеличават възпалението в организма.В около 90% от хлябовете у нас има захар. Така печивото е много по-вкусно, но полезността му се понижава. Дрождите в него има с какво да се хранят и така тестото увеличава обема си.Приемът на твърде много захар чрез храната (а някои хора похапват доста хляб) повишава триглицеридите и лошия холестерол, като и двете увеличават риска от сърдечни заболявания. Други странични ефекти са наднормено тегло и хормонален дисбаланс.Моноглицеридите и диглицеридите спират отделянето на вода и масло. Те действат като емулгатори в хляба. Подобряват качеството на тестото, образувайки така наречения глутенов протеинов комплекс. То става по-меко и еластично, ферментацията се подобрява, а въздухът в него се задържа за по-дълго. Другото предимство на тези съставки е, че увеличават обема на хляба и той изглежда по-голям след изпичане. Но както всички, които са си месили хляб знаят, той може да стане чудесен и без емулгатори.Някои производители посочват, че слагат от 0,2, до 0,5% емулгатори в хляба, но истината е съвсем друга. Те не позволяват на тестените продукти да се развалят.Според проучванията, по-голямото количество моноглицериди в тялото увеличава риска от коронарна болест на сърцето. Ето защо хората с различни проблеми на сърцето трябва да проучват внимателно от какво се прави хлябът, който консумират всеки ден.Повечето хора си набавят допустимата дневна доза сол чрез хляба, който ядат, а прекаляването с тестеното изделие означава и прекаляване с натрия. Според американски проучвания, човек трябва да приема средно около 5 грама сол на ден, но статистиката показва, че той доста надвишава нормата.По данни на World Action on Salt and Health (WASH), хлябът е един от основните източници на натрий в диетата на българите. А прекомерната употреба на натрий води до високо кръвно налягане. В комбинация с генетичната предразположеност, физическата активност, стреса и някои вредни навици, се появяват и други здравословни проблеми. Освен това някои хора са доста по-чувствителни към страничните ефекти на солта.", "date": "2019.05.14", "title": "Съставки в хляба, които да избягвате"}
{"url": "http://www.cross.bg/stara-zagora-vuzrazhdane-1604115.html", "text": "/КРОСС/ На 15.05.2019 г. от 18.30 ч. в сградата на Народно читалище „Свети Климент Охридски“ ще се проведе отворена среща, организирана от Възраждане Стара Загора.Участници в събитието ще бъдат Костадин Костадинов, председател на Възраждане, Цончо Ганев, водач на евролистата на Възраждане и Искра Михайлова, общински председател за Стара Загора и кандидат за  евродепутат.", "date": "2019.05.14", "title": "ПП \"Възраждане\" ще проведе отворена среща в Стара Загора"}
{"url": "http://www.cross.bg/nyama-ybiii-lozynga-1604122.html", "text": "/КРОСС/ \"Премахват бележките за платени данъци\" е днешното чело на \"24 часа\", посветено на предвидени промени в Административния кодекс и още 142 закона. Чиновници, банки и нотариуси няма да искат от граждани и фирми бележки за платени данъци, пише вестникът и допълва, че \"вече няма да се декларира наследен дом или кола\" и \"няма да обявяваме и кучето си в общината\".  \"С лозунга \"Убий крадеца\" е озаглавен коментар на Анна Заркова в \"Труд\" по повод случая в село Болярино, при който живеещ в България кипърски фермер прегази до смърт мъж, влязъл в имота му. Заркова припомня, че убийството се случва \"броени дни след като депутатите разшириха границата на неизбежната отбрана\". Според авторката с лозунга \"Убий крадеца\" този закон ни връща в каменния век, като отваря път на убийствата, без да слага бариера пред кражбите.Цените на бензина доближават тези от големия скок в 2018 година, пише опозиционният \"Дума\", като цитира цените на най-популярните горива в страната. Според вестника те \"започнаха да вървят рязко нагоре\" и почти са стигнали нивата, предизвикали национални протести през миналата година. ", "date": "2019.05.14", "title": "Преглед на печата за 14 май"}
{"url": "http://www.cross.bg/vladimir-pompeiio-sochi-1604124.html", "text": "/КРОСС/ Държавният секретар на Съединените щати Майк Помпейо пристига в Сочи за среща с руския министър на външните работи Сергей Лавров. Очаква се Помпейо да бъде приет и от президента Владимир Путин. Ситуацията на Корейския полуостров, Венецуела, Сирия, Афганистан и ядрената сделка с Иран са сред темите, които ще бъдат обсъдени на днешните преговори в Сочи. ", "date": "2019.05.14", "title": "Майк Помпейо пристига в Сочи за среща със Сергей Лавров"}
{"url": "http://www.cross.bg/predstavi-napitki-hrani-1604123.html", "text": "/КРОСС/ Комисията за защита на потребителите ще представи резултатите от проведено проучване на пазара на храни и спиртни напитки и на големите им дистрибутори в Европейския съюз. Анализът е извършен в рамките на проект във връзка с двойния стандарт при потребителските стоки за установяване на нелоялни търговски практики. Проектът ще представи храни и напитки, от които ще се вземат проби, методиката на изследване и оценката на съответствието на храните от дадена марка, предлагана на различните пазари в Европейския съюз.Проучването ще представи председателят на комисията Димитър Маргаритов. На представянето ще присъстват и представители на Агенцията за безопасност на храните. ", "date": "2019.05.14", "title": "КЗП представя анализ на пазара на храни и спиртни напитки в ЕС"}
{"url": "http://www.cross.bg/filma-programa-konkyrsnata-1604114.html", "text": "/КРОСС/ След свързаната с Нетфликс полемика през 2017 г. и движението #Аз също миналата година, вниманието на тазгодишното издание на кинофестивала в Кан ще бъде фокусирано върху редица знаменитости, сред които Куентин Тарантино, предаде АФП.Режисьорите Педро Алмодовар, Терънс Малик, Селин Шиама, Арно Деплешен, Ксавие Долан и Кен Лоуч, актьорите Леонардо ди Каприо, Брад Пит, Леа Сейду, Изабел Юпер, Ален Делон и Бил Мъри, певците Елтън Джон, Иги Поп, Том Уейтс, футболистът Диего Марадона ще минат по червения килим на кинофестивала от 14 до 25 май.Преди две години на феста възникнаха дебати за наличието на филми на Нетфликс в конкурсната програма. Миналогодишното му издание пък бе белязано от движението #Аз също - 82 жени протестираха мълчаливо в Кан. Тазгодишното му 72-ро издание е привлякло известни личности от света на киното, свързани по-специално с включените в конкурсната програма 21 филма. Те ще бъдат оценявани от жури, председателствано от мексиканския режисьор Алехандро Гонсалес Иняриту.Куентин Тарантино ще покаже новия си филм \"Имало едно време в Холивуд\" с участието на Леонардо ди Каприо и Брад Пит. Филмът ще представи Лос Анджелис през 1969 г. посредством историята за бившата звезда в телевизионни уестърни Рик Далтън и неговия дубльор. Тарантино участва със свой филм в конкурсната програма в Кан 25 години след представянето на \"Криминале\".Пет филма в конкурсната програма са заснети от режисьори, които вече са печелили една или две награди \"Златната палма\". 82-годишният британски режисьор Кен Лоуч ще кандидатства за трета \"Златна палма\" с филма си \"Sorry We Missed You\", както и братята Люк и Жан-Пиер Дарден от Белгия с \"Младият Ахмед\". Френско-тунизийският режисьор Абделатиф Кешиш, който през 2013 г. спечели \"Златната палма\" с \"Животът на Адел\", ще се опита да повтори този успех с новия си филм \"Мектуб, моя любов: Интермецо\". Американският режисьор Терънс Малик ще се опита да направи същото с филма си \"Скрит живот\" 8 години след успеха на \"Дървото на живота\".13 филма са заснети от режисьори, които вече са участвали в конкурсната програма в Кан. Сред тях са американецът Джим Джармуш, с чийто филм \"Мъртвите не говорят\" с участието на Бил Мъри, Адам Драйвър и Иги Поп ще бъде открит фестивалът, испанецът Педро Алмодовар, италианецът Марко Белокио, южнокореецът Бон Джун-хо, канадецът Ксавие Долан, палестинецът Елия Сюлейман, бразилецът Клебер Мендонса Фильо, французинът Арно Деплешен.Американските режисьори в конкурсната програма ще са четирима. Освен това четири режисьорки, сред които австрийката Джесика Хауснер, за пръв път ще участват със свои филми в надпреварата за отличията. Петнадесет филма на режисьорки са минали селекцията и ще бъдат представени на фестивала. Специална почит ще бъде отдадена на починалата през месец март френска режисьорка Аниес Варда.Ален Делон ще получи почетна \"Златна палма\". Ще бъде показан филмът \"Най-хубавите години от един живот\" на Клод Льолуш с Жан-Луи Трентинян и Анук Еме - продължение на легендарния \"Един мъж и една жена\", който спечели \"Златната палма\" през 1966 г. Елтън Джон ще пристигне за представянето на биографичния филм за него \"Рокетмен\" на режисьора Декстър Флечър, а Боно от Ю Ту - за прожекцията на документален филм за борбата срещу СПИН.  ", "date": "2019.05.14", "title": "Започва кинофестивалът в Кан"}
{"url": "http://www.cross.bg/lykas-voiini-mezhdyzvezdni-1604108.html", "text": "/КРОСС/ В Модесто, Калифорния, се ражда Джордж Лукас -  един от най-независимите и успешни режисьори и продуценти в американската филмова индустрия, с богатство, оценявано на общо 3.6 милиарда американски долара.Неговата кино епопея „Междузвездни войни” прави истинска визуална революция в киното. От момента на пускането на първа част минават повече от тридесет години, но и до днес армията на поклонниците на тази култова лента не намалява.Идеята да заснеме филм за благородните хора и да изведе на преден план толерантните джедай от Далечната галактика хрумнала на Лукас още в колежа. По това време той се интересувал от състезания с коли и може би е щял да стане пилот на спортен автомобил, ако не е претърпял катастрофа, заради която прекарва в болница няколко месеца. Именно тогава, носейки болничния халат, на Лукас започват да му хрумват идеи за фантастични филми.След като завършва колеж, той вече твърдо бил решил да стане режисьор. Първият филм, който носи известност на младия режисьор няма нищо общо с фантастиката. През 1973 г. Лукас прави носталгичната лента „Американски графити” – за началото на 60-те години - своята собствена младост. Критиката смята този филм за „изключително искрен”, а резултатът от работата на младия режисьор са пет номинации за „Оскар”, включително за „Най-добър филм”, „Най-добър режисьор” и „Най-оригинален сценарий” и наградата „Златен глобус като \"Най-добър филм\" в жанровете мюзикъл/комедия.След успеха на „Американски графити” започват да валят многобройни предложения от кино студия. Лукас обаче не се възползва от тях, а започва да пише сценарий за филм, който е замислил още в колежа.В работата му над „Междузвездни войни” много му помага творчеството на Акира Куросава и по-специално филмът с Тоширо Мифуне „Три злодея в тайната крепост”. А за създаването на най-популярния герой Йода се вдъхновил от собствената си котка.Готовият сценарий на „Междузвездни войни” не се харесал на водещите холивудски студия. Продуцентите не разбирали как зрителите ще се заинтересуват от история за джедаи, които се покланят на Силата и воюват против преминалите на „тъмната страна” сити.В края на краищата сценарият бил одобрен от „20th Century Fox,” която му определя бюджет, равен на телевизионна постановка. На кастинг били повикани „най-евтините” актьори. Между тях се оказал никому неизвестният тогава Харисън Форд.Филмът с дългото име „Междузвездни войни. Епизод ІV. Нова надежда” излиза на екран през 1977 г., като предизвиква небивал успех, преди всичко, разбира се, касов. При бюджет 11 млн. долара, „Междузвездни войни” събрал 513 млн. долара. Освен това филмът веднага получил шест златни статуетки на американската кино академия.Увлечението на „Междузвездни войни” обхваща милиони хора по цялата планета. Много любители даже извличат от филма философско и религиозно учение, което започват да наричат „Джедаизъм”.  Днес привържениците на „Джедаизма” в англо говорящите страни са повече от половин милион души (в Англия са около 390 хиляди души, а в Шотландия – 14 хиляди).През миналата година във Великобритания е основана Британска църква на джедаите. Съвременните „джедаи” се занимават с медитация и усъвършенстват уменията си с меч. Бюрото по национална статистика на страната сочи, че всички последователи на „Джедаизма” са атеисти, а хората, равнодушни към „Междузвездните войни” – странни типове, които развличат публиката със своите мечове.Любовта към „Междузвездните войни” понякога води до олтара. В Англия неотдавна се състояла сватбата на 41-годишния Дънкан Томас и 39-годишната Сами Гардинер, чийто чувства пламват на базата на взаимното увлечение по творбата на Лукас. Бракосъчетанието се състояло в обстановка, напълно съответстваща на кино епопеята, пише „Дейли Телеграф”. Сватбата била много необичайна, а младоженците и най-близките им хора били костюмирани като герои от филма.Освен със сагата \"Междузвездни войни\" Джордж Лукас печели известност и с поредицата \"Индиана Джоунс\", който прави в сътрудничество със своя приятел Стивън Спилбърг. Изглежда в случай с Дожрдж Лукас е вярна поговорката \"Ако много даваш, много ще пожънеш\". Изтощителните снимки, работата с капризните актьори, реализацията на новаторските идеи струват много сили на легендарния холивудски режисьор. Но с сигурност можем да кажем, че любовта на зрителите са най-добрата награда за мастития режисьор. Освен това 3-милиардното състояние, което Джордж Лукас има, е „скромен бонус” за неговия изморителен труд.", "date": "2019.05.14", "title": "14 май 1944 г. – Честит рожден ден, Джордж Лукас!"}
{"url": "http://www.cross.bg/chasa-provede-zala-1604110.html", "text": "/КРОСС/ От 09.15 часа в Националния дворец на културата президентът Румен Радев ще приветства участниците в ежегодния форум Webit.Festival за технологии, иновации и инвестиции.От 14.30 часа президентът Румен Радев ще приеме на „Дондуков\" 2 председателя на Върховния касационен съд (ВКС) Лозан Панов.От 09.00 часа в Гранд-хотел София Българската петролна и газова асоциация ще проведе конференция, посветена на 20-годишнината на Асоциацията под надслов: „20 години Българска петролна и газова асоциация - перспективи и предизвикателства пред сектора\".От 09.00 часа пред сградата на Община София на ул. „Московска\", ултрамаратонецът Краси Георгиев ще се отправи към Кюстендил - пореден етап от маратона под мотото #Свързаност, който трябва да приключи в град Дурас, Албания, на 24 май.От 09.00 часа 21 състав на Специализирания наказателен съд ще гледа делото срещу Стефан М., обвинен в участие в организирана престъпна група.От 09.00 часа 21 състав на Специализирания наказателен съд ще гледа делото срещу Кирил Г.., обвинен в участие в организирана престъпна група.От 09.30 часа 18 състав на Специализирания наказателен съд ще гледа делото срещу Любомир В. и др., обвинени в образуване и ръководене на организирана престъпна група.От 09.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще се проведе заседание на Съдийската колегия на ВСС.От 10.00 часа 17 състав на Специализирания наказателен съд ще гледа делото срещу Петър П., Станислав М. и др., обвинени в образуване и ръководене на организирана престъпна група.От 10.00 часа 6 състав на Специализирания наказателен съд ще гледа делото срещу Кирил К., Благой Д. и др., обвинени в образуване и ръководене на организирана престъпна група.От 10.00 часа в зала „Витоша\" на хотел „Маринела\" КЗП организира пресконференция, на която ще бъдат оповестени резултатите от проучването за двойния стандарт на храните в ЕС.От 10.00 часа в „Домът на Европа\" в сградата на Представителството на Европейската комисия в България (ул. „Г. С. Раковски\" №124) Национална пациентска организация ще реализира Обществен дебат за Европейски избори 2019 на тема: „Здравеопазването като общоевропейски и национален приоритет\".От 10.00 часа в Дома на Европа, д-р Десислав Тасков ще участва в дискусия по здравеопазване. В 18.00 часа, в район „Красна поляна\", Цветелина Пенкова ще се срещне с граждани.От 11.00 часа в прес клуба на БТА представителите на всички национални браншови сдружения в сектор „Транспорт\" ще излязат с обединена позиция в областта на транспорта във връзка с въвеждането на тол системата в България.От 11.00 часа в ГД „Национална полиция\" на бул. „Александър Малинов\" 1 на официална церемония в София ще бъде представено ново техническо оборудване за служителите на полицейските структури в МВР.От 11.00 часа в посолството на Венецуела, бул. \"Патриарх Евтимий\" 27, ще се проведе пресконференция на тема: \"Негативните последици от санкциите на САЩ срещу Венецуела\".От 11.00 часа в сградата на НАИМ на пл. „Ат. Буров\" 1 ще се състои откриването на изложбите \"Цветни картини от Древен Рим: мозайки от Капитолийските музеи\" и \"Усет за разкош: Римски мозайки от България\".От 11.00 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в образуване и ръководене на организирана престъпна група.От 13.00 часа в НДК ще се проведе годишно информационно събитие в рамките на Webit.От 13.30 часа 8 състав на Специализирания наказателен съд ще гледа делото срещу Иво Д., Алиман Б. и др., обвинени в образуване и ръководене на организирана престъпна група.От 14.00 часа 17 състав на Специализирания наказателен съд ще гледа делото срещу Енчо С., и др., обвинени в образуване и ръководене на организирана престъпна група.От 14.00 часа 4 състав на Специализирания наказателен съд ще гледа делото срещу Ярослав Д., Димитър Д. и др., обвинени в образуване и ръководене на организирана престъпна група.От 15.00 часа в зала 238 в Народното събрание Комисията по правни въпроси ще проведе заседание.От 15.00 часа 7 състав на Специализирания наказателен съд ще гледа делото срещу Даниел И. и др., обвинени в образуване и ръководене на организирана престъпна група.От 16.30 часа в зала 19 на ИЕФЕМ - БАН в бившия Княжески дворец ще бъде представена работата на младите етномузиколози от института.От 17.00 часа в Изложбена зала „Архиви\" ще бъде открита изложбата „Всичко се състои в нашите сдружени сили. 140 години от Учредителното събрание и приемането на Търновската конституция\".От 17.00 часа в Културен център „Люлин\" (ж.к. „Люлин 3\", бул. „Захари Стоянов\" №15, бл.324-325) ще се проведе инициативата „Съкровищата на София - мултижанрови събития за деца\".От 18.00 часа в Регионалния исторически музей ще бъде открита петата годишна изложба \"Археология на София и Софийско\".От 18.30 часа в клуб „Книгата\" ще се състои премиера на българското издание на „Датските железници\".От 18.30 часа l античен културно-комуникационен комплекс „Сердика\" - под купола на Ларгото ще се състои концерт \"Нюанси в изкуството\".От 18.30 часа в кино „Одеон\" ще се състои представянето на документалния филм „Комисията по досиетата и отварянето на архивите на Държавна сигурност\".От 10.00 часа в зала 114 на Учебен корпус № 1 на ЮЗУ „Неофит Рилски\" ще се проведе среща, на която ще бъдат представени междинните резултати от работата по гръцко-българския проект „План за развитие на социалното предприемачество\".От 11.00 часа пред зала „22 септември\" ще се състои Ден на Мароко, по време на който ще бъдат представени културата, традициите и занаятите на Кралство Мароко.От 12.00 часа зала 101 на Община Благоевград Георги Първанов ще представи на книгата „Илинденско-Преображенското въстание 1903 през погледа на европейските дипломати\".От 17.30 часа пред търговския център „Ларго мол\" ще се състои Шестото книжно изложение „Литера Експо\".От 07.00 часа в близост до кв. „Ветрен\" ще извърши третиране на посеви с пшеница срещу брашнеста мана и фузариоза.От 12.30 часа в центъра на града до Часовника ще бъде открита предизборната приемна на ГЕРБ в Бургас. На събитието ще присъстват кандидатът за евродепутат Ивелина Василева, областният координатор Димитър Бойчев, народни представители и общински съветници.От 12.30 часа в центъра на града, до Часовника (на ъгъла на улица „Александровска\" и булевард „Богориди\") кандидатите за евродепутати от ГЕРБ Ивелина Василева и Жечо Станков ще открият предизборна приемна в Бургас.От 18.00 часа в Дома на писателя ще се проведе инициативата „Нощ на литературата\".От 19.00 часа на сцената на Културен дом на нефтохимика ще бъде представен спектакълът „Мартин,Данчо и майка им\".От 10.00 часа в зала \"Варна\" на Община Варна ще се проведе пресконференция във връзка с кампания „Не шофирай, ако си пил!\"От 12.30 часа на сцена за училищно творчество в Средно училище „Гео Милев\", Хайгашот Агасян - композитор, певец и поет ще проведе майсторски клас с ученици.От 9.30 часа в Изложбени зали „Рафаел Михайлов\" започва Международно съвместно обучение по проект на РБ „П. Р. Славейков\" „МобиДиг\".От 10.15 часа във ВТУ „Св. Св. Кирил и Методий\" ще започне посещение на Н. Пр. Мануел Корчек, извънреден и пълномощен посланик на Словашката република в България, и Ивана Марксфелдова, консул в посолството на Словашката република в България. Програмата започва с работна среща с преподавателите от Колегиума по словашки език и култура и с ръководството на катедра „Славистика\" (Славистичен център). В нея ще участва посланикът на Словакия От 11.00 часа ще има среща с Ректора на ВТУ „Св. св. Кирил и Методий\". От 11.30 часа - среща разговор със студентите, изучаващи словашки език и култура.От 11.00 часа в Пресклуб на БТА - Велико Търново ще се проведе пресконференция на Община Горна Оряховица по повод Майските дни на културата и проявите, посветени на Празника на града - 29 май.От 18.00 часа в Читалище „Надежда - 1869\" ще бъде представена „Добрата сполука\" -постановка на група „Пламъчета\", читалище „Пламък-2016\".От 18.00 часа в РБ „П. Р. Славейков\" ще се проведе предизборна среща с водача на листата на„Коалиция за България\"за евроизборите проф. Боян Дуранкев. Ще се включат и други кандидати отлистата на коалицията.От 19.00 часа в Читалище „Искра\" театър „Весел\" представя „Криворазбраната цивилизация\" - мюзикъл по Добри Войников, с участието на Театрална студия към ЕГ „Проф. д-р Асен Златаров\".От 19.00 часа в МДТ „Константин Кисимов\" започва концерт на група „Сигнал\".От 10.30 часа секрекарят на Община Видин Иванела Андреева ще присъства на представянето на книгата \"Дебърските майстори във Видинска епархия\", том I, което ще се състои в Държавен архив Видин.От 11.00 часа кметът на Община Видин Огнян Ценков ще присъства на церемонията \"Първа копка\" във връзка с изграждането на търговско-развлекателен комплекс, който ще бъде разположен на територията между автогара \"Алексиев\" и бившия магазин \"Аско Деница\".От 17.00 часа в залата за временни експозиции на РИМ-Враца ще бъде представена гостуваща изложба на Исторически музей Велинград „Армъните в България\".От 12.30 часа в 13.30 часа, в град Бяла Слатина, Елена Йончева и Мариела Модева ще проведат среща с граждани в Културния дом. В 15.45 часа, те ще се срещнат с кмета на Мездра Генади Събков в общината. В 16.00 часа, кандидатите за евродепутати ще се срещнат с граждани в Дома на железничаря. В 18.00 часа, при рекламната шатра при клуба на БСП във Враца, Елена Йончева и Мариела Модева ще дадат пресконференция. В 18.30 часа, в Драматичния театър, те ще се срещнат с обществеността.От 19.00 часа в Камерна зала на ДКТ ще бъде представена постановката „Гергьовден\" от Стеван Сремац.От 17.30 часа в ХГ „Недялко Каранешев\" ще бъде открита Фондова изложба живопис „Пейзажи от старите майстори\".От 17.30 часа на площад \"Стария орех\" 1 - пред Общински младежки център \"Захари Стоянов\" ще се състои официална церемония - \"първа копка\" за ефективен старт на СМР дейностите по проект \"Реконструкция и благоустрояване на градската среда в Добрич\".От 18.00 часа ще се проведе полуфинал на Европейското първенство на УЕФА за девойки до 17 години.От 16.00 часа но площад „20-ти юли\" ще се състои Работилница за улично изкуство (ходене на лента/слаклайн, направи си топка за жонглиране и жонглирай). От 18.00 часа Група „БарбарониТе\" представят Мини циркови спектакли.В залата до Община Кресна Коалиция „Да спасим Кресненското дефиле\" ще проведе информационнасреща с дискусия за запазване на уникалния Кресненски пролом в България и наличието на алтернатива за Автомагистрала „Струма\".От 10.00 часа в сградата на Обединен детски комплекс БЧК - Кюстендил ще проведе областно състезание на ученическите екипи по първа помощ.От 11.00 часа, в читалището на с. Лисичово, Деница Златева ще проведе среща с жители. В 13:00 часа, тя ще се срещне с жители на с. Калугерово. В 15:00 часа, кандидатът за евродепутат ще проведе среща с ръководството на фирма „Брокс\" в Пазарджик. В 18:00 часа, тя ще се срещне с обществеността в Младежкия дом.От 14.00 часа, в читалището на с. Драгаш войвода, Румен Гечев ще се срещне с жители. В 17.00 часа, той ще се срещне с жители на село Горни Дъбник в читалището. В 18.00 часа, в град Плевен, Румен Гечев ще се срещне с обществеността в зала „Катя Попова\".В 09.30 часа в зала 10 на Окръжния съд ще се проведе заседание по дело срещу 14-те обвиняеми по ''цитрусовата афера''. Делото е насрочено в разпоредително заседание до 15 май от 9.30 часа в 10 зала.От 10.00 часа в Пенсионерския клуб на с. Йоаким Груево, Иван Кръстев и Тодор Стоилов ще проведатсреща с жители. В 15.00 часа, в град Пловдив, кандидатите за евродепутати ще се срещнат със Съюзана глухите. В 18.00 часа, те ще участват в дискусия: „Икономика на ЕС, заетост и доходи\" в БСПРайон Северен.В 11.00 часа в Малка конферентна зала на ДК „Борис Христов\" ще се проведе пресконференция по повод провеждането на две събития, организирани от Регионална занаятчийска камара Пловдив - Панаир на занаятите и Фестивал „Споделени нишки\".В 13.30 часа в зала 1 на Районния съд ще се проведе заседание по делото срещу Красимир Ф. и синътму Петър Ф., обвинени в причиняване на имотна вреда в размер на 1 076 000 лв., като измамата е извършена след предварително сговаряне между двамата и е особено големи размери, представляваща особено тежък случай.От 18.00 часа във фоайето на Дома на културата ретроспективна фотоизложба „Светът на НиколайХайтов\" от личния архив на писателя ще бъде представена в Пловдив.От 18.00 часа в зала „Съединение\" на пл. „Съединение\" № 1 ще бъде представе музикално театрален мултимедиен спектакъл „От Толедо до Пловдив. Пътят на еврейската сефарадска песен\".От 10.00 часа ще се проведе месечния брифинг на директора на ОДМВР-Разград.От 11.00 часа в зала 308 ще се проведе пресконференция по повод предстоящи културни събития.От 10.00 часа в зала „Свети Георги\" на Областна администрация Русе ще се проведе съвместно заседание на постоянните комисии в областта на социалните дейности и здравеопазването.От 10.30 часа, в село Ветово, в клуб „Шарено перо\", Сергей Станишев и Валери Жаблянов ще се срещнат с жители. В 13.30 часа, в Салона на кооперацията в село Бръшлен, те ще проведат среща с обществеността. В 16.30 часа, в гр. Русе при шатрата в Парка на младежта, Сергей Станишев и Валери Жаблянов ще дадат пресконференция. В 18.00 часа, кандидатите за евродепутати ще присъстват на представянето на книгата на Велислава Дърева в Дом на учените.От 14.30 часа в зала „Свети Георги\" на Областна администрация Русе ще се проведе заключителнапресконференция по проект „Програма за специализирано трансгранично обучение между Окръг Гюргево и Областна администрация Русе\".От 18.30 часа в Голямата зала на Доходното здание ГЕРБ и СДС представят листата си с кандидати заевродепутати.От 10.00 часа пред Паметника „Кръста\" в град Самоков, Момчил Неков и Крум Дончев ще почетат годишнина от Освобождението на Самоков от турско робство.От 10.00 часа в залата на Обреден дом кандидатът за евродепутат Емил Радев ще проведе среща с членове и симпатизанти на ГЕРБ в Тутракан. В 12.00 часа Радев ще разговаря с членове и симпатизанти на ГЕРБ-Главиница в НЧ „ Христо Ботев\". За 13.00 часа е насрочена срещата му актива на ГЕРБ в Ситово, която ще се проведе в общински офис на структурата. В 14.00 часа кандидатът за евродепутат ще се срещне с членове и симпатизанти на ГЕРБ в Силистра в залата на хотел „Данубе\".Два часа по-късно Радев ще бъде в Алфатар за среща с актива на ГЕРБ, която ще се състои в салона на НЧ „ Йордан Йовков\". В 17.00 часа ще започне основното предизборно мероприятие на ГЕРБ в град Дулово. На централния площад ще се проведат тържествата по повод празника на града.От 08.00 часа в областната болница „Д-р Братан Шукеров\" АД - Смолян председателят на ПГ на ГЕРБ д-р Даниела Дариткова, която е и председател на здравната комисия, заедно с кандидата за евродепутат Марин Захариев организират акция по кръводаряване.От 11.00 часа в с. Борино, Петър Витанов ще се срещне с жители. В 13.30 часа, в хотел „Орлец\" всело Буйново, той ще проведе среща с жители. В 17.00 часа, кандидатът за евродепутат ще се срещнес жители в ресторанта на село Виево.От 14.00 часа в актовата зала на СУ „Св. Св. Кирил и Методий\" гр. Смолян ще се проведе заключителното мероприятие по Националната програма „Работа на полицията в училищата\".От 16.00 часа в Регионална библиотека „Николай Вранчев\" - гр. Смолян ще се състои отчитане на ежегодния конкурс за превод, посветен на патрона на библиотеката Николай Вранчев - книжовник, общественик, писател и преводач.От 17.00 часа в НЧ „Кирил Маджаров-1866\" - гр. Смолян ще се състои Тържествен концерт по случай 70 години от създаването на ДГ „Радост\".От 19.00 часа в РДТ „Николай Хайтов\" - гр. Смолян, Зала 1, ще се състои „За народното творчество\" от Камен Донев - спектакъл на Драматичен театър.От 10.00 часа в зала „Фоайе\" на Общината ще се състои пресконференция на кмета на Стара ЗагораЖивко Тодоров.От 10.30 часа на летище Стара Загора ще се състои откриване на Дванадесетото издание на Специализираното изложение за земеделие БАТА АГРО 2019.От 11.00 часа в сградата на затвора в Стара Загора министърът на правосъдието Данаил Кирилов щеоткрие нов арест.От 12.30 часа в Детски отдел на Библиотека „Родина\", ул. „Българско опълчение\" № 69, ще се състои„Лабиринти от книги\" - запознаване с дейността на библиотеката.От 13.00 часа в Славейковото училище ще се проведе пресконференция във връзка с ценно постъпление, дарение от почетния гражданин Хамди Илиязов за Регионален исторически музей - Търговище. Дарението е единствен по рода си до този момент печат от ескиджумайския панаир, датиран от 1877 г.От 12.00 часа в пресклуба на БТА в Шумен ще се състои пресконференция на Радан Кънев, Стефан Тафров и други кандидати за евродепутати от листата на \"Демократична България\".В зала Арена Шумен ще се състои предизборна проява на ПП ГЕРБ. ", "date": "2019.05.14", "title": "Предстоящи събития в страната за 14 май"}
{"url": "http://www.cross.bg/frantziya-pravitelstvo-xiii-1604109.html", "text": "/КРОСС/  - Анри I е коронясан за крал на Франция.- Анри IV е убит и на трона застава 9-годишният му син Луи XIII. - Четиригодишният Луи XIV става крал на Франция след смъртта на баща си - Луи XIII. - Свиква се Третият църковно-народен събор, по време на който се изработва устав за управление на Българската православна църква. - Основан е уругвайският футболен тим Насионал Монтевидео. - Гео Милев е осъден на една година тъмничен затвор, глоба от 20 000 лева и лишаване от граждански и политически права за 2 години. - Образувана е Самарската област. - След едномесечна правителствена криза е сформиран коалиционен кабинет на Демократическия сговор и Националлибералната партия, като министър-председател на България остава Андрей Ляпчев. - Израел се обявява за независима държава и избира временно правителство. Непосредствено след това страната е нападната от съседните арабски страни, с което започва Арабско-израелската война (1948).- България заедно с Албания, ГДР, Полша, Румъния, СССР, Унгария и Чехословакия участва в създаването на Военно-политическата организация на Варшавския договор. - В Литва Ромас Каланта се самозапалва на публично място в знак на протест срещу потисничеството от страна на съветското правителство. - Изстреляна е първата американска космическа станция - Скайлаб. - Самоубийствена атака на жена-камикадзе в Чечня отнема живота на 18 души. - Открит е стадиона Авива Стейдиъм в Дъблин, Ирландия. ", "date": "2019.05.14", "title": "14 май в историята"}
{"url": "http://www.cross.bg/isidor-voiivodata-hristiyanin-1604107.html", "text": "/КРОСС/ През времето на император Декий (249–251 г.) Исидор бил насила взет във войската. От малък той бил християнин и прекарвал живота си пост, молитва и добри дела.Когато се узнало, че той е християнин, войводата го съветвал да се отрече от Христа и да принесе жертва на идолите. Исидор му отговорил:- Макар и да убиеш тялото ми, над душата ми нямаш власт. Аз имам истинния и жив Бог Иисуса Христа, Който и сега живее в мене и след смъртта ми бъде с мене; и аз самият съм в Него и ще остана в Него, и няма да престана да изповядвам неговото свято име, докато духът ми е в тялото ми.Войводата наредил най-напред да бият Исидор с волски жили, а след това му отрязали езика. Но и без език Исидор чрез Божия Дух говорел и изповядвал името Христово. Между това войводата бил постигнат от Божие наказание и той изведнъж онемял, но при все това не се вразумил от това наказание. Той дал знак да отсекат главата на Исидор. Това станало в 251 година.", "date": "2019.05.14", "title": "Св. мъченик Исидор Хиоски"}
{"url": "http://www.cross.bg/lyubov-govorish-vsyaka-1604106.html", "text": "/КРОСС/ \"Не за всяка любов можеш да говориш. Има една, която пазиш в сърцето си, без да я споменаваш пред другите. Аз знам... и ти знаеш - за истинската любов не се говори никога и пред никого!\"Джордже Балашевич", "date": "2019.05.14", "title": "Не за всяка любов можеш да говориш"}
