{"url": "http://www.cross.bg/govori-hora-miliardi-1607292.html", "text": "/КРОСС/ Едно от най-големите световни списания - Variety, хвърля светлина върху някои от най-големите и най-добри таланти в Холивуд, които са част от ЛГБТ общността.В новия брой на списанието, озаглавен „Power of Pride\", са представени Джим Парсънс, Били Айкнър, Азия Кейт Дилън, Емджей Родригез, Дон Лемон и Хана Гадсби.Звездата от свършилия неотдавна световно успешен сериал „Теория за големия взрив\" Джим Парсънс говори за силата, която е почувствал, след като става публично известно, че е гей: „Като стана публично, си казах - ОК, ако все още имате проблем с хомосексуалните хора, имате проблем с мен. Почувсвах голямо въодушевление и все още го има! Така го усещам. Това е огромно облекчение, а в същото време е хубаво понякога да чувстваме справедлив гняв\".Били Айкнър, от своя страна, говори за хомофобията, която все още съществува в кино индустрията, като припомня продуцент, който казва, че е ок с това да има повече гей образи, но не разбирал защо тези роли трябва да се дават на гей актьори. „Никой не иска свят, в който хетеро трябва да играе хетеро, или гей да играе гей, защото хубавото на това да си актьор е да се превъплътиш в образ, какъвто не си. Проблемът е, че ролите не се разпределят равностойно в момента\".Азия Кейт Дилън говори за новаторската роля като non-binary образ (бел. ред.: non-binary - хора, които могат да се идентифицират с два или повече пола; без полова принадлежност; с колебаеща се полова идентичност; не поставят име на своя пол) в американската телевизионна поредица „Милиарди\": „Има една перспектива в „Милиарди\" - учи ни да разбираме половата идентичност, за което аз и моят характер можем да бъдем мост. Мисля, че разбирането създава надежда\".Дилън говори и за хората, които са отъпкали пътя, по който сега върви: \"Прекарам много време в размисъл за хората, които дойдоха преди, които пламнаха по пътя, към който се присъединих. Хора като Марша П. Джонсън, Силвия Ривера и Джеймс Болдуин... странни хора, транс-жени и цветни хора, които започнаха революцията много преди да се родя. Нямаше да бъда тук без техните кръв, пот и сълзи\".", "date": "2019.06.20", "title": "Variety посвещава брой на ЛГБТ общността"}
{"url": "http://www.cross.bg/lednitzi-himalaite-himalaiiskite-1607268.html", "text": "/КРОСС/ Учени от САЩ, анализирали шпионски сателитни изображения от времето на Студената война, са стигнали до заключението, че ледниците в Хималаите се топят двойно по-бързо от началото на 21 в. в сравнение с края на 20 в., съобщават АП и Ройтерс, позовавайки се на публикация в сп. \"Science Advances\".За целите на изследването специалистите са изчислили количествено и са сравнили промените в дебелината на ледовете на 650 ледника през периода 1975-2000 и 2000-2016 г. От началото на 21 в. хималайските ледници губят около 1% лед годишно.\"Резултатите от изследването показват, че хималайските ледници са претърпели значителна загуба на лед през последните 40 години, като средната скорост на топене през 21 в. е двойно по-бърза от края на 20 в.\", пишат авторите на проучването.Сред възможните причина за ускореното топене е повишаването на средната температура в региона с 1 градус Целзий. \"Загубата на лед е плашеща, но още по-плашещи са двойно по-бързите темпове на топене\", казва гласиологът и ръководител на изследването Джон Мауер от Колумбийския университет.Количеството останал лед в Хималаите - част от регион, наричан Третия полюс, е само 72% в сравнение с наличния през 1975 г. От началото на века хималайските ледници губят около 8,3 млрд. тона лед годишно. За сравнение - в периода между 1975 и 2000 г. годишната загуба възлиза на 4,3 млрд. тона. Топенето на хималайските ледници не допринася съществено за покачване на морското равнище, тъй като \"бледнее\" в сравнение с топенето на Гренландия и Антарктика. Загубата на лед обаче означава настоящи и бъдещи проблеми с водоснабдяването за стотиците милиони хора в региона, отбелязва съавторът на изследването Йорг Шафер.Учените не разполагат с достатъчно данни за леда в Хималаите, докато Джош Мауер не попада на разсекретени и публикувани онлайн изображения от американски шпионски сателити. Благодарения на тях специалистът успява да изчисли наличния лед в Хималаите през 1975 г. След това Мауер използва други сателитни изображения, за да отчете количеството на леда през 2000 г. и отново през 2016 г.Предишни проучвания обхващат индивидуални ледници през кратък период от време. Настоящото изследване представлява първия по рода си \"поглед\" към голямата картина - топенето на 650 ледника за период от десетилетия. ", "date": "2019.06.20", "title": "Ледниците в Хималаите се топят по-бързо "}
{"url": "http://www.cross.bg/kliment-ohridski-organizira-1607293.html", "text": "/КРОСС/ Държавната агенция за закрила на детето организира среща-дискусия на тема „Децата във фокуса на медиите\". Събитието се организира с любезното съдействие на СУ „Св. Климент Охридски\".Дискусията ще се проведе в Нова конферентна зала (Огледалната зала) на СУ „Св. Климент Охридски\" на 21 юни 2019 г. от 14:00 до 16:00 часа.На форума са поканени журналисти, общественици, преподаватели от СУ „Св. Климент Охридски\", медийни експерти, деца и младежи. Събитието включва два модула: „Социални мрежи, фалшиви новини, медийна грамотност\" (Модул 1) и „Етични стандарти, права на децата и медийно отразяване (Модул 2). ", "date": "2019.06.20", "title": "ДАЗД организира дискусия на тема „Децата във фокуса на медиите\" "}
{"url": "http://www.cross.bg/globiha-prostitytka-sled-predyprezhdeniya-1607284.html", "text": "/КРОСС/ 42-годишна жена отнесе глоба в размер на 500 лева заради получаване на на нетрудови доходи чрез проституция. Жрицата на любовта е работила в местността Крушките край стария път от Варна за Бургас.В период от три месеца и половина през 2017 г. на нея са й били връчени 12 предупредителни протоколи от полицаи. При последния случай от 20 юли тя била хваната да предлага сексуална услуга на клиент в спрян на малка поляна край пътя лек автомобил.42-годишната жена вече е осъждана за сходни деяния. Глобата й беше наложена от Варненския районен съд след споразумение между подсъдимата и прокуратурата. ", "date": "2019.06.20", "title": "Глобиха проститутка след 12 предупреждения "}
{"url": "http://www.cross.bg/mezhdynarodnata-kazal-koreya-1607291.html", "text": "/КРОСС/ Китайският президент Си Цзинпин е казал на севернокорейския лидер Ким Чен-ун при разговорите им в Пхенян днес, че се надява Северна Корея и САЩ да продължат да преговарят и да постигнат напредък. Такива са очакванията и на международната общност, съобщават китайски медии, цитирани от Ройтерс и АП.Си казал също, че положението на Корейския полуостров \"засяга мира и стабилността в региона\".\"През изминалата година се появиха добри перспективи за решаване на проблема за полуострова чрез диалог, което бе оценено от международната общност, но и засили очакванията й\", казал Си, очевидно визирайки срещите между Ким Чен-ун и президента на САЩ Доналд Тръмп в Сингапур и Ханой.Тези разговори в момента са блокирани след неуспеха на последната среща в Ханой, отбелязва АП.Китайският президент, цитиран от Ройтерс, посочил също, че дружбата между Китай и Северна Корея не може да бъде разклатена от промени в международната обстановка. Той добавил, че Пекин иска да играе конструктивна роля в денуклеаризацията на Корейския полуостров.Си Цзинпин пристигна в Пхенян тази сутрин начело на представителна правителствена делегация. Очаква се визитата му да продължи и утре. ", "date": "2019.06.20", "title": "Китай се надява на напредък в диалога между САЩ и Северна Корея "}
{"url": "http://www.cross.bg/byala-godini-aleks-1607280.html", "text": "/КРОСС/ Близки, приятели и роднини на 18-годишния Алекс Ангелов, който загина след разпра пред дискотека в град Бяла, Русенско, преди 2 години, се събраха днес на протест срещу присъдата, издадена от Апелативния съд във Велико Търново. Хората са недоволни от факта, че обвиняемият Валентин Маринов получи 3-годишна присъда за действията си на 8 юли 2017 г.Пред сградата на Районния съд в Бяла се събраха десетки жители на града и околните села, за да изразят своето недоволство от решението на Апелативния съд във Велико Търново за смъртта на 18-годишния Алекс Ангелов. Причината хората да излязат на улицата е, че обвиняемият Валентин Маринов бе осъден от Русенския окръжен съд на 20 години затвор, но апелативните съдии намалиха присъдата на 3 години, като преквалифицираха деянието от причиняване на смърт по хулигански подбуди в причиняване на смърт по непредпазливост.Хората носеха плакати с надписи:\"Българите кучета ли сме?\"\"Село Босилковци ви подкрепя, Стърмен, Ботров, Дряновец\"\"Искаме уволнение на тримата съдии от Апелативен съд В.Търново, издали оправдателната присъда за убийството на Алекс\"\"Ще се борим до края за справедлива присъда за нашето момче Алекс! Обичаме те! Липсваш ни!\"\"Това е подигравка с българския народ\"Последните думи бяха на кмета на Бяла Димитър Славов, който с правота допусна, че наистина е възможно да понесе тежко наказание за обида на съда. В интерес на истината обаче от Апелативния съд във Велико Търново изпратиха позицията си за взетото решение и представиха своите аргументи.Хората в Бяла се надяват на ново решение, което или да върне делото за ново разглеждане, или да бъде потвърдена присъдата на русенските магистрати - 20 години затвор за Валентин Маринов. ", "date": "2019.06.20", "title": " Бяла на протест срещу присъдата за смъртта на Алекс Ангелов"}
{"url": "http://www.cross.bg/glas-partiite-namalyavaneto-1607281.html", "text": "/КРОСС/ Бюджетната комисия в парламента одобри на второ четене намаляването на партийните субсидии от 11 лв. на 1 лев за глас. Това стана с промени в Бюджета за тази година. В момента депутатите обсъждат възможностите за финансиране на партиите от бизнеса.Това на практика означава, че до края на тази година субсидията на партиите ще бъде по 6 лева на реален глас, тъй като вече половината от субсидиите са платени.Срещу намаляването на субсидиите на 1 лев се обявиха по време на комисията от ДПС и БСП.От ДПС обясниха, че намаляването ще обвърже финансово партиите с бизнес интереси, от БСП видяха обричане на малките партии.Снимка Ани Петрова, БНР", "date": "2019.06.20", "title": " Бюджетната комисия одобри на второ четене партийните субсидии от 1 лев за глас"}
{"url": "http://www.cross.bg/pytin-rysiya-godini-1607282.html", "text": "/КРОСС/ Европейският съюз е загубил близо 5 пъти повече от Русия за 5 години санкции срещу нея. Това заяви руският президент Владимир Путин в 17-ата \"Пряка линия\" със сънародниците му.Путин нарече \"пълна глупост\" твърденията за руска окупация в Източна Украйна и заяви, че Русия би плюла на интересите си, ако изпълни исканията на Запада, само и само да настъпи помирение.Путин, чийто рейтинг е паднал за 4 години от 90 на 64 процента, увери руснаците, че вече се наблюдава смяна на тенденцията на обезценяване на доходите им и те постепенно ще се повишават.Руският президент смята, че е възможно да бъдат обсъдени въпросите на международната сигурност и двустранните отношения с ръководителя на Белия дом Доналд Тръмп.\"Имаме какво да говорим в областта на международната сигурност, разоръжаването - имаме договор за СТАРТ-3 в близко бъдеще - и от гледна точка на установяването на нормални междудържавни отношения във всички области, включително икономиката\", каза Путин. Русия е готова за диалог със САЩ толкова, колкото американските му партньори са готови за това, отбеляза Путин.\"Диалогът винаги е добър. Разбира се, ако американската страна прояви интерес към това, вече съм говорил за това много пъти: ние сме готови за този диалог толкова, колкото нашите партньори са готови за това\", каза той. Путин също отбеляза, че санкциите, наложени от САЩ срещу Русия, са грешка, но американците ще стигнат до неговата реализация и ще могат да го коригират.\"Що се отнася до санкциите, по мое мнение, това е голяма грешка от страна на САЩ, но се надявам, че понякога това съзнание ще дойде и ще бъде коригирано,\" каза той.Съединените щати започнаха да налагат санкции на Руската федерация във връзка със събитията в Украйна и обединението на Крим с Русия през март 2014 г. Редица руски банки и компании, както и високопоставени служители, бяха забранени за износ на американски стоки, технологии и услуги в Крим. Американските инвестиции в полуострова също бяха обявени извън закона. Санкциите многократно бяха удължаван.  ", "date": "2019.06.20", "title": "Путин: ЕС е загубил близо 5 пъти повече от Русия за 5 години санкции срещу нея "}
{"url": "http://www.cross.bg/srednoto-bulgariya-napitki-1607285.html", "text": "/КРОСС/ През 2018 година ценовото равнище на съпоставима кошница с храни и безалкохолни напитки в целия Европейски съюз е два пъти по-високо в най-скъпата държава-членка (Дания), отколкото в най-евтината (Румъния), показват данни на Евростат.В същото време ценовото равнище на алкохолните напитки е най-ниско в България и Румъния и два пъти и половина по-високо във Финландия, докато на тютюневите изделия е най-ниско отново в нашата страна и най-високо във Великобритания.Дания е имала най-високото ценово равнище за храни и безалкохолни напитки в ЕС през миналата година - 130% от средното за съюза, следвана от Люксембург и Австрия (125% от средното за ЕС), Ирландия и Финландия (120%) и Швеция (117%).В противоположния край на скалата най-ниските ценови равнища се наблюдават в Румъния (66% от средните за ЕС), Полша (69%), България (76%), Литва (82%), Чехия (84%) и Унгария (85%).Нивата на цените на алкохолните напитки пък варират от най-ниските равнища, които са регистрирани в България и Румъния (74% от средното ниво за ЕС), следвани от Унгария (77%), до най-високите във Финландия (182%), Ирландия (177%) и Швеция (152%).По отношение на тютюневите изделия ценовите нива в някои страни-членки са до четири пъти по-високи от тези в най-евтините. Най-ниските равнища на цените на тютюневите изделия са наблюдавани в България (едва 49% от средното за ЕС), следвана от Полша (60%) и Хърватия (62%), а най-висока в Обединеното кралство (204% от средното равнище за ЕС), Ирландия (201%) и Франция (141%). ", "date": "2019.06.20", "title": "Алкохолът и цигарите най-евтини в България от целия ЕС"}
{"url": "http://www.cross.bg/gradysa-slunchevo-mesta-1607286.html", "text": "/КРОСС/ До полунощ валежите ще спрат и в оставащата част от нощта ще преобладава ясно и тихо време. Утре отново ще бъде предимно слънчево, след обяд - и горещо.В следобедните часове ще се развива купеста, над планинските и северните райони - и купесто-дъждовна облачност, и на места там ще превали и прегърми. Възможни са локални интензивни валежи и градушки. Вятърът ще е слаб, от север. Максималните температури ще са между 29 и 34 градуса.Над Черноморието ще е слънчево, след обяд - с временни увеличения на облачността. На отделни места по северното крайбрежие краткотрайно ще превали. Ще духа слаб северен вятър. Максимални температури: между 30 и 32 градуса. Температурата на морската вода е 24-27 градуса. Вълнението на морето ще е 1-2 бала. Над планините преди обяд ще е предимно слънчево. Около и след пладне ще се развива купеста и купесто-дъждовна облачност и до вечерта на много места ще превали и прегърми, като в отделни райони са възможни и мощни гръмотевични бури. Ще духа слаб север-северозападен вятър. Максимална температура на 1200 метра - около 23 градуса, на 2000 метра - около 15 градуса.През почивните дни ще бъде предимно слънчево, с максимални температури над 30 градуса, в отделни райони в Горнотракийската низина и източната част на Дунавската равнина - и над 35 градуса.  ", "date": "2019.06.20", "title": "Над 35 градуса през уикенда на места "}
{"url": "http://www.cross.bg/oruzhiya-ognestrelni-pordim-1607283.html", "text": "/КРОСС/Арестуван е 59-годишен мъж от Пордим, който е произвел огнестрелни оръжия в гаража си. Това съобщи Владимир Николов - наблюдаващ прокурор от Районната прокуратура в Плевен, цитиран от БТА.Вчера на база на получена оперативна информация, служители на полицията в Пордим са претърсили и иззели от дома на обвиняемия 9 самоделни огнестрелни оръжия и сериозно количество боеприпаси - 559 патрони, 22-ри калибър.Престъплението е разкрито. Привлечен е към наказателна отговорност 59-годишния мъж от Пордим и му е повдигнато обвинение за престъпление \"държане на огнестрелни оръжия и боеприпаси без надлежно разрешение\". Задържан е за 72 часа. Ще се поиска от съда постоянна мярка \"задържане под стража\".Касае се за доста сериозна, изключителна обществена опасност на конкретното извършено деяние - голям брой оръжия и сериозно количество боеприпаси, коментира прокурор Николов. По думите му са събрани първоначални доказателства, че оръжията са произведени от обвиняемия. Използвани са части от два вида въздушни пушки и други детайли, като са сглобени напълно годни огнестрелни оръжия. Назначени са експертизи и е доказано категорично, че с тези оръжия е произвеждан изстрел, каза прокурорът. Предстоят разпити на свидетели, назначени са експертизи.\"Налице са доказателства, че обвиняемият по делото е предоставял огнестрелни оръжия на други лица. Предстои тези лица да бъдат установени и разпитани. По твърдение на обвиняемия той е предоставял оръжието без да е получавал финансова облага, но това може да бъде защитна версия. Произвеждани са в домашни условия - в гаража. Той има съответни технически умения, не е осъждан, няма материали досега за него в системата МВР. Официално се води безработен. Има умения по стругарство. Дал е обяснение, че това му е хоби. Имаме данни че е предоставял такива оръжия на две лица\", коментира прокурорът.Директорът на ОДМВР Красимир Начев отбеляза, че оръжията са със сгъваем приклад, имитират автомат \"Калашников\", 22-ри калибър са, с монтиран заглушител, което позволява скрито носене. По думите му целта на това производство е да стигне до втори, трети лица, но благодарение на полицията в Пордим не е успяло да стигне до пазара.Вчера след обед е образувано делото и действията по него са на ранен етап, посочи прокурорът. ", "date": "2019.06.20", "title": "Арестуваха спец, изработвал копие на \"Калашник\" в гаража си "}
{"url": "http://www.cross.bg/gradysa-zapadna-evropa-1607265.html", "text": "/КРОСС/ Прогностичните модели на световните метеорологични централи от няколко дни прогнозират рекордно горещо време в няколко страни от Западна Европа, което се очаква към средата на следващата седмица.До тези срокове остава все още достатъчно време, за да има някои разногласия относно точната \"посока на удара\",  но вече с голяма вероятност може да се приеме, че гореща вълна в Западна и част от Централна Европа ще има. В следващите няколко дни  ще бъдат внасяни уточнения за това колко високи ще бъдат температурите и къде ще бъде най-горещо.Още утре в района на Централното Средиземноморие ще се образува приземен антициклон, а в следващите дни между Исландия (иначе - почти целогодишна столица на циклоналното \"царство\") и Скандинавия също ще се образува обширен антициклон.От Северозападна Африка към Западна Европа, от своя страна, в средната тропосфера ще израсне мощен гребен на високо налягане. Споменатите по-горе приземни антициклони в началото на следващата седмица ще се свържат в общ гребен и към Западна Европа ще се устреми мощен поток на \"пресен\", без време да се трансформира (изстива достатъчно) сух и горещ тропичен въздух, формиран над Северозападна Африка.Именно заради сложните взаимодействия на горепосочените барични образувания, все още няма достатъчно конкретна яснота за точния път на горещата вълна, но към момента последните обновления на моделите сочат, че най-горещо ще бъде в почти цяла Франция, без западното атлантическо крайбрежие, Германия и страните от Бенелюкс.Според някои вчерашни модели, основната посока на горещата вълна, освен Източна Испания, отново цяла Франция и Германия, бяха и страните около Във всички случаи, в средата на следващата седмица в много райони на Западна и части от Централна Европа ще бъдат отбелязани не просто много високи температури. Ще бъдат \"бити\" и подобрени много температурни рекорди, тъй като във височина температурата ще доближи 30 градуса (на около 1500 метра надморска височина). При такава температура на въздушната маса, при земя, в зависимост от фактори като обмен на вятъра между различни слоеве, приземен вятър  и посоката му, наличие или  не на облаци, теоретично възможната температура при земя би могла спокойно да премине  и  45 градуса.Друг е въпросът, че подобни условия рядко се реализират в перфектното съчетание. Все пак, на много места в ниските части на Франция температури над 40 градуса ще бъдат отбелязани. Ако посоката на горещата вълна все пак е Бенелюкс, то в Холандия, Белгия и Люксембург също ще станат свидетели на близки и около 40 градусови максимуми. Предстои да узнаем до няколко дни.Тази, първа за лятото много гореща вълна, няма да бъде толкова продължителна и ще трае около 2 до 3-4 дни, след което горещата екс-тропична въздушна маса ще се трансформира и постепенно движи на изток към Полша и балтийските страни.Засега - не в такава степен.Има сценарии, при които в последните дни на месеца у нас температурите ще доближат 40 градуса, но към момента те не са достатъчно  достоверни, а и има твърде много време до тези срокове.У нас, засега, подобни апокалиптични жеги не се очакват: температурите ще бъдат в рамките на обичайните за месеца или малко над тях - около и малко  над 30 градуса, като само в събота и неделя на места ще достигнат стойности до около 34, 35 градуса.Атмосферата ще остава частично нестабилна и във всеки от следващите 6-7 дни в различни райони на страната ще има краткотрайни валежи с гръмотевици с различна степен на разпространение, мащаб и интензитет.До сряда следващата седмица, включително, задължително си носете чадър, ако  излизате на открито. Дори да не ви потрябва, няма да ви навреди. ", "date": "2019.06.20", "title": "42-градусова жега застига Западна Европа"}
{"url": "http://www.cross.bg/finansirane-manolova-plyralizum-1607294.html", "text": "/КРОСС/ Омбудсманът  Мая  Манолова призова народните представители да не приемат промените за неограничено частно финансиране на политическите партии. Общественият посредник е категоричен, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм. Мая Манолова е категорична, че ако предложеният корпоративен модел за финансиране на политическите партии бъде приет, тя „незабавно и без колебание\" ще сезира Конституционния съд заради погазване на принципите на демократичната и правова държава и на политическия плурализъм.", "date": "2019.06.20", "title": "Мая Манолова дава частното финансиране на партиите на КС"}
{"url": "http://www.cross.bg/iskur-chistota-yulian-1607287.html", "text": "/КРОСС/ Опитът на кмета Йорданка Фандъкова да представи скандала с \"Чистота Искър\" като приключен е несъстоятелен, тъй като противоречи на фактите. Това заяви заместник-председателят на СОС от БСП Милка Христова. Тя показа хронология на събитията от началото на годината, от която става ясно, че управляващите в Столична община за пореден път се опитват да скрият проблем като го представят за приключен, поради \"взети вече мерки\".\"Въпреки обясненията на кмета Фандъкова, продължавам категорично да настоявам докладът от извършената проверка на \"Чистота Искър\" от отдел \"Вътрешен контрол\" да бъде предоставен на Столичния общински съвет, който е принципал на общинското дружество. Тази проверка беше направена по повод сигнал за наличие на редица нарушения в дейността на това дружество. В него се съдържа информация и за редица други тежки нарушения, различни от скандалния договор за \"наем на техника\" с \"Грийн партнерс\" ЕАД. Затова е изключително важно ние, общинските съветници, да бъдем информирани за всички констатирани нарушения в доклада\".Според Милка Христова, управляващите в Столична община полагат голямо старание да приключат бързо разразилия се на сесията на 13-и юни скандал, свързан с \"Чистота Искър\", тъй като най-вероятно констатациите в този доклад са крайно нелицеприятни за тях.\"По думите на кмета, случаят следва да се счита за приключен, тъй като в началото на годината управителят Юлиан Михайлов е уволнен в хода на проверката, именно заради договора за наем на техника с \"Грийн партнерс\" за 12 млн. лв. Фактите обаче са съвсем различни, обясни Милка Христова. - С решение № 49/31.01.2019 г. СОС преобразува правната форма на \"Чистота Искър\" от ЕООД в ЕАД, като в съвета на директорите беше включен и Юлиан Михайлов. На него му беше възложено да извърши всички необходими действия по вписването на промяната, като до нея остава управител на дружеството. С решение № 96/14.02.2019 г. на СОС по доклад с вх. № СОА19-ТД26-215/1/12.02.2019 г. Юлиан Михайлов беше заменен, а на негово място в Съвета на директорите на \"Чистота Искър\" беше избран Стефан Пейков. В посочения доклад, който е от една страница, няма нито дума за причините за предлаганата замяна, още по-малко пък констатации за установени нарушения в хода на извършвана проверка, в това число и за договора за наемане на техника с \"Грийн партнерс\" АД. Тук още веднъж обръщам внимание, че Юлиан Михайлов е само заменен в Съвета на директорите, а не е освободен от длъжност поради нарушения. Вписването на преобразуването на дружеството в ЕАД и на новия съвет на директорите в търговския регистър става на 11.04.2019 г. и оттогава възникват правомощията на новия изпълнителен директор Стефан Пейков. Не ми е известно дотогава дружеството да е управлявано от друг управител, различен от Юлиан Михайлов\".Милка Христова е категорична, че Столична община опитва да замете случая под килима със съобщението, че ще предаде резултатите от проверката на \"Чистота Искър\" на компетентнтите институции.\"Преди да стигне до специализираните органи, докладът трябва да бъде предоставен на Столичния общински съвет, който е принципал на дружеството и не може по никакъв начин да бъде изместен в това му качество от органите на Прокуратурата, коментира заместник-председателят на СОС от БСП. - На кмета Фандъкова искам да припомня, че идеята дружеството да бъде преобразувано от ЕООД в ЕАД изобщо не възникна във връзка с последната проверка на \"Вътрешен контрол\", за да го представя сега тя като \"взети мерки\". Преобразуването е на дневен ред от началото на 2017 г., когато беше освободен за нарушения поредният управител на \"Чистота Искър\". Тази идея се реализира едва две години по-късно в конкретно решение № 49/31.01.2019 г. на СОС. Междувременно в постоянните комисии бяха внасяни от Юлиан Михайлов документи за преобразуването, които не бяха издържани в правно отношение. Защо е било нужно това \"тупане на топката\", оставам да помислят гражданите на София. Надали има наивници\". ", "date": "2019.06.20", "title": "Милка Христова: Оправданието на Фандъкова за \"Чистота Искър\" е несъстоятелно   "}
{"url": "http://www.cross.bg/falshivi-dokymenti-lichni-1607288.html", "text": "/КРОСС/ В Атина е задържан 52-годишен българин. В дома си в Пирея той е печатал фалшиви лични документи - паспорти и лични карти. Арестът е извършен от полицаи от специализирания отдел за борба с организираната престъпност. Българинът е заловен с колет, транспортиран с автобус от България, като в него са били скрити български паспорти, лични карти, както и списък с имена, на които да се издадат фалшиви документи.При обиск в дома му криминалистите открили напълно оборудвана работилница за производство на фалшиви документи. Намерени са фалшиви български и румънски паспорти, както и шофьорски книжки. Банкови документи доказват движение на хиляди евро от и към български банки.Полицаите са убедени, че задържаният българин е част от мрежа за фалшиви документи, предназначени за нелегално придвижване на мигранти в Евросъюза. Цената на един фалшив документ се движи около 2 хиляди евро. ", "date": "2019.06.20", "title": "Българска следа в мрежа за производство на фалшиви документи в Гърция "}
{"url": "http://www.cross.bg/borisov-predsedatel-veber-1607289.html", "text": "/КРОСС/ Премиерът Бойко Борисов заяви днес в Брюксел, че ГЕРБ продължава да стои зад кандидатурата на германския политик Манфред Вебер за следващ председател на Европейската комисия. На влизане в Европейския съвет той каза, че е малко вероятно лидерите на страните членки на ЕС да постигнат споразумение тази вечер:\"Твърдо стоим зад Манфред Вебер и ние имаме време. План Б е когато се изчерпа план А. Продължават, на български -  пазарлъците, а по европейски - консултациите\".Борисов каза, че и други лидери са го търсили за консултации и спомена конкретно име:\"Снощи говорих с Мишел Барние, по късни доби. Той ми каза, че би бил добър кандидат. Аз споделям решенията на Европейската народна партия! Това е отговорното решение\".На въпрос на \"Хоризонт\" дали главният преговарящ на ЕК за Брекзит Мишел Барние е искал неговата подкрепа за поста председател на ЕК, министър-председателят отказа коментар. ", "date": "2019.06.20", "title": "Борисов: ГЕРБ стои зад Вебер за председател на ЕК"}
{"url": "http://www.cross.bg/bilo-meche-lyubveobilno-1607262.html", "text": "/КРОСС/ Властите в американския щат Орегон решиха да убият черно мече, защото то се сближило с местните жители прекалено много. Държало се с хората \"твърде любвеобилно\".Те от своя страна почти непрекъснато го хранели и си правили селфита с животното, съобщават от полицията в Twitter.Според доклад на щатските горски служби мечето е било привикнало до такава степен с присъствието на хората, че не било изключено в даден момент да промени нрава си и да ги нападне. Предвид тази хипотетична заплаха е било взето решението 3-годишното мече да бъде застреляно.\"В името на нашата безопасност е по-добре да не храним дивите животни в природата, а да оставим тази задача на професионалистите. Разбирам добрите намерения на туристите да му дават храна, но никога не бива да храните мечки, особено в дива среда\", заяви Кърт Лайсенс от горската служба на Орегон. ", "date": "2019.06.20", "title": "Застреляха мече в Щатите, било твърде любвеобилно "}
{"url": "http://www.cross.bg/prilozheniyata-yyazvimi-pravyat-1607261.html", "text": "/КРОСС/ Над 89% от приложенията за мобилни устройства са уязвими на хакерски атаки, твърди ново изследване на компанията за киберсигурност Positive Technologies, цитирано от technews.bg.Данните сочат, че 38% от приложенията за платформа iOS имат уязвимости от високо ниво, а при апликациите за Android този показател е още по-висок - 43%.Според специалистите, още на ранен етап на създаване на мобилните приложения разработчиците допускат грешки, които ги правят уязвими.Понякога приложенията се създават специално за проследяване на потребителя и кражба на неговите данни, докато самата апликация се рекламира като много полезна услуга.Мобилните вируси действат по различен начин. Някои са способни да прихващат и изпращат SMS-и, други следят написаното от клавиатурата, трети правят записи от екрана и т.н.Заслужава да се отбележи, че понякога вирусите се откриват в новите смартфони, т.е. зловредният софтуер се \"зашива\" директно в операционната система и не може да бъде премахнат. ", "date": "2019.06.20", "title": "Близо 90% от мобилните приложения са уязвими"}
{"url": "http://www.cross.bg/tymor-yaiichnikov-godishna-1607263.html", "text": "/КРОСС/ Лекарите от Медицински комплекс „Д-р Щерев\" отстраниха 12-килограмов яйчников тумор с диаметър 40 см от корема на 41-годишна жена, като запазиха репродуктивните й органи, съобщиха от лечебното заведение.Пациентката е 41-годишна и не е раждала. Хирургическата интервенция е продължила близо 2 часа, като жената е настанена в добро състояние в реанимация, след което е раздвижена и преместена в отделение.Жената потърсила медицинска помощ, след като забелязала, че коремът й се подува и трудно диша, особено в легнало положение. Започнала да чувства и тежест.„От направените предоперативни изследвания установихме, че се касае за огромен, най-вероятно доброкачествен, яйчников тумор. По време на операцията се потвърдиха нашите предположения. Това ни позволи да отстраним само тумора и да запазим репродуктивните органи. Трайните хистологични препарати потвърдиха диагнозата доброкачествен яйчников тумор\", коментира д-р Иван Димитров, акушер-гинеколог и ръководител на екипа, извършил операцията, в която участие взимат още акушер-гинекологът д-р Едвард Михайлович и младши лекар д-р Мария Аноар.Д-р Димитров допълни, че при толкова голям тумор, има затруднения при предоперативната диагностика, защото не винаги може да се определи произходът на образуванието и връзката му с останалите коремни органи. Това налага интервенцията да се извърши от мултидисциплинарен екип.Яйчниковите тумори са най-разнообразни като хистология и размери. Коремната кухина позволява нарастването им, без това да води до оплаквания.„При липса на профилактика, моментът, в който пациентката ще потърси помощ и консултация, е и когато туморът е вече с по-голям размер\", обясни д-р Димитров.Профилактичният преглед един път в годината позволява подобно заболяване да се установи на много по-ранен етап, а в много случаи това спасява живот, коментират лекарите от Медицински комплекс „Д-р Щерев\". ", "date": "2019.06.20", "title": "Извадиха 12-килограмов тумор от корема на 41-годишна жена"}
{"url": "http://www.cross.bg/trafika-prisudi-hora-1607290.html", "text": "/КРОСС/ Българското правителство не покрива изцяло минималните стандарти за изкореняване на трафика на хора, но полага значителни усилия за постигането на тази цел. Това се посочва в годишния доклад на Държавния департамент за трафика на хора по света, който бе публикуван днес.Правителството на България демонстрира като цяло увеличени усилия в сравнение с предишния период и страната остава в Група 2 по класификацията на доклада, в която 1-ва група е с най-добри резултати в покриване на стандартите. България се придвижи във 2-ра група миналата година.Усилията на София включват присъди за две официални лица съучастници и екстрадиция за трети, отделяне на повече средства за жертвите и участие в повече международни разследвания. Но правителството не покрива минималните изисквания в няколко ключови сфери. През 2018 г. властите са разследвали и довеждали до съд по-малко случаи на трафик. Съдилищата продължават да издават условни присъди за мнозинството осъдени трафиканти.Липсата на познания за трафика сред официалните лица възпрепятства ефективното идентифициране на жертвите.Корупция в органите на реда и правосъдието продължава да спъва напредъка, а разследванията на съучастници във властта рядко водят до присъди затвор, се казва в доклада. ", "date": "2019.06.20", "title": " Държавният департамент на САЩ: България не покрива минималните стандарти за борба с трафика на хора"}
{"url": "http://www.cross.bg/regionite-avramova-konferentziyata-1607277.html", "text": "/КРОСС/ Утре, 21 юни, министърът на регионалното развитие и благоустройството Петя Аврамова ще участва в конференцията „Бизнесът и регионите\". Форумът, организиран от Българска стопанска камара и сп. „Икономист\", ще се проведе от 9.00 часа в зала „Мусала\" на столичния хотел „Хилтън\".  ", "date": "2019.06.20", "title": "Министър Аврамова ще участва в конференцията \"Бизнесът и регионите\""}
{"url": "http://www.cross.bg/resheniyata-espch-bulgariya-1607276.html", "text": "/КРОСС/ Изпълнението на решенията на Европейския съд по правата на човека (ЕСПЧ) е сред основните приоритети на българската държава през последните години. То е не само задължение на България по член 46 от Конвенцията за правата на човека, но и основна предпоставка за недопускане на бъдещи нарушения и ефективна гаранция за основните права на човека. Това заяви министърът на правосъдието Данаил Кирилов днес при откриването на кръгла маса по изпълнението на решенията на ЕСПЧ по групата дела С.З. срещу България и Колеви срещу България. Решенията засягат систематичния проблем за неефективното наказателно производство в България и липсата на гаранции за независимо наказателно разследване срещу Главния прокурор.Двудневният форум се организира съвместно от Отдела за изпълнение на решенията на ЕСПЧ към Съвета на Европа и Министерство на правосъдието.  Министър Кирилов допълни, че дейността, свързана с изпълнението на решенията, изисква съвместни усилия и добре съгласувани действия от представителите на изпълнителната, съдебната и законодателна власт.Той припомни, че през месец март тази година, Комитетът на министрите към Съвета на Европа прие решение по изпълнението на решенията на ЕСПЧ, обединени в групите С.З и Колеви. В него Комитетът посочи, че въпросите, повдигнати по двете решения, стоят от много години и въпреки че е постигнат определен напредък, все още се чакат конкретни мерки в някои особено важни области.„Тук е мястото да посоча, че на 14 юни 2019 г. публично представих Закон за изменение и допълнение на Наказателно процесуалния кодекс, съобразен с действащата  Конституция и отговарящ на препоръките от Механизма за сътрудничество и проверка на Европейския съюз и на решението по делото Колеви срещу България\", уточни министър Кирилов, като допълни, че с проекта се цели да се създаде работещ модел, който да гарантира  ефективно наказателно производство срещу т.нар. „трима големи\", така че служебното им положение да не възпрепятства реализирането на наказателна отговорност, тогава когато има данни, че те са извършили умишлени престъпления от общ характер.Той поздрави екипа на Министерството на правосъдието и заместник-министрите на правосъдието за старанието в работата по изпълнението на решенията на ЕСПЧ, за  създаденото взаимодействие между изпълнителната, законодателната и съдебната власт, като ежегодно министерството представя доклад за изпълнението на решенията. По думите му законодателят реагира адекватно, като винаги е давал приоритет на тези законодателни инициативи, които касаят изпълнението на решенията на ЕСПЧ. „За нас е важно да докажем висок стандарт и готовност да се изпълняват решенията, за бъдем равноправен член в ЕС\", акцентира министър Кирилов.Той изрази очакване, че ще има съществен дебат по тези теми в рамките на започналия форум и призова участниците да бъдат критични, но и обективни. „Очаквам конструктивни предложения.\" Заместник-директорът на Отдела за изпълнение на решенията на ЕСПЧ в Страсбург Клер Оуви припомни, че Комитетът на министрите е дал срок на България до 1 октомври да е готова с предложения по изпълнение на двете решения.  „Ако до тогава не бъдат представени удовлетворителни предложения за решаването на тези два идентифициран  проблема, то тогава Комитетът на министрите ще приеме междинна резолюция, което не е добре за международната репутацията на България, във връзка със защита правата на човека\", заяви Оуви.Директорът на Националния институт на правосъдие (НИП) Миглена Тачева, която е домакин на кръглата маса, запозна представителите на Съвета на Европа с инициативата на НИП за обучение на магистрати във връзка с практиката на ЕСПЧ, както и със съвместната им инициатива с Министерството на правосъдието прокуратурата по изготвяне на анализи, целящи създаване на трайна практика и очертаване на решенията на ЕСПЧ, относими към ефективност на разследването. До края на деня ще се дискутират възможните конкретни предложения за законодателни промени, насочени към подобряване на ефективността на наказателните производства.В рамките на утрешния ден ще се разискват възможните мерки по изпълнението на решението Колеви срещу България. Очаква се дискусиите да подпомогнат националните власти в усилията им да предприемат подходящи законодателни решения. Във форума участват съдии от Конституционния съд, Върховния касационен съд, апелативните съдилища, Специализирания наказателен съд, Софийски градски съд, прокурори от Върховна касационна прокуратура, представители на Висшия съдебен съвет, Министерство на външните работи и Министерство на вътрешните работи, Комисията по правни въпроси към Народното събрание, представители на националния омбудсман, както и преподаватели по конституционно право и наказателно-процесуално право, както и представител на Европейската комисия. От страна на Съвета на Европа - Йонко Грозев, съдия в ЕСПЧ, Клер Оуви, зам. директор на Отдела за изпълнение на решенията, Димитрина Лиловска и Любов Стойчева, юристи в отдела за изпълнение на решенията.  ", "date": "2019.06.20", "title": "Министър Кирилов: Изпълнението на решенията на ЕСПЧ е сред основните ни приоритети"}
{"url": "http://www.cross.bg/yslyga-chakane-yslygi-1607273.html", "text": "/КРОСС/ Дълго чакане на опашка за определена административна услуга, нелюбезни служители и изискване на ненужни документи - това са част от проблемите, открити при проучване по метода „таен клиент\". Резултатите бяха представени на конференция в Министерския съвет.След  сигнали за нередности близо месец и половина десет тайни клиенти наблюдават как 13 администрации в страната предоставят 15 услуги. Служителите наблюдавали доколко се спазвали нормативните изисквания, фиктивно ли се предоставя услугата, както и дали администрациите си обменят информация. Освен, че част от администрацията има проблем с отзивчивостта, тайните клиенти открили, че често от гражданите се изискват документи, които не са необходими по закон, обясни Здравко Сечков. Дългото чакане за определена административна услуга е друг проблем.\"Най дълго време за получаването на услуги имаме регистрирани в столичният КАТ при явяването на услуга \"Подмяна на свидетелство за правоуправление на МПС\" - шест часа. Администрациите имат месец, за да отстранят проблемите, каза Красимир Божанов, директор на дирекция \"Модернизация на администрацията\" в МС.\"Не навсякъде ще се наложи лично санкциониране. Трябва да се очаква после подобрение чрез конструктивни мерки, ако естествено има виновни служители ще приветстваме да има и наказания\".Вчера вицепремиерът Томислав Дончев предупреди с писма администрациите да отстранят в едномесечен срок всички констатирани проблеми. Предстоят нови проверки. ", "date": "2019.06.20", "title": "Проверката \"Таен клиент\": 6 часа чакане на гише на КАТ "}
{"url": "http://www.cross.bg/administratziyata-pravitelstvoto-chaka-1607270.html", "text": "/КРОСС/ Чат със служителите на администрацията и автоматично отговаряне на запитвания или т.нар. чат бот са новите услуги, които правителството иска да въведе в различните видове администрация у нас.Целта е гражданите да имат повече възможности да сигнализират за лошо обслужване или за нередности, когато получават дадена услуга в държавна или общинска институция.До няколко месеца ще бъдат подготвени и нови стандарти за административно обслужване, които ще заместят въведените преди 13 години стандарти. Това стана ясно по време на конференция в рамките на проект с европейско финансиране, реализиран от централната администрация на правителството.Част от проекта е проведеното преди месец проучване по метода \"Таен клиент\" за обслужването в 13 администрации. То показва, че най-дълго се чака в столичния КАТ при смяна на шофьорска книжка - цялата процедура отнема около 6 часа.„Администрацията трябва да комуникира, да използва всички форми, а не да чака жалби\", координаторът на проекта Алеко Джилджов. Според него обратната връзка, която администрацията събира в момента, е силно ограничена.Чат със служителите на администрацията и автоматично отговаряне на запитвания или т.нар. чат бот са новите услуги, които правителството иска да въведе в различните видове администрация у нас.Целта е гражданите да имат повече възможности да сигнализират за лошо обслужване или за нередности, когато получават дадена услуга в държавна или общинска институция.До няколко месеца ще бъдат подготвени и нови стандарти за административно обслужване, които ще заместят въведените преди 13 години стандарти. Това стана ясно по време на конференция в рамките на проект с европейско финансиране, реализиран от централната администрация на правителството.Част от проекта е проведеното преди месец проучване по метода \"Таен клиент\" за обслужването в 13 администрации. То показва, че най-дълго се чака в столичния КАТ при смяна на шофьорска книжка - цялата процедура отнема около 6 часа.„Администрацията трябва да комуникира, да използва всички форми, а не да чака жалби\", координаторът на проекта Алеко Джилджов. Според него обратната връзка, която администрацията събира в момента, е силно ограничена. ", "date": "2019.06.20", "title": "Вече ще си чатим със служителите в администрацията"}
{"url": "http://www.cross.bg/politicheskite-biva-politicheski-1607274.html", "text": "/КРОСС/ „Законодателният процес, въпросът за размера на партийните субсидии беше форсиран, тези въпроси не бива да се решават по такъв начин\". Това каза зам.-председателят на ПГ на \"БСП за България\" Крум Зарков по време на среща с НПО сектора за партийната субсидия в Народното събрание.  „Едно предложение, което започна с грандиозното обещание за намаляване на партийните субсидии, се превърнa в цялостен дебат за финансирането на партиите, който върви към отварянето на възможността за частно финансиране на политическите сили. Тази възможност беше изключена от българското законодателство\", посочи той. \"Следобед бюджетната комисия ще разсъждава по тези въпроси. Утре е предвидено първа точка в дневния ред да бъде именно това. Затова и ние поехме инициативата да поканим представителите на изразилите позиция. Тези въпроси не трябва да се решават по такъв начин. Необходим е задълбочен дебат както между политическите сили, така и между политическите сили, гражданското общество и експертите\", категоричен бе Крум Зарков.Ваня Нушева: В дългосрочен план намаляването на субсидиите на 1 лев ще доведат политическите партии до невъзможност да функционират адекватноВаня Нушева, програмен директор на \"Прозрачност без граници\" благодари за поканата за дискусията. \"Ние се отзовахме на тази покана в отговор на позицията, която асоциация \"Прозрачност без граници\", редица НПО-та, които разполагат с експертиза в тази област, Българската асоциация за политически науки, която обединява професионалната общност и редица експерти, изразихме преди няколко дни. Разбира се, бихме желали подобна дискусия да бъде организирана в многостранен формат и с участието на редица други неправителствени организации\", каза Нушева. Тя подчерта, че не всички имат възможност да присъстват на място, но позиция, която представят, е  обща.  По думите ѝ въпросите за финансирането на политическите партии и кампании са сериозни и поради тази причина не би следвало да бъдат разглеждани прибързано, да се подхожда популистки към тях, без обмисляне на последствията от едни или други законодателни промени. „Основната критика на експертите е спрямо подхода на осъществяване на промените. Търсят се елементарни решения с популистки наклон. По тази тема се изисква висока степен на консенсус, защото въпросът е обществено значим. Липсата на оценка на политическите последици е друг детайл от подхода за извършване на законодателни промени. В краткосрочен план ще се ограничат легитимните финансови ресурси на партиите, а в дългосрочен - те ще приведат политическите партии до невъзможност да функционират адекватно\".Добрин Канев:  Не бива да си позволяваме от днес за утре да разбием логиката на  политически процедури, които са ключови за функционирането на демокрациятаДобрин Канев, доц. д-р по политически науки в Нов български университет изтъкна, че се засягат  не просто финансирането и партиите, а се засяга цялата политическа система- демокрацията. Решава се много бързо, в последните минути се вадят предложения, които няма време да се разгледат дори от хората, които се интересуват и изследват този проблем. „Не бива да се подхожда по този начин, проблемът е сложен и последиците са сериозни, особено дългосрочните последици. Не бива да си позволяваме от днес за утре да разбием логиката на едни политически процедури, които са ключови за функционирането на демокрацията.  ", "date": "2019.06.20", "title": "Крум Зарков в среща с „Прозрачност без граници”: Въпросът за размера на партийните субсидии беше форсиран"}
{"url": "http://www.cross.bg/veber-nyama-liberalite-1607275.html", "text": "/КРОСС/ Групите на либералите, зелените и социалистите в Европейския парламент  няма да подкрепят християндемократа Манфред Вебер за шефна ЕК, съобщи „Политико\".Вебер, германски евродепутат и лидер на групата на Европейската народна партия в ЕП, е кандидат за поста на дясноцентристката ЕНП.Но преди Европейския съвет днес и утре в Брюксел, на който лидерите на ЕС ще дискутират кандидати за високите постове в институции, лидерите на трите парламентарни групи са информирали Вебер, че няма да има тяхната подкрепа.„Ръководителите на групите на либералите и на социалистите и демократите официални са казали на колегата си Манфред Вебер, че няма да получи техните гласове\", каза лидерът на зелените Филип Ламерт на пресконференция.Дачиан Чолош, шеф на либералната група в ЕП „Обнови Европа\", потвърди това. Той съобщи, че либералите все още подкрепят за председател на ЕК еврокомисарката за конкуренцията Маргрете Вестагер.Вчера пък социалистите обявиха, че стоят зад своя кандидат - Франс Тимерманс, който е заместник-ръководител на ЕК. ", "date": "2019.06.20", "title": "Либерали, зелени и социалисти не искат Манфред Вебер за шеф на Еврокомисията "}
{"url": "http://www.cross.bg/zhelyazkov-pripomni-suyuz-1607278.html", "text": "/КРОСС/ Проектите за цифрова инфраструктура в Югоизточна Европа ще може да се финансират след 2020 г. от европейски програми. Това заяви министърът на транспорта, информационните технологии и съобщенията Росен Желязков по време на форум, посветен на иновациите в региона Иностарт (InnoStart Forum 2019). Събитието се организира от  Американската търговска камара.\"Един от ключовите проекти, който може да получи подкрепа, е за осигуряване на свързаност на магистралата Сърбия - България - Гърция. Това ще позволи движението на изцяло автономни автомобили. Магистралата и в момента е готова, но трябва да се изгради свързаността, която е в контекста на 5G инфраструктурата\", обясни министърът.Росен Желязков припомни, че Европейският съюз планира да отпусне 30 милиона евро за високоскоростен интернет в региона.В рамките на форума, министър Желязков проведе двустранни срещи с министъра на иновациите и технологичното развитие на Сърбия Ненад Попович и с министъра на информационното общество и администрацията на Северна Македония Дамян Манчевски. По време на разговорите бе направен преглед на изпълнението на меморандумите за намаляване на международните тарифи за роуминг за телекомуникационни услуги. Министрите подчертаха, че процесът, започнал в рамките на Българското председателство на Съвета на Европейския съюз,  ще доведе до предстоящо чувствително намаляване тарифите.На журналистически въпрос за промените в Закона за пощенските услуги, министър Желязков заяви, че категорично няма да бъдат закривани пощенски станции, ако  това е предпоставката за по-доброто обслужване или е единственият начин за обслужване. Министър Желязков припомни, че мрежата на „Български пощи\", се състои от около 3000 пощенски станции и в някои големи населени места тя не е оптимална. По думите му нейната поддръжка генерира разходи, те се поемат от компенсацията, която дружеството получава всяка година, а пък тя идва от данъците.Министърът подчерта, че идеята на промените в закона, е да се създаде модел, който през санкцията на Комисията за регулиране на съобщенията да доведе до оптимизиране на пощенската мрежа.  ", "date": "2019.06.20", "title": "Министър Желязков: Цифровата инфраструктура в Югоизточна Европа ще може да се финансира с европейски средства"}
{"url": "http://www.cross.bg/pytin-rysiya-koryptziya-1607279.html", "text": "/КРОСС/ Руският президент Владимир Путин отговаря днес на въпроси в рамките на програмата „Пряка линия\".  Традиционно повечето въпроси на гражданите са свързани с ниските заплати и пенсии, подкрепата за многодетните семейства, проблемите в здравеопазването и екологията, но президентът говори и на международни теми.Един от въпросите към Путин бе дали чувства отговорност за това безобразие - корупцията.\"Ако не чувствах, нямаше да знаете нищо (за случаите на корупция - б.р.)\", отговори президентът. Той разкри, че често го молят да „прикрие\" корупция. „Но моят отговор е „не\", подчерта той. „В САЩ дават за корупция по 150 години затвор. Голямо наказание. И у нас ще бъде така\", каза Путин и допълни, че броят на корупционните престъпления намалява.Той коментира множество теми, сред които Украйна и наложените заради нея санкции над Русия.„Обвиняват ни в окупация на Донбас - това е пълна измишльотина. Но Китай няма нищо общо с Украйна. Американските мита върху китайски стоки на практика също са санкции. А те продължават да се увеличават\", отбеляза държавният глава.По думите на Путин истинската цел на санкциите не е решаването на проблемите между Москва и Запада, а сдържането на икономическото развитие на Русия:\"Ако искаме да заемем достойно за нас място под слънцето, трябва да ставаме по-силни, включително и преди всичко в сферата на икономиката\", заяви Путин и уточни, че загубите на европейските страни от взаимните санкции са по-големи от тези на РусияПутин коментира и „атаката срещу „Хуавей\": „Откъде дойде тя? Каква е целта ѝ? Тя цели да задържи развитието на Китай, който се превърна в глобален конкурент на друг глобален играч - САЩ. Същото се случва и с оглед на Русия и ще продължава да се случва\".Предварително зададените въпроси към държавния глава са над 1,5 милиона. От около седмица гражданите можеха да задават въпросите си по телефона, чрез SMS, MMS, руските социални мрежи, на специално създадени за целта сайт и мобилно приложение. Четири кол центъра в различни руски градове обработват постъпващата информация.Снощи президентът Путин проведе съвещание със сътрудниците си, посветено на подготовката за пряката линия. Говорителят на Кремъл Дмитрий Песков опроверга твърденията, че с времето интересът към програмата намалява. Миналата година тя продължи 4 часа и 20 минути и Владимир Путин успя да отговори на 79 въпроса. ", "date": "2019.06.20", "title": "Путин: В САЩ дават 150 г. за корупция. И у нас ще стане така "}
{"url": "http://www.cross.bg/gergov-plovdiv-predi-1607271.html", "text": "/КРОСС/ Пловдивската митрополия стана собственик на сградата до южната част на Тунела, известна на пловдивчани като старото Гръцко училище.Бизнесменът Георги Гергов е дарил двата етажа на недостроената от десетилетия къща, а останалата част Митрополията е изкупила от собствениците, които я получават по линия на реституцията.Според Георги Гергов това е станало чрез изтеглен кредит.Пред Радио Пловдив той разказа, че на съседния незастроен имот от 300 квадрата, който е негов, ще изгради със собствени средства църква, както направи преди години в район Западен.Сделката е сключена преди няколко месеца. Сградата на бившето Гръцко училище Гергов придобива в пакет с част от активите на Стария Пловдив преди 19 години.На мястото на дарения имот е била къщата на княз Церетелев, която е изгоряла. Намеренията на дарителя и на Митрополията е тя да бъде възстановена и външно, и вътрешно.Двете страни разполагат с плановете и схемата на къщата. ", "date": "2019.06.20", "title": "Пловдивската митрополия придоби знаков имот в Пловдив "}
{"url": "http://www.cross.bg/kraya-byrgas-napredva-1607272.html", "text": "/КРОСС/ Напредва ремонтът на виадуктите по АМ „Тракия\" при 13-ти, 15-ти и 20-ти километър, които се очаква да приключат до началото на активния летен сезон. За улеснение на трафика, в участъците с ремонт, в края на работната седмица в петък и събота има две ленти за Бургас и една за София, а в края на уикенда лентите съответно ще са две за София и една за Бургас. Необходимо е шофьорите да карат внимателно, със съобразена скорост и да спазват стриктно поставената пътна сигнализация.Виадуктите не са обновявани в пълнота повече от 30 години. Ремонтират се пътните плочи, греди, дилатационни фуги и тротоарни блокове, хидроизолация, асфалтова настилка, маркировка, предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м.Пътноподдържащото дружество „Автомагистрали\" ЕАД работи изключително мобилизирано, за да може предвидените строителни работи да завършат колкото се може по-скоро и да не се затруднява трафикът. Амбицията им е до края на месеца ремонтите да приключат.", "date": "2019.06.20", "title": "Напредва ремонтът на виадуктите по АМ „Тракия\""}
{"url": "http://www.cross.bg/nzok-dete-lechenie-1607255.html", "text": "/КРОСС/ Ще се състои спешно изслушване на директора на НЗОК и Агенцията по медицински надзор в парламента във връзка със случая на починалото от левкемия дете, чиито лекарства били забавени.\"През последните 24 часа нашето общество стана свидетел на една нелепа смърт на българско дете със сериозно, но лечимо заболяване, което поради нелепи административни безобразия не получи необходимото лечение, което е възможно на територията на страната\". Това заяви народният представител от БСП и член на Здравната комисия Георги Михайлов в декларация от името на група.Той помоли депутатите да почетат с едноминутно мълчание паметта на починалото дете, чиито средства за лечение на онкозаболяване са били забавени от Здравната каса, но до това не се стигна.Проф. Михайлов призова да бъдат извикани директорът на НЗОК и директорът на агенцията по медицински надзор, за да дадат обяснение за случая. \"Аз самият съм бил свидетел, след това сливане на агенции в тази \"мегаагенция\" за медицински надзор - колко много са затруднени детските онколози при изписването на лечение. Затова ви моля - да се явят тук директорът на НЗОК и директорът на Агенция \"Медицински надзор\" и да дадат обяснения за този случай\", заключи Михайлов.В декларация от групата на ГЕРБ излезе нейният председател и шеф на здравната комисия д-р Даниела Дариткова.\"За съжаление, се случват смърти в България. Има нелечими болести. Не можем политически да използваме това тук от тази трибуна. Ако има наистина административни нарушения, те трябва да се разглеждат по надлежния ред\", допълни тя и обеща, че изслушването в здравна комисия ще се състои. \"Това изслушване е в ход, на което ще се изяснят всички подробности, има ли административни нарушения и недоразумения около лечението на това дете\", завърши Дариткова.Дебатът е във връзка с 6-годишната Мария, която почина вчера. Тя се ражда със Синдром на Даун, а през 2017 г. се разболява от левкемия. Лекарите успяват да постигнат ремисия, но преди няколко месеца заболяването се завръща. През април момиченцето е прието в детската онкохематология в Университетската болница \"Царица Йоанна\" в София. Въпреки усилията на лекарите, състоянието на Мария постоянно се влошава и вчера сутринта тя издъхва.Около нейната смърт избухна скандал, тъй като семейството е чакало почти 2 месеца Здравната каса да одобри плащане на противотуморни лекарства и накрая получило фактура за почти 14 хил. лв. От касата обаче обвиниха ИСУЛ за забавянето. Парите са за два медикамента Винкристин и Онкаспар, които са използвани за лечението на дъщеричката им, но не са в списъка с лекарствени продукти, които НЗОК заплаща по реда на Наредба №10. Преди те се поемаха от Фонд за лечение на деца, но той бе закрит и дейността му се пое от НЗОК. Майката на Мария подава документи те да бъдат поети от касата още през април, но институциите взеха решение часове преди смъртта на момичето. ", "date": "2019.06.20", "title": "Здравната комисия ще изслуша шефа на НЗОК за починалото от левкемия дете"}
{"url": "http://www.cross.bg/izrael-buchvarova-rymyana-1607257.html", "text": "/КРОСС/ Румяна Бъчварова вече е посланик на страната ни в Израел. Днес връчих копията на акредитивните ми писма в Министерството на външните работи на Израел на г-н Мерон Рубен директор на Държавния протокол, написа Бъчварова на страницата си във фейсбук.По време на срещата с него обсъдихме и предстоящата церемония по официалното връчване на акредитивните писма, допълва бившият шеф на кабинета на Бойко Борисов.С Директора на департамента за Южна Европа Ирис Амбор обсъдихме двустранните отношения между България и Израел и я запознах с приоритетите на започващия ми мандат като извънреден и пълномощен посланик на Република България. И двете се съгласихме, че многобройната българска общност в Израел, е живата връзка между нашите два народа и има значим принос за добрите междудържавни отношения, пише още Румяна Бъчварова. ", "date": "2019.06.20", "title": "Румяна Бъчварова вече е посланик в Израел"}
{"url": "http://www.cross.bg/rabotnitzite-prava-evropa-1607259.html", "text": "/КРОСС/ В България редовно се нарушават правата на работниците. Страната ни е поставена в „златната среда\" - група 3 на списъка за нарушени права на хората на труда, публикуван ежегодно от Международната конфедерация на профсъюзите (МКП). Докладът бе представен на юбилейната среща за 100-годишнината на МОТ в Женева от генералният секретар на МКП Шарън Бъроу и президентът на КНСБ Пламен Димитров в качеството му на председател на комитета за синдикални и човешки права към МКП.Списъкът на международния синдикат включва общо 6 групи. В нашата са Полша, Испания, Великобритания, Канада, Албания, Австралия и още няколко държави от Африка и Азия.В първа група с най-добри условия на труд са Австрия, Дания, Финландия, Исландия, Германия и др. Единствената източноевропейска държава в тази компания е Словакия.Най-лошите държави за работа, според МКП, са Бурунди, Централно африканската република, Палестина, Либия, Судан, Сирия, Йемен.Докладът осветява и други притеснителни данни. Най-големият ръст на страните, които пречат на работниците да се присъединяват към синдикат, се регистрира в Европа - 40 на сто от държавите на континента не предоставят на хората на труда гарантираното им право за синдикално членство, а 50 на сто от европейските държави нарушават правото за колективно договаряне през 2019 г. спрямо 20% година преди това. Системни нарушители в тази област са Босна и Херцеговина и Румъния, докато Беларус, Гърция и Турция се оценяват като даващи „никаква гаранция за правата\".Компаниите с най-големи прегрешения в Европа са „Райън еър\", записана като нарушител на човешки права на четири континента, „Амазон\", „Юбер\", новото летище на Истанбул, производителя на гуми Goodyear.Докладът подчертава и тревожното нарастване на броя на убитите, арестувани и заплашвани работници в Европа. Откроени са убийствата на синдикални лидери в Турция - на Абдула Карачан от синдиката на работещите в индустрията за преработка на гума и химия и в Италия - синдикалистът Сумайла Саско.Докладът на МКП доказва, че има още много работа, която трябва да се свърши за подобряване на живота и правата на работниците, включително и в Европа, подчерта Пламен Димитров при представянето на данните.Работниците в целия свят трябва мога да се организират без страх и да договарят колективно своите права, без да ги заплашват, че ще бъдат уволнени, пребити или дори убити, заяви българският синдикален лидер.„Нито един работник не трябва да бъде оставен „зад борда\", защото неговият работодател е измислил бизнес модел, който загърбва отговорността му да защитава работните места или пък правителството му отказва да въведе законодателство, с което да го защити. Все повече правителства са съучастници в улесняването на трудовата експлоатация, тъй като работниците са принудени да работят в неформалния сектор на икономиката \", заяви генералният секретар на МКП Шаран Бъроу. ", "date": "2019.06.20", "title": "В България редовно се нарушават права на работниците"}
{"url": "http://www.cross.bg/ogranicheniya-v-tynel-topli-dol-1607260.html", "text": "/КРОСС/ До 15 ч. днес движението в тунел \"Топли дол\" на АМ \"Хемус\"в посока Варна се осъществява в изпреварващата лента поради ремонтни дейности по осветителната система. Шофьорите да се придвижват с повишено внимание и съобразена скорост.", "date": "2019.06.20", "title": "Ограничения в тунел Топли дол"}
{"url": "http://www.cross.bg/ikonomikata-bulgariya-chrez-1607264.html", "text": "/КРОСС/ Стартъп икономиката раздвижи много области, като превес взеха различни биотехнологични сектори, сред които - интернет на нещата, умни градове, изкуствен интелект, виртуална и добавена реалност; роботика; електромобили и автономни автомобили; дронове, 3D принтиране и дигитализацията. Това е казал министърът на икономиката Емил Караниколов на иновационния форум \"Innostart 2019\", организиран от Американската търговска камара в България (АмЧам), съвместно с Израелско-американската търговска камара, съобщи Министерството на икономиката.По думите му подкрепата за стартъпите е чрез ускореното развитието на финансовите инструменти, както и чрез подготовката на законодателни промени за подобряване условията за стартиране на бизнес у нас, върху които съвместно работят Министерството на икономиката и Асоциацията на стартъпите (BESCO). \"С полагането на дяловото инвестиране преди 5 години в България, мога да кажа, че София стана сред топ-дестинациите за стартиращи предприятия в Европа\", е добавил той.Министър Караниколов е обяснил, че в настоящия програмен период чрез Фонд мениджър на финансови инструменти в България са предвидени три Фонда за ускоряване и начално финансиране /ФУНФ/. До този момент Фондът на фондовете е създал два такива инструмента на обща стойност около 84 млн. лв. и стартира процедура за избор на третия Фонд мениджър в размер на 35.6 милиона лева, предвидени по Оперативна програма \"Иновации и конкурентоспособност\" 2014-2020 /ОПИК/.На форума икономическият министър е коментирал и изграждането на т.нар. суперкомпютър, който ще нареди София сред една от общо осемте локации в Европа с наличието на високоизчислителни машини. \"Този факт е изключително имиджов и е важно послание към чуждестранните инвеститори в сферата на високите технологии за капацитета и възможностите на България\", е добавил той, цитиран от икономическото ведомство. ", "date": "2019.06.20", "title": "Стартъпите раздвижиха технологичната индустрия у нас"}
{"url": "http://www.cross.bg/lovech-podobryavane-investira-1607258.html", "text": "/КРОСС/ Ръководството на ЧЕЗ проведе среща с кметове на общини и техни  представители от област Ловеч. Домакин на събитието беше областният управител Ваня Събчева. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.През 2018 г. компанията инвестира близо 2 млн. лв. в подобряване на електрозахранването в областта. Дружеството изгради нов трафопост в село Голяма Желязна, община Троян за 180 000 лв. В реконструкции на мрежи ниско напрежение в м. Стърна река, гр. Априлци, с. Дойренци, общ. Ловеч и в гр. Луковит ЧЕЗ Разпределение вложи 409 000 лв.През 2019 г. ЧЕЗ Разпределение планира да инвестира  2,2 млн. лв. за подобряване на сигурността на електрозахранването в област Ловеч. Сред по-значимите обекти са изграждане на нови трафопостове в с. Гумощник, общ. Троян и в гр. Троян, подмяна на кабели в Ловеч и Луковит, реконструкция на мрежа ниско напрежение в гр. Априлци, с. Бежаново, с. Румянцево и с. Дъбен. Компанията стартира и подготовка на мрежата за инсталиране на дистанционно обслужвани електромери в гр. Ловеч, които ще бъдат монтирани през 2020 г. Тези електромери ще осигуряват поглед в реално време върху мрежата и по-стриктният контрол ще помага за по-бърза реакция при нужда.Посещението на ръководството на ЧЕЗ в гр. Ловеч е в продължение на поредица от срещи с представители на общините в Западна България. ", "date": "2019.06.20", "title": "ЧЕЗ инвестира в подобряване на електрозахранването в Ловешка област"}
{"url": "http://www.cross.bg/tirazh-knigi-zaglaviya-1607256.html", "text": "/КРОСС/ По данни на НСИ, през 2018 г. шест вестника са спрели да излизат, тиражът на останалите пък е нараснал с над 10 на сто.При книжните издания се наблюдава аналогична тенденция - новите заглавия намаляват, средният тираж нараства с над 70%.Издадени са 8 650 книги с тираж 9 007 786През 2018 г. са издадени и 1 192 брошури с тираж 2 253 951.С уникалния идентификационен код ISBN (Международен стандартен номер на книгата) през 2018 г. са регистрирани 8 237 книги и 1 079 брошури, или 94.7% от всички издания, с което се предоставя възможност за търговско използване в страната и чужбина.В сравнение с предходната година през 2018 г. броят на издадените книги и брошури намалява с 226 (2.2%), а средният тираж нараства от 666 на 1 144, или със 71.7%.През 2018 г. заглавията, издадени на оригиналния език на написване (вкл. на български език), са 7 741, или 78.7% от общо издадените книги и брошури. Преводните заглавия са 2 101 с тираж 1 855 хил., като от тях повече от половината са преведени от английски (53.0%), следват преведените от руски - 9.8%, немски - 5.9%, и френски език - 5.3%239 вестника с годишен тираж 216 037 хил. са издавани през 2018 г.Спрямо предходната година заглавията намаляват с 6 (2.4%), а тиражът се увеличава с 20 хиляди (10.1%)През 2018 г. са издадени 530 списания и 77 бюлетина, като в сравнение с 2017 г. списанията се увеличават с 3.9%, а бюлетините намаляват със 17.2%.През 2018 г. на чужди езици са издавани 96 списания и бюлетини с годишен тираж 208 хил., като най-многобройни са на английски език - 89 заглавия с тираж 175 хил., следвани от изданията на румънски език - две заглавия с тираж 0.4 хил., по едно заглавие на немски, турски, испански, есперанто и едно на два и повече езика (с общ тираж 32 хиляди). ", "date": "2019.06.20", "title": "НСИ:  6 вестника са спрели през 2018 г.,  издадени са 8 650 книги"}
{"url": "http://www.cross.bg/pytin-liniya-chrez-1607269.html", "text": "/КРОСС/ Руският президент Владимир Путин обеща увеличаване на разходите за социални програми като част от усилията на правителството за модернизация, предаде АП. При традиционната \"Пряка линия\", когато отговаря на въпроси на гражданите, Путин се изправи пред оплаквания от ниските заплати и пенсии. Той отговори, обявявайки планове за увеличаване на заплатите в държавния сектор.Реалните доходи на гражданите са се понижавали в продължение на няколко години, като най-големият спад е бил през 2016 г. Сега обаче доходите постепенно се повишават, каза Путин, цитиран от ТАСС. Темпът на растеж на реалната работна заплата към май 2019 г. е достигнал 2,8%, уточни той. По думите му от началото на годината повишението на заплатите е достигнало до 44 млн. души. Увеличаването на производителността на труда и развитието на икономиката са главни условия за повишаване на жизнения стандарт, каза Путин.За първия час на предаването \"Пряка линия\", в което руският президент Владимир Путин отговаря на въпроси на граждани, той успя да даде отговор на 12 въпроса, предаде ТАСС. Изправен пред нарастващо недоволство, Путин обеща да подобри жизнения стандарт на руснаците, отбелязва АФП.Това е 17-ата Пряка линия, организирана, откакто Путин дойде на власт преди 18 години. Обикновено отговорите на въпросите продължават между 4 и 5 часа. Тази година Пряката линия е организирана в момент, в който популярността на Путин е чувствително намаляла и недоволството и безпокойството на населението е нараснало, откакто той обяви преди година непопулярни мерки, като вдигането на пенсионната възраст и увеличаването на ДДС.Президентът увери още, че иска да реши наложителните проблеми като състоянието на системата на здравеопазването или проблема с отпадъците. Над 1,5 млн. въпроси и обръщения има отправени тази година към Путин, допълва ТАСС. Повечето от тях са отправени по телефона. Останалите са зададени чрез съобщения, чрез мобилно приложение, чрез специалната форма в сайта на програмата и чрез социалните мрежи.\n\t\t\t\t\t ", "date": "2019.06.20", "title": "Президентът Путин обеща подобряване на жизнения стандарт на руснаците "}
{"url": "http://www.cross.bg/prognozi-rabie-evropeiiskiyat-1607267.html", "text": "/КРОСС/ Средносрочните метеорологичните прогнози ще осъществят гигантски скок догодина с пристигането в Италия на един от най-мощните суперкомпютри в света, предава АФП.С него ще бъде оборудван Европейският център за средносрочни метеорологични прогнози. Това е междуправителствена европейска организация, ръководена от Флоранс Рабие. Интелигентната машина ще може да анализира в рекордно кратко време милиарди информации.Европейският метеорологичен център ще се премести догодина от Великобритания в италианския град Болоня. Именно тук ще бъде монтиран суперкомпютърът, който ще бъде взет под наем в продължение на четири години с общ бюджет от 70 млн. евро.Флоранс Рабие изтъква, че 1 евро, вложено в метеопрогнози, носи от 10 до 100 пъти по-големи икономически ползи. Те касаят в особена степен производителите на възобновяема енергия, които не могат да складират електричеството. Едно по-точна метеорологическа прогноза що се отнася до температурите, ще може да даде насоки точно какви енергийни разходи ще са необходими при затопляне или застудяване.Метеорологичните прогнози изискват огромен компютърен ресурс, тъй като трябва да бъдат обработвани големи масиви с данни. Предвижданията се правят въз основата на наблюдения в атмосферата, разделена на милиарди малки кубове. Събраната информация се трансформира във физически уравнения и математически модели. \"Колкото кубчето е по-малко, толкова изчислението става по-точно!\", изтъква г-жа Рабие. С очаквания суперкомпютър в Болоня споменатите кубове няма да покриват площ от 18 кв.км, а почти двойно-по малко - 10 кв.км. ", "date": "2019.06.20", "title": "Метеорологичните прогнози ще осъществят гигантски скок с помощта на суперкомпютър "}
{"url": "http://www.cross.bg/kraii-primorskiya-kosatki-1607266.html", "text": "/КРОСС/ В Приморския край е започвала операцията по освобождаването на пленените косатки, като за пренасянето им ще се използва автомобилен и речен транспорт, съобщи ТАСС.Преместването ще трае около 6 дни, като морските бозайници ще трябва да преодолеят разстояние от 1800 километра. По време на транспорта животните ще бъдат съпровождани от екип от 70 души. В него ще бъдат включени треньори, учени, ветеринарни лекари и обслужващ персонал.В транспортните вани всяко животно ще бъде съпроводено от двама души специалисти, които на смени ще контролират тяхното състояние. От 5 юни са започнали мероприятията по реадаптация на косатките в съответствие на препоръките, дадени от научния съвет.Морските бозайници ще бъдат пускани на групи в съответствие със създалите се между тях социални връзки от юни до октомври 2019 година.От лятото на миналата година в залива Средная в Приморския край бяха държани в плен 90 белуги и 11 косатки, предназначени за продажба в Китай, припомня агенцията.", "date": "2019.06.20", "title": " Спасяват пленени косатки, предвидени за продажба в Приморския край"}
{"url": "http://www.cross.bg/mesta-nyama-naseleni-1607250.html", "text": "/КРОСС/ „Категорично се противопоставяме в малките населени места, под 800 жители, да се закриват пощенски станции\". Това заяви народният представител от ПГ на „БСП за България\" Дора Янкова от парламентарната трибуна. „Заставаме на страната на хората, защото в тези селища няма лекар, няма аптека, няма банкомат. Ако закрият и пощенската станция, какво остава?\", попита народният представител. „Получихме подкрепа от парламентарната зала това да отпадне и да защитим населението в малките населени места. Това беше нашата грижа за хората - те трябва да имат тази услуга. За нас пощите са присъствието на държавата - това са и социални услуги\", каза още Янкова. Тя подчерта, че управляващите са започнали да се оправдават, че предложението може да влезе в сила от 2026 г. „Ние дадохме категоричен парламентарен отпор. Българските пощенски станции не бива да се пипат\", заяви Дора Янкова.", "date": "2019.06.20", "title": "След  предложение на ПГ на \"БСП за България\"    пощенски станции в малките населени места не се закриват"}
{"url": "http://www.cross.bg/bulgariya-vigenin-predlozhenie-1607249.html", "text": "/КРОСС/ „От името на „БСП за България\" бихме искали да потвърдим досегашната позиция на българския парламент, че Международният секретариат на Парламентарната асамблея на Процеса на сътрудничество в Югоизточна Европа трябва да бъде със седалище в България и се противопоставяме на опитите в момента да бъде лансирано турското предложение за ротационно седалище на Секретариата - 5 години в България и 5 години в Турция\". Това заяви секретарят на ПГ на „БСП за България\" Кристиан Вигенин пред журналисти в парламента. Той подчерта, че тези опити продължават от няколко месеца насам, зад гърба на председателския съвет и делегацията, и се оказва натиск да се поемат ангажименти именно в подкрепа на турското предложение. Вигенин обясни, че предстои пленарна сесия на Парламентарната асамблея на Процеса на сътрудничество в Югоизточна Европа.  „Това е процес, създаден по инициатива на България през 1996 г. Пред 2014 г. беше създадено парламентарното измерение на този процес. В резултат на това беше направено предложение на България Международният секретариат на парламентарната асамблея да бъде базиран в София, в българския парламент. Оттогава поредица председатели на НС и делегации са отстоявали тази позиция, включително и на министерско равнище\", припомни народният представител.„Възразяваме срещу заеманите позиции на председателя на Комисията по външна политика, която по време на делегация в Турция, през февруари тази година, е изразила подкрепа за турското предложение\", каза още Вигенин. Той настоя българският парламент и делегацията да удвоят своите усилия за постигане на благоприятно за България решение - Международният секретариат да бъде тук. „Настояваме да не се поддават на двупосочни сигнали, защото всяко усещане за разнобой в българската позиция може да бъде използвано в ущърб на нашия интерес\", категоричен е Кристиан Вигенин.", "date": "2019.06.20", "title": "Вигенин: Настояваме Международният секретариат на Парламентарната асамблея в Югоизточна Европа да бъде базиран в София"}
{"url": "http://www.cross.bg/mohamed-petkov-siriya-1607247.html", "text": "/КРОСС/ Председателят на ПП АБВ Румен Петков се срещна с посланика на Сирия у нас Н. Пр. Мохамед Мохамед. Срещата е част от серията работни разговори на представители на АБВ с посланици и граждани от арабските страни в България и е осъществена със съдействието на експерта на АБВ за страните от арабския свят и Близкия изток Анастас Терзобалиев.Петков и Н. Пр. Мохамед Мохамед разговаряха за необходимостта от общо сътрудничество и посланикът изрази задоволство на политиката на партията в тази посока. Петков отбеляза желание от динамични отношения между българската и сирийската държави в културно и икономическо отношение. Двамата се обединиха около съгласието за несправедливост на икономическите санкции срещу Сирия, което удря пряко населението на страната и е доказала се неефективна международна практика, елемент от двойните стандарти, които за АБВ за съществено неприемливи. Румен Петков подчерта важността на това да се запази мирното развитие на държавата Сирия и неприкосновеността на териториалната цялост и ненамеса във вътрешната политика на държавата. В рамките на разговора Румен Петков се ангажира да съдейства за осъществяване на контакт и скорошна среща на АБВ-Младежи с младежки организации от Сирия, Ирак, Либия, Ливан, както и за възможността за обучение на сирийски студенти у нас. За целта предстоят срещи на Н. Пр. Мохамед Мохамед с изявените университети у нас.", "date": "2019.06.20", "title": "Румен Петков се срещна с посланика на Сирия "}
{"url": "http://www.cross.bg/-godishen-bolnitza-myasto-1607252.html", "text": "/КРОСС/ 83-годишен пациент на университетската болница \"Пловдив\" е скочил тази нощ от десетия етаж и е издъхнал на място, съобщиха от полицията. Сигналът за инцидента е получен в 3, 40 ч. Самоличността на мъжа е установена.При първоначалния оглед на трупа му не са открити следи от насилие. По случая е образувано досъдебно производство в Трето районно управление на МВР в града. Според разследващите става въпрос за самоубийство.Уведомена е прокуратурата. ", "date": "2019.06.20", "title": "83-годишен скочи от 10-ия етаж на пловдивска болница, загина на място"}
{"url": "http://www.cross.bg/raboti-prodykta-pyska-1607240.html", "text": "/КРОСС/ Ако можехме сами да спрем да харчим пари или да ядем нездравословно, сигурно щяхме да спестим за ваканция на екзотично място, пише Dama.bg. Но когато нямаме тази воля, ситуацията излиза извън контрол.Точно по този повод гигантът в онлайн продажбите Amazon създаде гривна, която пуска ток всеки път, когато преядем с вредна храна или похарчим повече пари.Гривната Pavlok е устройство за обучение на поведението, което работи чрез използване на отблъскващ механизъм.Според създателите на продукта, хората се учат най-лесно с отрицателни стимули и асоциации и токът ще помогне да се затвърди конкретно действие като нежелано.Тя ограничава безсмисленото сърфиране в интернет, нездравословното хранене, гризането на нокти, пушенето и пиенето.Според описанието на продукта устройството работи най-добре при тези, които имат проблем със събуждането сутрин.Начинът, по който Pavlok работи, е доста прост. Създателите на този продукт го сравняват с хранително отравяне - след като го получите, спирате да ядете храната, от която ви е станало лошо и започвате да я отбягвате.„Като използваме леко неприятния стимул на шока, помагаме на мозъка ви да свърже лошото поведение с отрицателно усещане\", коментират създателите на гривната. ", "date": "2019.06.20", "title": "Гривна пуска ток, когато ядем много"}
{"url": "http://www.cross.bg/kamion-avstriya-hora-1607251.html", "text": "/КРОСС/ Четирима трафиканти на хора бяха осъдени на доживотен затвор с окончателното решение на унгарски съд днес *заради смъртта на 71 мигранти, чиито разлагащи се тела бяха открити в камион, изоставен на автомагистрала в Австрия преди четири години*Афганистанец - лидер на групата и трима български съучастници, бяха признати за виновни в организиран трафик на хора и непредумишлено убийство. Те отказали да спрат хладилния камион и да отворят вратите, за да влезе въздух, въпреки молбите на хората, натъпкани вътре., припомня БТА.  ", "date": "2019.06.20", "title": "Доживотен затвор за трима българи заради смъртта на 71 мигранти в   камион в Австрия"}
{"url": "http://www.cross.bg/vuzdyha-biha-vuzdyh-1607248.html", "text": "/КРОСС/ Според национално изследване, инициирано от LG Electronics България, едва 15,3% от българите имат достатъчна информираност за състоянието на въздуха, като голямата част от анкетираните имат само най-обща информация.Като основни замърсители на въздуха гражданите посочват автомобилите, битовото отопление и индустриалните предприятия, а прогнозите и очакванията на обществото са, че в следващите три години ситуацията ще продължи да се влошава. Цели 92% от анкетираните са убедени, че качеството на въздуха не се променя и проблемът се задълбочава. Делът на онези, които са на мнение, че градовете не взимат правилните мерки за справяне със ситуацията също е много висок - цели 80%.Фактите сочат, че 62,5% от хората са силно притеснени за това какъв е въздухът, който дишат, а процентът на тези, които са силно негативно настроени е също толкова значителен - 16,3%.Ако съпоставим данните за чистотата на въздуха с тези, отразяващи дихателните и респираторни заболявания, ще установим, че 40,5% от населението страдат от проблеми на дихателните органи (данни на НСИ за 2018). Основното притеснение на хората е свързано с въздуха, който дишат навън. Според 90% от анкетираните, това е основен фактор, който се отразява върху качеството на въздуха в домовете им.И ако по-голямата част от запитаните участници в изследването казват, че имат най-обща информация за качеството на въздуха, оказва се, че тези, които са наясно как могат да се справят с проблема, имат също толкова генерална представа по отношение на мерките, които биха могли да предприемат.61,8% от анкетираните посочват, че имат обща информация за употребата на пречистватели за въздух в дома. Като основни предимства на тези уреди българите посочват здравословната среда и премахването на фините прахови частици. Българите са убедени в предимствата на пречиствателите за въздух - 79,3% срещу едва 1,1% скептици. Цели 81,8% биха изпробвали подобен уред у дома без никакви притеснения.Най-важните характеристики, които биха повлияли за избора на пречиствател се оказват на първо място - нивото на шума, следвани от възможността за отстраняване на миризми и способността да улавят фините прахови частици. Функционалният и модерен дизайн, както и функциите за деца също се нареждат сред водещите причини при избор за голямата част от запитаните.Предвид състоянието на въздуха в големите градове, не е изненада, че нагласите за покупка на такъв уред, както и на онези, които проявяват общ интерес към пречиствателите е много висок. 88,8% лично биха проявили интерес към подобен продукт, 90,3% посочват, че биха се доверили на пречиствател за въздух и 90% от анкетираните казват, че биха потърсили допълнителна информация, относно уреда. Сред характеристиките, които биха провокирали покупка у запитаните се нареждат възможността за обработване на по-голям обем пространство, вида на филтъра, регулирането на мощността, Smart ThinQ функционалността и възможността за почистване на различни видове замърсители в няколко стъпки.На тези нагласи на потребителите, отговарят LG Electronics България със своя пречиствател за въздух LG PuriCare, който е на пазара у нас от февруари миналата година. Той е подходящ както за дома, така и за офиса, а със своя модерен и удобен, цилиндричен дизайн осигурява на потребителите функционалност с капацитет за пречистване на пространства от 90 кв.м. С безшумният режим на работа и способността за 360-градусова абсорбция LG PuriCare достига до всяко кътче на помещението, в което се намира. Той пречиства въздуха на две нива като осигурява грижа и за най-малките членове на семейството. Основен плюс на пречиствателя е способността му да премахва 99% от фините прахови частници. Това го позиционира като единственият на пазара, който поема частици от 10 микрона до екстра фини частици до 1 микрон.LG PuriCare извършва оценка на въздуха дори когато уредът е изключен и се включва в режим на работа само при необходимост. Отличният дизайн предлага и най-модерната технология за пречистване на въздуха на пазара, благодарение на системата на LG 360° Total Care Filter System.Функцията Clean Booster помага на LG PuriCare да генерира чист въздух на разстояние 7,5 метра, което позволява да се обхванат дори големи зали. Уредът генерира лек поток от въздух, правейки го идеален избор за семейства с малки деца. ", "date": "2019.06.20", "title": "Едва 15,3% от българите са информирани за качеството на въздуха"}
{"url": "http://www.cross.bg/kraft-bira-biri-1607245.html", "text": "/КРОСС/ 13 български и 2 чуждестранни участници ще превърнат Пловдив в бирена столица на 22 и 23 юниТретото издание на фестивала за крафт пиво „Две-три бири фест\" акцентира изцяло върху микропивоварството и крафт бирата не само в България, но и на чуждестранната сцена. Първият официален летен уикенд - 22 и 23 юни - ще събере заедно занаятчиите пивовари и любителите на крафт пивото в приятна градска среда. Събитието се завръща на една от най-централните локации в Града под тепетата - границата между Капана и Главната улица (паркингът на Халите) за да може максимално много посетители да се включат и насладят на качествените напитки. Участниците са както познати от предишните издания, така и съвсем нови за формата изложители. Двете чуждестранни пивоварни - испанската The Flying Inn и холандската Kompaan се присъединяват ексклузивно, за да презентират бири, непредлагани до момента в България. Те ще могат да бъдат консумирани само в рамките на двата фестивални дни. От българските участници нови за формата са „морските\" Beer Bastards, Dogma България (представител на сръбската Dogma Brewery), Beer Box и Пивотека с премиера на първата им собствена бира - Хала.Мероприятието протича в дегустационна форма, с количество пиво от по 100 мл, с цел всеки посетител да може да опита максимален брой ексклузивни занаятчийски бири. За всички желаещи, ще има опция и за закупуване на цели бутилки по време на фестивалните дни, които може да консумирате на място, вкъщи, или да вземете за подарък на приятел със страст към хмеловото питие. Амбицията на събитието е да събере и представи всички онези хора, за които качественото пиво е не само занаят, но и култура, и начин на живот.Двата фестивални дни са разделени тематично, като първият е изцяло посветен на пивото и ще завърши с прожекция на филмовата лента за американската крафт култура на пивото - „Кръв, пот и бира\". Тя разказва историята за огромния успех в производството на крафт бира, както и драматичното пътешествие на две пивоварни. Почетни гости ще бъдат режисьорите - Alexis Irvin и Chip Hiden, които ще долетят специално от слънчева Калифорния, за да презентират филма си и да разкажат повече за хмеловия елексир отвъд Океана. Киното под звездите се организира с подкрепата на Американското посолство в България и ще стартира в 21 часа с дискусия.В неделя акцентът ще падне върху консумацията на бира в приятна градска среда и ще предложи паралелни забавления на още една култова локация. Крафт биреният бар „Котка и мишка\" ще стане арена за турнир по холандската игра Sjoelback. Забавлението е съвсем ново за града, но бързо се превърна в предпочитан начин за разпускане и събира хиляди почитатели, които изпробват късмета, уменията и състезателния си дух с бира в ръка.По време събитието ще може да се насладите на пенливото пиво в специално изградена за това зона под звуците на разпускаща музика от гостуващи DJ.„Две-три бири фест\" е част от Културния календар на Община Пловдив и се провежда в подкрепа на Пловдив-Европейска столица на културата 2019.", "date": "2019.06.20", "title": "Пловдив се превръща в бирена столица, започва \"Две три бири\" фест "}
{"url": "http://www.cross.bg/kostenetz-biznesmen-kmetut-1607253.html", "text": "/КРОСС/ Специализираната прокуратура внесе в съда искане за \"задържане под стража\" на кмета на Костенец и на задържания заедно с него бизнесмен, съобщиха от пресцентъра на прокуратурата.Очаква се съдът да насрочи час за делото по мярката за неотклонение на двамата за днес.Кметът на Костенец обещавал на общински съветници 30 хил. лв., за да гласуват решения в негов интересКметът Радостин Радев беше задържан на 17 юни за активен подкуп.Той предложил 30 хил. лв на общински съветници от опозицията да гласуват конкретно решение в негова полза. То щяло да му даде право да подпише запис на заповед и така да гарантира, че въпросният бизнесмен ще спечели конкурса за ремонт на училище за близо милион лева. ", "date": "2019.06.20", "title": "Спецпрокуратурата поиска постоянен арест за кмета на Костенец "}
{"url": "http://www.cross.bg/izbori-polozhitelna-trend-1607254.html", "text": "/КРОСС/ Увеличена електорална дистанция между ГЕРБ и БСП, а ВМРО и Демократична България с парламентарно представителство при избори днес - това е ефектът от изборите за Европейски парламент според данните от редовното проучване на \"Тренд\" направено от 5 до 12 юни сред 1008 души по поръчка на вестник \"24 часа\".ГЕРБ увеличава преднината си пред своя основен опонент БСП и през юни социолозите регистрират разлика от почти 5 на сто от всички анкетирани. В реална изборна ситуация при парламентарен вот, преизчислявайки дела на деклариращите, че няма да гласуват, това би означавало дистанция между двете от близо 8 процента.ДПС запазва традиционното си влияние със 7.1 на сто от всички интервюирани.Високият резултат за ВМРО на евровота е дал тласък на партията и при евентуални парламентарни избори, те биха имали самостоятелно представителство в Народното събрание. Същото важи и за Демократична България.Моментната снимка през юни сочи, че това ще са единствените пет формации, която ще прескочат изборната бариера от 4 на сто при евентуални парламентарни избори.\"Обединени патриоти\" като коалиция продължава да има известна инерция (1,3 на сто) при спонтанните отговори. Сходен резултат отчитаме и при \"Воля\" (1,2 на сто), и \"Атака\" (1,1 процента).Мнозинството от българите (52 на сто) не смятат, че са необходими предсрочни парламентарни избори, а 29 на сто са на обратното мнение.Анализаторите не отчитат съществена динамика в оценката за работата на основните институции. При парламента и правителството има минимална положителна промяна, дължаща се отново на резултатите от изборите за Европейски парламент и победата на основната управляваща партия. През юни 20 на сто от всички българи дават положителна оценка за дейността на парламента, докато 65 на сто са на обратното мнение. При правителството съотношението между положителна и отрицателна оценка е 30 на сто на 54 процента. При президента се задържа негативната тенденция, но и този месец с минимални стойности, коментират от \"Тренд\". Положителната оценка за работата на държавния глава през този месец е 48 процента, а отрицателната - 33 на сто.", "date": "2019.06.20", "title": "Тренд: ГЕРБ води с 5 процента БСП"}
{"url": "http://www.cross.bg/daritkova-lechenie-zayavi-1607238.html", "text": "/КРОСС/  Дефицит на средства във Фонда за лечение на деца няма. Това заяви председателят на парламентарната група на ГЕРБ Даниела Дариткова в студиото на „Здравей, България\".„Средствата се осигуряват от държавния бюджет, а не от здравноосигурителни плащания. По-скоро трябва да се оптимизират административните процедури, за да може всяко дете да получи най-доброто лечение, което му се полага\" , заяви Дариткова.Каква е причината за забавяне на средствата за лечение на деца ще стане ясно от предстоящото изслушване на управителя на НЗОК. В сряда почина 6-годишно момиченце, страдащо от левкемия. Семейството й чакаше 2 месеца Здравната каса да плати фактура за скъпи противотуморни лекарства.„Поемам ангажимент да направя изслушване в Комисията по здравеопазване, за да се изясни защо в тези три месеца, в които Фондът за лечение на деца функционира в рамките на НЗОК, какви проблеми има, какви са сроковете за отговор на преписките и какво се случва, за да гарантираме прозрачност на реализацията на тази законодателна реформа\", заяви Дариткова.„Няма как всяко дете да бъде лекувано в чужбина. Заявления се дават на екип от лекари, които са най-добрите специалисти в България и те правят преценка за това\"ы коментира още Дариткова.Тя коментира и темата с партийните субсидии.„БСП ни поканиха просто на разговор, на един пазарлък, без да е ясно какво точно предлагат. Ние поканихме ДПС на среща, след като видяхме внесени от тях предложения в деловодството на НС\", заяви Дариткова в коментар на отказа на ГЕРБ да се срещне с представителите на левицата по темата за субсидиите, както и разговорите след това с ДПС.„БСП внесоха много законодателни предложение между първо и второ четене вчера в късния следобед. Те не са ни канили да обсъдим тези предложения. Те просто поканиха всички политически сили, като се опитаха да направят пазарлък по темата\", допълни Дариткова.Тя обясни, че освен ДПС, които са предложили 0 лева субсидия, нито една от другите политически сили не е предложила сума, различна от 1 лев.„Трябва да се направи точна преценка за това дали партиите могат да функционират нормално с този 1 лев. В рамките на тази година ние ще анализираме това\"ы заяви Дариткова.С ДПС е обсъдена възможността да се възстанови финансирането от физически лица, което е съществувало до 2009 г.„Другите политически сили са заложили някакви граници на това субсидиране от юридически лица. Предстои в Бюджетна комисия да бъдат обсъдени всички предложения\", каза Дариткова. ", "date": "2019.06.20", "title": "Даниела Дариткова: Дефицит на средства във Фонда за лечение на деца няма "}
{"url": "http://www.cross.bg/evropeiiskata-yunker-evropeiiskiya-1607243.html", "text": "/КРОСС/ Лидерите от Европейския съюз се събират днес и утре на среща в Брюксел. Те трябва да решат кой ще бъде наследникът на Жан-Клод Юнкер като председател на Европейската комисия и кой ще оглави Европейската централна банка, Европейската служба за външна дейност и Европейския съвет. България е представена от премиера Бойко Борисов.В поканата си към европейските лидери председателят на Европейския съвет Доналд Туск казва, че е \"предпазлив оптимист\" за постигане на съгласие за разпределението на топ позициите. Решението обаче трябва да бъде взето преди първото заседание на новоизбрания Европейски парламент, което е в началото на юли и на което евродепутатите ще избират своя председател. Така че ако лидерите не успеят да се разберат днес, те ще трябва да се съберат отново в Брюксел преди края на месеца.Туск вече три седмица води разговори с политическите групи в Европарламента и с различни европейски лидери. Наследникът на Юнкер трябва да получи подкрепата на квалифицирано мнозинство от държавите членки и после да бъде одобрен с мнозинство и от Европарламента.Европейската народна партия настоява германецът Манфред Вебер да наследи Юнкер. Категорично срещу него обаче е френският президент Макрон. Европейските социалисти подкрепят холандеца Франс Тимерманс, а либералите - датчанката Маргрете Вестегер.Освен разпределението на топ позициите европейските лидери ще обсъждат днес и утре и стратегията за развитие на ЕС пред следващите пет години, борбата с климатичните промени, бюджета на общността до 2024 г., дезинформацията и хибридните заплахи, както и състоянието на еврозоната и Брекзит. ", "date": "2019.06.20", "title": "Лидерите от ЕС решават кой да наследи Жан-Клод Юнкер "}
{"url": "http://www.cross.bg/zhivot-myti-kinoto-1607239.html", "text": "/КРОСС/ „Първо, съм много щастлива да съм тук, не идвам много често в България. За мен е чест да съм обичана тук. А какво се случи с моя живот и как филмите промениха моя живот, не знам, защото нямам друг живот, започнах когато бях на 14 и не знам друго\", каза актрисата Орнела Мути минути преди да влезе на среща с българската публика в столичното кино Люмиер. Тя е специален гост на тазгодишното издание на Италианската седмица на киното в България.Звездата си партнира с легенди като Ален Делон, Марчело Мастрояни, Адриано Челентано. Има над 100 роли в киното и телевизията и е призната за една от най-красивите европейски жени през 70-те и 80-те години на миналия век. През 1994 г е избрана за най-красивата в света.Мути е на 64 години, но продължава активно да участва основно в италиански продукции. Последният й филм е Магическа нощ. Там тя си партнира с друга звезда Днажкарло Джанини.Снимка Фейсбук, Жана Яковлева  ", "date": "2019.06.20", "title": "Орнела Мути е специален гост на Фестивала на италианското кино в София"}
{"url": "http://www.cross.bg/partiite-milkov-pencho-1607241.html", "text": "/КРОСС/ \"Моментното състояние на финансиране на партиите е достигнато след дълъг етап на развитие на демокрацията в България, при което държавата финансира партийните организации. Това е достижение. Какво се прави в момента - отварят вратата и гасят лампите - юридически лица могат да финансират партиите.\" Това каза пред БТВ народният представител от ПГ на \"БСП за България\" Пенчо Милков по темата за намаляване на партийните субсидии. Според него, в тази ситуация, когато някой финансира нещо, винаги има  частен интерес. Той припомни, че само преди няколко месеца, в Закона за вероизповеданията, в защита на националната сигурност е било въведено те да се финансират със субсидии от държавата. \"Сега това го взимаме от партиите. Олигарси, международни корпорации и външни интереси биха финансирали партиите. Ясно трябва да се заяви - когато допуснеш частен субект да финансира, той има частен интерес. Затова казваме че, че това е приватизация на политическия живот\", каза депутатът. Пенчо Милков беше категоричен, че не може дебатът по един закон да се състои след приемането му. Той добави, че американският модел на партийно финансиране е плод на множество други закони, както и изградени правила за лобизъм. \"Има и 200 години практика на лобизъм в САЩ. В момента това, което предлагат двете партии ГЕРБ и ДПС,  е частно финансиране, което ще защитава частни интереси и това трябва да е ясно на гражданите\", заяви Пенчо Милков. Народният представител обясни още, че не е редно всяко едно юридическо лице да финансира партия, защото може средствата му да не са придобити по прозрачен път.Народният представител на левицата застана зад тезата, че управлението на държавата не бива да бъде от вълна на вълна.  ", "date": "2019.06.20", "title": "Пенчо Милков: Финансирането на партиите от частни лица е приватизация на политическия живот"}
{"url": "http://www.cross.bg/lechenie-mihaiilov-nadzor-1607242.html", "text": "/КРОСС/ „Поради административни безобразия, едно дете не получи необходимото лечение, което  е възможно на територията на страната, а на всичкото отгоре - часове преди смъртта му, на неговите близки беше връчена фактура за 14 000 лв, която задължава близките да заплатят това лечение. 20 години съм прекарал между тези деца, за мен това не е само нелепо, но и е чудовищно\". Това заяви народният представител от ПГ на „БСП за България\" Георги Михайлов. Той помоли депутатите да почетат с едноминутно мълчание паметта на починалото дете, чиито средства за лечение на онкозаболяване са били забавени от Здравната каса. Проф. Михайлов отправи молба към председателя на заседанието да бъдат извикани директорът на НЗОК и Директорът на агенцията по медицински надзор, за да дадат обяснение за този нелеп случай. „Аз самият съм бил свидетел, след това сливане на агенции в тази „мегаагенция\" за медицински надзор - колко много са затруднени детските онколози при изписването на лечение. Затова ви моля - да се явят тук директорът на НЗОК и директорът на Агенция „Медицински надзор\" и да дадат обяснения за този случай\", заключи Михайлов.  ", "date": "2019.06.20", "title": "Проф. Георги Михайлов: Поради административни безобразия, едно дете не получи необходимото лечение за онкозаболяването си"}
{"url": "http://www.cross.bg/neli-popova-prokyror-1607244.html", "text": "/КРОСС/ Пазарджишкият окръжен съд уважи иска на обвинените за разпространяване на радикален ислям за отвод на прокурора по делото Нели Попова. Поводът е нейно изказване пред информационен сайт през март миналата година, където заявява, че ако мюсюлманите у нас достигнат 30 процента, това ще е предизвикателство за националната ни сигурност.Според съдия Кристина Пунтева има данни за предубеденост и това е основание за отвод, още повече, че изказването на прокурор Нели Попова не е манипулирано.Адвокатите на Ахмед Муса и останалите 13 обвинени поискаха отмяна на обвинителния акт, изготвен от прокурор Нели Попова, и връщане на делото в досъдебна фаза с нов обвинител.Според адвоката на Ахмед Муса прокурор Нели Попова е предубедена в този процес.\"Това било личното мнение на прокурора, но ние смятаме, че прокурорът не може да бъде разделен на две - с лично и професионално мнение, при условие че все още е прокурор по това дело. Именно затова смятаме, че има предубеденост към мюсюлманите в България, защото това е заявено в неформален разговор, който разговор не се отрича\", каза Елвира Панкова.Заседанието продължава. ", "date": "2019.06.20", "title": "Отвод на прокурора по делото срещу Ахмед Муса"}
{"url": "http://www.cross.bg/poshtenski-zhiteli-stantzii-1607246.html", "text": "/КРОСС/ Няма опасност от закриване на малките пощенски станции. Това стана ясно след като БСП, ДПС и ОП гласуваха против предложението на ГЕРБ пощенските клонове в населени места с по-малко от 800 жители да бъдат закрити.Измененията в закона предвиждаха най-малко една пощенска станция в населените места с население от 800 до 15 хиляди жители, най-малко две стационарни пощенски станции в местата с над 15 хиляди жители и най-малко по една стационарна пощенска станция на всеки следващи 20 хиляди жители.Други изменения предвиждаха от началото на следващата година \"Български пощи\" да получават авансово компенсации за изпълнение на финансово неизгодни дейности от задължителния пакет, така наречена \"универсална пощенска услуга\", а не както досега - две години след като държавното дружество е направило разходите. В текстовете се регламентира изискването, пощенските оператори да събират, обработват и съхраняват лични данни на подателите, физически лица на пощенски пратки и колети, които са с наложен платеж. Идеята е да се контролират онлайн търговците и да се изсветли тази част от икономиката, която остава извън данъчното задължение.Изпълнителният директор на \"Български пощи\" Деян Дънешки увери в интервю за БНТ, че няма да бъдат закривани пощенски станции по места и хората ще бъдат обслужвани както досега. ", "date": "2019.06.20", "title": "Няма да бъдат закривани малките пощенски станции"}
{"url": "http://www.cross.bg/chereshi-gurtziya-nesigyrnost-1607237.html", "text": "/КРОСС/ В Кюстендил черешовата кампания тече вече с пълна сила. Проблемите за производителите обаче и тази година не са малко. Освен трудната реализация, ниските цени и често непосилната  конкуренция на вносни плодове най-вече от Гърция,  черешопроизводителите се оплакват и от изкупните пунктове, защото изискванията им за вида на черешите са много и трудно се покриват.Производителите се оплакват и от несигурност в реализацията на продукцията.„Работим с несигурност за изкупната цена. В момента е 1 лев, но не знаем дали до довечера няма да се промени\", заявяват производители от Горна Гращица.Ако цената падне, в изкупвателните пунктове се оправдавали с големия внос на череши от Гърция. ", "date": "2019.06.20", "title": "Гръцки череши подбиват пазара в разгара на сезона"}
{"url": "http://www.cross.bg/lecheva-sistema-vesela-1607235.html", "text": "/КРОСС/ \"Управляващите се опитаха първо през БСП да подчинят и опитомят основната опозиционна сила, но Конгресът беше този, който пожела Корнелия Нинова да оттегли оставката си, което беше своеобразен вот на доверие. Това разсърди и разгневи опонентите ни и виждаме добре отиграни действия в двете партийни централи- на ГЕРБ и ДПС.\" Това каза пред БСТВ зам.- председателят на ПГ на \"БСП за България\" Весела Лечева в коментар на въпрос за намаляването на партийните субсидии. Тя отбеляза, че левицата е щяла да повярва на тяхната загриженост за безплатни детски градини и ясли, ако са били приели част от мерките, които БСП е заложила в алтернативния бюджет. \"Сега, в средата на годината, да предлагаш коренно различен модел на функциониране на политическата система, в толкова кратки срокове, изглежда като наказателна акция срещу основната опозиционна сила\", категорична бе Весела Лечева. \"Много е жалко за макар и крехката и фасадна демокрация, която днес има в България. Това трябва да предизвика недоволство и въпроси, които да задава обществото\", добави Лечева. Тя коментира още, че американската система на финансиране на партиите звучи добре, но трябва да се запитаме- каква е нашата политическа система и дали е съпоставим този модел. По думите й премиерът раздава фасадна  демокрация през прозореца на своя джип. \"Макар бавно и трудно, БСП печели влияние и широка подкрепа. 70% от гражданите останаха по домовете си и не гласуваха, а  БСП подобрява резултата си. Това няма как да не стресне управляващите. Те искат да си запазят своята къща\", категорична бе Лечева. Според нея, всички са фокусирани в БСП, но никой не наблюдава ГЕРБ, където текат тежки и напрегнати процеси.", "date": "2019.06.20", "title": "Весела Лечева: Вотът на доверие към Корнелия Нинова разгневи централите на ГЕРБ и ДПС  "}
{"url": "http://www.cross.bg/maiikata-stanovishte-selin-1607236.html", "text": "/КРОСС/ През юли 2018 година Юзлем Шабан ражда преждевременно близнаци. Две момиченца, едното умира малко след раждането, а другото - Селин живее 3 месеца в кувьоз.Аз съм майка на недоносено дете, което е диагностицирано със заболяването  ретинопатия на недоносеното, което означава частична или пълна слепота, споделя майката.Селин не вижда с едното око. През ноември 2018 година детето преминава през лечение в Турция,  което родителите сами плащат. След като се връщат в България, получават надежда -  болница в Белгия дава шансове зрението на детето да бъде възстановено оперативно. Скъпоструващата операция е непосилна за семейството, затова подават документи в НЗОК.Тъй като това е скъпоструваща операция, която за съжаление в България няма как да бъде извършена, обяснява майката.Селин кандидатства за средства и подава документи в Здравната каса на 3 май тази година.Абсолютно всички нужни документи, които се изискваха, които са описани в сайта. Включително проведох няколко разговора с компетентни лица, които ме насочиха също каква документация трябва да се занесе, обяснява майката.По думите на жената всички лекари, с които е говорила, я уверяват, че процедурата е бърза и ще получи отговор съвсем скоро. Тя обаче чака повече от месец. Изпуска първата дата за операция на 20 май.В нашия случай се бави отговорът от гледна точка на това, че при всяко едно позвъняване от моя страна, се оказва че липсва някаква документация, всеки път се изчаква за някакво становище, коментира майката.Докато чака становище, семейството получава нова дата за операция - 18 юни. През май Селин се разболява от варицела. По нейни думи на 10 юни, докато все още чака становище, по съвет на представители на Здравната каса, жената изпраща имейл, с който моли датата да бъде отложена. Въпреки че всеки ден е решаващ.Определено са решаващи тъй като по думите на белгийския лекар, който ще извърши операцията: „с времето ретината губи своята еластичност, което намалява шансовете на това око да бъде възстановено\", обяснява майката.В отговор за NOVA от НЗОК заявиха, че случаят на малката Селим има положително становище още на 14 юни. Най-късно в петък майката ще получи документите. По думите на жената обаче едва след нашата намеса, тя получава обаждане, че е дъщеря й е одобрена. ", "date": "2019.06.20", "title": "Семейство обвинява НЗОК в забавено становище за лечение на детето им"}
{"url": "http://www.cross.bg/koreya-prezident-severna-1607227.html", "text": "/КРОСС/ Китайският президент Си Цзинпин пристигна на историческо двудневно посещение в Северна Корея. Това е първата визита на китайски лидер в изолираната комунистическа държава от 14 години насам.В Пхенян китайският президент ще се срещне с Ким Чен-ун в опит да засилят двустранните отношения. Моментът на посещението е особено деликатен, тъй като и двете страни водят спор със САЩ. Китай - заради търговията, а Северна Корея - заради ядрените оръжия. Още повече, че се очаква Доналд Тръмп да се срещне със Си Цзинпин следващата седмица, по време на срещата на Г-20 в Япония. Вашингтон иска от Пекин да използва своето влияние върху севернокорейския лидер. ", "date": "2019.06.20", "title": "Китайският президент пристигна в Северна Корея"}
{"url": "http://www.cross.bg/mesta-prevali-glavno-1607229.html", "text": "/КРОСС/ Днес ще е предимно слънчево. В следобедните часове, главно над планинските и североизточните райони ще се развива купеста облачност. Там на отделни места ще превали и прегърми. Температурите ще се повишат, максималните ще са между 29 и 34 градуса, сочи прогнозата на НИМХ.Над Черноморието ще е предимно слънчево. След обяд ще има вре енни увеличения на облачността, но само на отделни места в северната част ще превали краткотрайно. Ще духа слаб североизточен вятър. Максимални температури на въздуха 29 - 31 градуса. Температурата на морската вода е от 23 на север от н. Калиакра, до 25-27 в останалите райони. Вълнението на морето ще е 2 бала. В петък и събота ще бъде предимно слънчево, ще се затопля и около и след обяд ще бъде горещо. Максималните температури ще са над 30, в отделни райони в събота ще достигнат 37-38 градуса. Значителна купеста облачност ще се развива в следобедните часове в петък и на места, главно в Северна България и Рило-Родопската област ще превали краткотраен дъжд, придружен с гръмотевици; възможни са локални интензивни явления.В събота в по-голямата част от страната ще е без валежи; само на изолирани места, главно в планините ще превали и прегърми.", "date": "2019.06.20", "title": "Слънце и жега до обяд, дъжд - следобед "}
{"url": "http://www.cross.bg/zhiteli-poshtenski-poshti-1607230.html", "text": "/КРОСС/ НС ще разгледа окончателните промени в Закона за пощенските услуги. Предвижда се държавното предприятие \"Български пощи\" да получава авансово полагащата му се компенсация за извършване на финансово неизгодни услуги. Промените предвиждат още да има пощенски клон само в населени места с над 800 жители.Според предвидените изменения ще има най-малко една пощенска станция в населените места с население от 800 до 15 хиляди жители, най-малко две стационарни пощенски станции в местата с над 15 хиляди жители и най-малко по една стационарна пощенска станция на всеки следващи 20 хиляди жители.Други изменения предвиждат от началото на следващата година \"Български пощи\" да получават авансово компенсации за изпълнение на финансово неизгодни дейности от задължителния пакет, така наречена \"универсална пощенска услуга\", а не както досега - две години след като държавното дружество е направило разходите. В текстовете се регламентира изискването, пощенските оператори да събират, обработват и съхраняват лични данни на подателите, физически лица на пощенски пратки и колети, които са с наложен платеж. Идеята е да се контролират онлайн търговците и да се изсветли тази част от икономиката, която остава извън данъчното задължение.Изпълнителният директор на \"Български пощи\" Деян Дънешки увери в интервю за БНТ, че няма да бъдат закривани пощенски станции по места и хората ще бъдат обслужвани както досега. ", "date": "2019.06.20", "title": "Промени в закона предвиждат пощи да има само в селища с над 800 жители "}
{"url": "http://www.cross.bg/suvet-borisov-evropeiiskiya-1607228.html", "text": "/КРОСС/ Министър-председателят Бойко Борисов ще участва в заседанието на Европейския съвет, което ще се проведе на 20 и 21 юни в Брюксел, съобщиха от правителствената пресслужба.Държавните и правителствени ръководители ще обсъдят новия Стратегически дневен ред на ЕС за периода 2019-2024 г., в чиято основа е съхраняването на стабилността, устойчивостта и просперитета при запазване на единството на държавите членки и при прилагане на принципите на солидарността и кохезията.Сред останалите теми, които ще са във фокуса на заседанието на Европейския съвет, са Многогодишната финансова рамка за периода 2021-2027 г. и разширяването на Съюза. Държавните и правителствени ръководители ще дискутират още климатичните промени и проблеми, свързани с дезинформацията.На 21 юни, петък, премиерът Бойко Борисов ще вземе участие в работната сесия на Срещата на върха на държавите от Еврозоната. ", "date": "2019.06.20", "title": "Борисов ще участва в заседанието на Европейския съвет в Брюксел "}
{"url": "http://www.cross.bg/hora-domovete-bezhanetza-1607231.html", "text": "/КРОСС/ Световният ден на бежанеца е отбелязан за първи път през 2001 година и се провежда всяка година на 20 юни. Десетки хиляди души по цял свят отбелязват и празнуват приноса на прокудените от домовете си хора.Ежегодното отбелязване включва различни събития в повече от 100 държави, включително в Централна Европа, в които участват държавни служители, НПО и хуманитарни работници, известни личности, граждани и самите бежанци.На 20 юни, Световният ден на бежанеца, Върховния комисариат на ООН за бежанците (ВКБООН) иска да почете силата и издръжливостта на повече от 45 милиона хора около света, които са били принудени да напуснат домовете си подари войни и гонения. Множеството бежански кризи са накарали рекорден брой хора да напуснат домовете си, и въпреки това, медийният интерес в Сирия, Мали, Южен Судан и ДРК, рядко показва човешките последици от войната. ", "date": "2019.06.20", "title": "20 юни – Световен ден на бежанеца "}
{"url": "http://www.cross.bg/berkovitza-prokyratyra-gdbop-1607232.html", "text": "/КРОСС/ Специализираната прокуратура и ГДБОП (Главна дирекция за борба с организираната престъпност) разбиха група, занимаваща се с лихварска дейност в Берковица, съобщават от Апелативна специализирана прокуратура.Спецакцията е на територията на Берковица и село Арчар, Видинско.Служителите на ГДБОП провеждат претърсвания и изземвания в жилища и автомобили, лични обиски, разпити на свидетели. ", "date": "2019.06.20", "title": "Спецакция в Берковица: Разбиха група за лихварство "}
{"url": "http://www.cross.bg/sreshta-kardiolozi-sofiya-1607225.html", "text": "/КРОСС/ От днес до 22 юни София е домакин на първата съвместна среща между Европейската асоциация на детските сърдечни хирурзи и Световната организация по детска и конгенитална сърдечна хирургия.Във форума ще участват над 200 детски кардиолози и кардиохирурзи от цял свят, както и лекари от други специалности, свързани с детската кардиохирургия. ", "date": "2019.06.20", "title": "Над 200 детски кардиолози и кардиохирурзи от цял свят на среща в София"}
{"url": "http://www.cross.bg/pytin-vruzka-novosti-1607233.html", "text": "/КРОСС/ Днес по обяд президента на Русия Владимир Путин ще отговаря на живо на въпроси на граждани, зададени му чрез каналите на агенция РИА Новости. От канала съобщават, че са постъпили вече милиони запитвания към Путин и живата връзка ще продължи близо три часа. Министри и управители на области ще проследят живата връзка на работните си места и ще бъдат в готовност да се включат, ако въпросите касаят тях. Това не е първата онлайн комуникация, в която участва Путин, но формата на общуване с държавния глава беше променена, пишат от РИА Новости. Миналата година формата на комуникация на държавния глава с населението беше коренно променен. Очаквайте  по обяд.", "date": "2019.06.20", "title": "РИА Новости пуска жива връзка с президента Путин днес"}
{"url": "http://www.cross.bg/grazhdanite-iskame-leva-1607226.html", "text": "/КРОСС/ Природозащитници излизат на палатков лагер пред президентството тази вечер. Недоволството им е срещу гласуваните от Народното събрание нови правила за дивото къмпингуване. Текстовете окончателно забраняват караваните, кемперите и разполагане на палатки и чадъри върху пясъчните дюни и предвиждат глоби. Част от протестиращите споделиха:\"Проектозакон, в който съществуват само рестрикции, наказания, глоби, а никъде не видях някой да каже, абе ние ще направим нещо за хората, които обичат този начин на почивка\". \"Призовавам ги да спрат\".\"Искаме устойчивост, искаме регламент, искаме в тази държава да се зачита Конституцията\". Санкциите са в размер от 500 до 1000 лева, а при повторно нарушение могат да стигат 3000 лева. Държавният глава Румен Радев коментира пред журналисти, че бетонирането и застрояването по крайбрежието остава голям проблем:\"Волята на законодателя да бъде изключително строг към гражданите, а в същото време да наблюдаваме как има варварско наливане на бетон по плажната ивица, далеч от погледа на всички институции, не е в интерес на гражданите и на нашето общество\".Протестните прояви на еколозите ще продължат до края на седмицата. ", "date": "2019.06.20", "title": "Природозащитници излизат на палатков лагер пред президентството "}
{"url": "http://www.cross.bg/pytin-rysiya-trump-1607234.html", "text": "/КРОСС/ Президентът на САЩ Доналд Тръмп заяви, че на срещата на високо равнище на Г-20, която ще се проведе в Япония следващата седмица, ще се срещне с колегите си от Русия и Китай Владимир Путин и Си Цзинпин, предаде Ройтерс.Тръмп направи изявлението си в интервю за телевизия Фокс нюз. По-рано тази седмица той беше потвърдил, че е планирана среща с китайския лидер.Президентът на САЩ подчерта, че се стреми към разбирателство с Русия и Китай и мисли, че ще го постигне. ", "date": "2019.06.20", "title": "Тръмп: Ще се срещна с Путин в Япония "}
{"url": "http://www.cross.bg/kazashki-godini-kybanski-1607217.html", "text": "/КРОСС/ 120 души от най-стария музикално-танцов ансамбъл на Русия - световноизвестният Кубански казашки хор напълни Зала 1 на НДК при първия си концерт от турнето си в България.Емоциите ескалираха и публиката нямаше как да остане равнодушна след всяка една песен или танцова постановка от грандиозния спектакъл, а специалният поздрав за българите бе изпълнението на патриотичния марш \"Боят настана\" по текста на Иван Вазов, което изправи публиката на крака сред бурни аплодисменти. До 22 юни легендарните казаци ще пеят още в четири българска града - 19 юни - Велико Търново, 20 юни - Варна, 21 юни - Бургас, 22 юни - Пловдив.За концертите пред българската публика Кубански казашки хор дойде в пълният състав от певци, музиканти и танцьори и всички солисти. Избрана е програма \"Най-доброто за 200 години\". Сред песните са любимите \"Любо братцы, любо\", \"Ты прости меня, родная\", \"Когда мы были на войне\", \"Распрегайте, хлопцы, кони\" и други емблематични казашки песни.Кубанският казашки хор е основан в град Екатеринодар - днешен Краснодар, преди 207 години. В определен смисъл Кубанският казашки хор е истински исторически паметник. Ансамбълът пази, развива и пренася през вековете богатите певчески и танцови традиции на Кубанския край. В неговия репертоар се съхраняват над 4000 произведения от различни епохи. Изпълняват се най-популярните казашки руски и украински песни и танци. Те са отражение на вековната история на една велика патриотична общност - казаците.Повечето от текстовете са за себеотрицанието и жертвоготовността на казака в името на отечеството, за връзката на война с верния му кон, за любовта към родината. Но музиката на ансамбъла е събрала и запечатала и трагичните събития от времето на Гражданската война, когато казачеството е подложено на гонения, както и на репресиите от 30-те години на миналото столетие, на съветската естетика в изкуството.В състава на ансамбъла са над 100 души - певци, танцьори и музиканти. Художествен ръководител и главен диригент на хора е народният артист на Русия, Украина, републиките Абхазия, Адигея и Карачево-Черкезия, проф. Виктор Захарченко.В следващите дни казаците продължават с турнето си в България - на 19 юни във Велико Търново, 20 юни - Варна, 21 юни - Бургас и на 22 юни - Пловдив.", "date": "2019.06.20", "title": "Легендарният Кубански казашки хор напълни Зала 1"}
{"url": "http://www.cross.bg/sala-emiliano-arestyvan-1607219.html", "text": "/КРОСС/ Арестуван е мъж, заподозрян в непредумишлено убийство на аржентинския футболист Емилиано Сала, съобщава Ройтерс. Аржентинският нападател Емилиано Сала загина на 21 януари след самолетна катастрофа над Ламанша при полет от Нант до Кардиф с двуместен самолет.Арестуваният е 64-годишен мъж от Северен Йоркшър. Той е пуснат, докато върви разследването, но е дал пълни показания по предявеното му обвинение, обясниха от полицията в Дорсет.", "date": "2019.06.20", "title": " Арестуван е мъж за убийството на Емилиано Сала"}
{"url": "http://www.cross.bg/monro-holivyd-merilin-1607218.html", "text": "/КРОСС/ Статуя на Мерилин Монро в прословутата поза с развята бяла рокля изчезна от Холивуд и полицията в Лос Анджелис разследва случая, съобщи АФП. Свидетел е видял мъж да се качва върху инсталацията \"Дамите на Холивуд\" в началото на Алеята на славата и да отрязва с трион статуята.Изображението на Мерилин Монро от сцената над отдушника на метрото от филма \"Проклетите седем години\" беше на върха й. Полицаите са взели отпечатъци, но задържан още няма.  ", "date": "2019.06.20", "title": "Откраднаха прочутата статуя на Мерилин Монро от Холивуд "}
{"url": "http://www.cross.bg/iskaniyata-otgovoryat-meditzi-1607221.html", "text": "/КРОСС/ Ако до днес, 20 юни, управляващите не отговорят на исканията им, протестиращите във Видин медици и медицински персонал ще подадат оставка. Това предупреждение беше отправено в началото на протеста, 13 юни, с който работещите в общинската болница  \"Света Петка\" провеждат ефективни едночасови протести заради неизпълнените искания за достойни условия на труд и заплащане.Медицинските сестри настояват за спазване на колективния трудов договор и възнаграждение от две минимални работни заплати.Снимка Архив", "date": "2019.06.20", "title": "Видинските медици подават оставки, ако управляващите не отговорят на исканията им "}
{"url": "http://www.cross.bg/rozhdenitzite-na--yuni-1607215.html", "text": "/КРОСС/ Владимир Владимиров, председател на Съвета на директорите на „Холдинг Български държавни железници ЕАД Георги и Стефан Милушеви (баща и син), собственици на търговска верига \"Зора\" Евгени Будинов, депутат от ГЕРБ в 44-ото НС Иван Миховски, депутат от ГЕРБ в 44 НС Меглена Караламбова, актриса, носителка на „Аскеер\" Румен Бенчев, началник УНГ клиника в УМБАЛ „Софиямед\"", "date": "2019.06.20", "title": "Рождениците на  20  юни"}
{"url": "http://www.cross.bg/chasa-zala-provede-1607216.html", "text": "/КРОСС/ София.От 09.00 часа ще започне заседанието на Народното събрание.***София.От 09.30 часа в Националния институт на правосъдието министър Данаил Кирилов ще открие кръгла маса за изпълнението на решенията на Европейския съд по правата на човека по групата дела С.З. срещу България.***София.От 10.00 часа в Гранитна зала на Министерския съвет ще бъдат представени резултатите от проведеното до момента наблюдение по метода „таен клиент\" за предоставянето на 15 услуги в 13 общини, областни и общински администрации.***София.От 08.30 до 14.30 часа на бул. „Цар Борис III\" № 136 В, пред районна администрация „Овча купел\" ще бъде разположен мобилен събирателен пункт за разделно събиране на опасни отпадъци от домакинствата.***София.От 18.36 часа на пл. „Народно събрание\" ще се проведе протест в защита на Черноморието под надслов „Море от бетон\".***Асеновград.От 09.00 часа ще се състои поклонение пред паметната плоча на Паисий Хилендарски пред параклис „Св. Козма и Дамян\" и „Св. Стефан\". Поклонението ще бъде съпътствано от литературна програма с участието на Елена Славкова и Гинка Алексиева от литературен клуб „Орфей\" към НЧ „Св. преп. Паисий Хилендарски\".***Благоевград.От 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.***Благоевград.От 18.00 часа в Градската художествена галерия ще се проведе концерт и дегустация на вина.***Варна.От 10.30 часа в Община Варна ще се проведе пресконференция за проекта „Патронажна грижа за възрастни хора и лица с увреждания на територията на община Варна\" по Оперативната програма „Развитие на човешките ресурси\" 2014-202.***Велико Търново.От 11.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с предстоящия празник на града.***Видин.От 10.30 часа заместник-кметът на Община Видин Венци Пасков ще присъства на връчване надипломите на зрелостниците от випуск 2019 от СУ „Цар Симеон Велики\" на откритата сцена приХудожесвена гарлерия „Никола Петров\".***Видин.От 17.00 часа секретарят на Община Видин Иванела Андреева ще присъства на тържественото връчване на дипломите на зрелостниците от ГПЧЕ „Йордан Радичков\" в залата на Общински съвет - Видин.***Враца.От 18.30 часа в ИТ центъра на ул. „Кокиче\" 14 ще се проведат безплатни демонстративни уроци по програмиране, организирани от Враца софтуер общество.***Кърджали.От 11.00 часа ще се проведе брифинг в пресклуба на ОДМВР за акцията \"Ваканция! Да пазим живота на децата на пътя!\".***Перник.От 09.30 часа в зала „Панорама\" ще започне заседание на Общински съвет - Перник.***Перник./с. Дивотино.От 18.00 часа в НЧ „Чичо Стоян - 1927 г.\" ще се проведе „На раздумка с чичо Стоян\" - среща разговор с потомците на именития автор.***Смолян.От 16.00 часа на площад „България\" с информационна борса за набиране кандидати за войници и матроси и статичен показ на бойна техника, снаряжение, ски и алпийско оборудване ще започне програмата на Националната информационна кампания „Вижте отблизо българската армия\". От 16.15 часа ще бъде открита изложба на Регионален исторически музей „Стою Шишков\" „Ние помним\", посветена на 100 години от Първата световна война.***Смолян.От 18.00 часа в Родопския драматичен театър ще има прожекция на филма за 101-ви Алпийски полк „Орисани да покоряват върхове\". От 18.30 часа отново в театъра ще се проведе концерт на представителния духов оркестър на Военновъздушните сили и Представителния ансамбъл на Въоръжените сили.***Търговище.От 14.00 часа в зала 74 на Община Търговище кметът д-р Дарин Димитров ще проведе среща със зрелостниците, завършили с отличие средното си образование.***Шумен.От 10.00 часа в зала 2 на Областна администрация Шумен ще започне заседание на Щаба за изпълнение на областния план за защита при бедствия на територията на област Шумен.***Шумен.От 13.30 часа в зала 304 ще заседава ПК „Европейски проекти, международно сътрудничество ивзаимодействие с НПО\" към Общински съвет - Шумен.***Шумен.От 14.00 часа в зала 304 ще заседава ПК „Просвета, образование и наука\" към Общински съвет - Шумен.***Шумен.От 14.00 часа в зала 203 ще заседава ПК „Териториално развитие и селищно устройство\" към Общински съвет - Шумен.***Шумен.От 16.30 часа в зала 203 ще заседава ПК „Екология и селско стопанство\" към Общински съвет - Шумен. ", "date": "2019.06.20", "title": "Предстоящи събития на 20  юни"}
{"url": "http://www.cross.bg/chasa-tryd-sega-1607220.html", "text": "/КРОСС/ в. 24 часа -  Предложение на здравното министерство: Общините са длъжни да поддържат гробищатав. 24 часа - По официална информация на АПИ след въпрос на \"24 часа\": Бързото отчуждаване нужно за две магистрали, скоростен път и околовръстното на Софияв. Монитор - Между 50 и 160 лв. за \"златна\" будка на моретов. Монитор - Ексшеф на АПИ на съд за магистрала „Марица\"в. Монитор - Малката Мими не дочака парите от НЗОКв. Сега -  Държавата изненадващо поема нов дълг от 400 милиона левав. Телеграф -  0 лв. субсидия, парите за безплатни градини и яслив. Труд -  Партиите излизат на пазара, НС няма идеи за контрол на покупкитев. Труд - 12 000 лева глоба за шум на откритав. Труд - - Жилищата в България поскъпнаха със 17%в. 24 часа - Фирми ще даряват партиите с неограничени сумив. 24 часа -  затвор за бившата кметица на Ракитово Емилия Еленковав. 24 часа -  Сотир Цацаров: Не е необходим закон за царските имотив. 24 часа -  Горанов: Хлябът няма да поевтинее, ако ДДС се намалив. 24 часа - След борсата за ток правят и за газ, ще търгува с цяла Европав. Монитор - Огоста, Дунав и Велека погълнаха две деца и мъжв. Сега - НЗОК задълбочи проблемите с лечението на децав. Сега -  Шефът на \"Чистота Искър\" е сменен, но договорът с Гайтански оставав. Сега -  Антикорупционният фонд даде теца на Доган на ДАНС и НАПв. Телеграф -  Забраняват дроновете над болници и стадионив. Телеграф -  Плаваме за 35 евро от Бургас до Истанбулв. Телеграф -  Безплатни екопечки за 60 000 домакинствав. Труд -  Тайни клиенти шпионират чиновницив. Труд - Недостиг на спешни медици по моретов. Труд - стр. 15 - Живеем на 56% от средния европеецв. 24 часа -  Николай Неделчев, колекционер и управляващ директор на рекламната компания „Публисис груп България\": Все си мисля дали фалшификатите не са стръв, за да бъда изобличен. Няма как да го докажав. Монитор -  Министърът на младежта и спорта Красен Кралев: Разглеждаме варианти за строеж на нов национален стадионв. Телеграф -  Инженер Георги Алексов, главен специалист на „Евро Инженеринг\": Юни е най-опасен месец за мълниив. Труд -  Бързото отслабване съкращава животав. 24 часа -  Евроизборите засилиха още ГЕРБ пред БСП за кметския вотв. Монитор - Дране като за нашето морев. Сега -  На Доган му омръзна да е сив бизнесмен, на Пеевски - сив политикв. Сега -  Как се стигна до двойния стандарт в разширяването на ЕС?в. Сега - НЗОК пое лечението на децата и положението е по-абсурдно от всякогав. Телеграф - Море от глупоств. Труд -  МВР като нищо и никаквов. Труд - Недочаканият Кодекс за нарушенията и наказанията                ", "date": "2019.06.20", "title": "Преглед на вестниците "}
{"url": "http://www.cross.bg/gerb-ivanov-predstavitel-1607222.html", "text": "/КРОСС/ \"Решението  юридическите и физически лица да нямат лимит на финансиране към политическите сили отново показа  скритата коалиция  между ГЕРБ и ДПС.\" Това заяви народният представител от ПГ на \"БСП за България\"  Иван Иванов по БСТВ. Той коментира, че управляващите държат финансовия ресурс на страната : \" ГЕРБ отдавна нямат нужда от партийно субсидиране. Допълнително те имат резерв от 21 милиона лв.\" Иванов допълни, че политическият модел, който се опитват да наложат ГЕРБ и ДПС, ще последва примера на ВОЛЯ - един мастит бизнесмен, който решава  всичко  в дадена партия. „Ударът е насочен срещу БСП, защото партията през годините никога не е разчитала на подкрепа на олигархични кръгове. Ние сме партия, която е доказала своята идентичност, своята независимост и отстоява тази политика и в най-тежките години на прехода.\", заяви народният представител , като подчерта, че  това е удар и срещу пряката демокрация в страната.„БСП, в лицето на Корнелия Нинова,  е единствената съпротивителна сила на режима, който се опитва да се наложи, и то в страна членка на ЕС. Опитаха се да елиминират лидера на БСП с цел опитомяване на опозицията  и превръщането й в присъдружна организацийка на управляващите.\", коментира  той.  ", "date": "2019.06.20", "title": "Иван Иванов : Отново се видя скритата коалиция  между ГЕРБ и ДПС"}
{"url": "http://www.cross.bg/razyznavane-izvurshiha-syhoputnite-1607224.html", "text": "/КРОСС/ Военнослужещи от военно формирование 28 610 - Горна баня снощи извършиха разузнаване и транспортиране на два боеприпаса, открити в различни райони на София. Единият е намерен в 15.40 ч. при извършване на ремонтни дейности в мазе на частен дом на ул. „Юрий Венелин\" № 8. При направения оглед военните специалисти са установили, че това е 45 мм бронебоен снаряд.  Вторият боеприпас - 152 мм артилерийски осколъчен снаряд без взривател, е открит в 16.55 ч. в гориста местност до ул. „Месечина\" в ж.к. „Овча купел\". До пристигането на специализирания екип от Сухопътните войски, районите, в които са намерени боеприпасите, се охраняваха от служители на МВР.Военнослужещите, под ръководството на капитан Петър Трайков, извършиха разузнаване на откритите боеприпаси и ги транспортираха за последващо унищожение в безопасен район.  ", "date": "2019.06.20", "title": "Сухопътните войски откриха и обезопасиха два снаряда в различни райони на София   "}
{"url": "http://www.cross.bg/milena-yancheva-protiv-1607223.html", "text": "/КРОСС/ Питбули нападнаха дете в столичния квартал „Манастирски ливади\". Майката призова в социалните мрежи собственикът да се свърже с нея, за да разбере дали кучето е ваксинирано против бяс.Инцидентът е станал вчера по обяд. Милена Янчева е била на разходка с двете си деца. Дъщеря й, която е на 8 години, карало колело зад блока. Изведнъж видяла как два питбула я гонят. Те са били вързани едно за друго на една каишка и са били без намордници. Собственикът им не успял да ги хване. Излезли и други хора, които се притекли на помощ. Според собственика кучетата са искали да си играят с детето.Майката е извадила медицинско удостоверение и смятат да си потърси правата. Ще подаде и жалба.„Не трябва такива опасни кучета, които се отглеждат в домашни условия, да са без намордници и каишки покрай блоковете\", на мнение е Милена Янчева. \"Стопанинът на кучетата се бореше дълго да ги махме от нас но не можеше\", пише още във Фейсбук профила си Милена Янчева. \"Моля ви дръжте си здраво кучетата\" ,призовава майката, която се надява преживеният ужас да не се случи и на други хора.Предстои детето да бъде ваксинирано против тетанус. Родителите трябва да преценят дали да поставят и инжекция против бяс. ", "date": "2019.06.20", "title": "Питбули нападнаха дете в столичния квартал „Манастирски ливади”"}
{"url": "http://www.cross.bg/naii-vazhnoto-sebe-vyarvash-1607119.html", "text": "/КРОСС/ Най-важното е да вярваш в себе си. Мнението на околните се мени непрекъснато.Уинстън Чърчил", "date": "2019.06.20", "title": "Най-важното е да вярваш в себе си"}
{"url": "http://www.cross.bg/metodiii-godina-godini-1607212.html", "text": "/КРОСС/ Св. преподобни Наум Охридски бил българин от благороден произход. Като оставил всичко, последвал славянските равноапостоли св. Кирил и Методий в Моравия и Рим, където папа Адриан ІІ го ръкоположил за свещеник.Подир смъртта на св. Методий той заедно със св. Климент се отправил за България, където българският цар Борис-Михаил го приел с радост. Св. Климент като учител на славянска писменост изпратил в югозападната част на държавата, а св. Наум останал в тогавашната столица Плиска.В 893 г. на историческия църковнонароден събор било решено българската столица да бъде пренесена в Преслав. На същия събор Симеон Велики бил провъзгласен за цар вместо приелия монашество св. Борис-Михаил, а св. Климент бил ръкоположен за епископ. Тогава на негово място за учител бил назначен св. Наум, който работил там седем години. После той построил манастир на брега на Охридското езеро на името на св. Архангели и живял в него десет години.Преставил се в Господа в 910 г., след като приел монашеско пострижение непосредствено преди смъртта си. Погребали го на северната стена на храма, където мощите му и досега почиват неоткрити, защото, колкото пъти се опитвали да отворят гроба му, преподобният не позволявал това. От външната страна на храма е пристроена стаичка, в която нощуват болни и получават изцерение.Свети свещеномъченик Методий, епископ ПатарскиБожият угодник Методий, който се отдал на служба на Господа от ранни години, бил честен съсъд, приел в себе си Светия Дух. Затова, по Божествен избор, той се сподобил с епископско достойнство, като станал архипастир на словесните овце в град Патара, Ликийска област. Свети Методий ръководел своето словесно паство с богоугодно старание, като го направлявал към съвършенство с кротки поучения.В дните на епископството на свети Методий възникнала Оригеновата ерес, която прелъстила мнозина. Виждайки нейното разрастване, свети Методий - този истински пастир - изгарял с изобличенията си ереста като с огън. Със своето изпълнено с мъдрост и Божествена благодат учение той изтребил надвисналата над верните еретическа мъгла.Неговите боговдъхновени наставления осияли вселената подобно на мълнии и като звук на разумна тръба по пялата вселена се разнесъл звукът на неговите поучения. Затова невидимият враг не бил в състояние да понесе ревността, с която бил въодушевен свети Методий в своите велики трудове, подети заради благочестието и Христовата Църква. Той въоръжил срещу светия епископ своите видими слуги - езичниците, които се покланяли на идолите. По неговите внушения езичниците решили да предадат на мъчителна смърт Божия служител, който се бил обрекъл още преди страданията на \"живоносно умъртвяване\". Те хванали Христовия светител и отсекли честната му глава с меч. И преминал свети Методий в по-добрия живот. Като жива жертва се принесъл този, който в началото служил на Агнеца Божий, а после сам бил заклан като агнец. Така се увенчал с двоен венец добрият подвижник на благочестието, който се борил с ересите и изповядвал Христа пред езичниците без страх, даже до проливане на кръв и мъченическа смърт, която последвала при царуването на Аврелиан.Калист I   е византийски духовник, вселенски патриарх през 1350-1353 и 1354-1363 година.Сведенията за първите години от живота му са оскъдни. Ученик на Григорий Палама и Григорий Синаит, той прекарва 28 години като монах във Филотеевия манастир в Света гора. През 1350 година е избран за патриарх на Константинопол, и се проявява като енергичен привърженик на исихазма, приет от свикан от него събор за непротиворечащ на православието. През 1353 година отказва да короняса претендента за императорския трон Матей Кантакузин и е отстранен от патриаршеския пост, но през следващата година отново го заема.През 1363 година патриарх Калист е изпратен от император Йоан V Палеолог да търси помощ срещу османците от намиращата се в Сяр вдовица на сръбския крал Стефан Душан Елена Българска, но умира по пътя от Света гора към Сяр. ", "date": "2019.06.20", "title": "Преп. Наум Охридски. Св. свщмчк Методий, епископ Патарски. Св. Калист, патр. Константинополски"}
{"url": "http://www.cross.bg/tema-noviya-magazin-1607214.html", "text": "/КРОСС/Тема:  ГЕРБ и партийната субсидия - председателят на бюджетната комисия в Парламента Менда Стоянова;Тема:  Тристранният съвет обсъжда промените в Закона за ДДС. Какво е мнението на партньорите?Тема:  Възможно ли е да бъдат спряни катастрофите? Председателят на Агенцията за безпасност на движението по пътищата Малина Крумова;Тема:  Ще бъдат ли затваряни пощенски станции в малките населени места?Тема: Как ще се влиза и паркира в новия стадион на ЦСКА в Борисовата градина?; Тема: Двама братя пребиха клиент в селски магазин? Заловени ли са нападателите и какво наказание ги очаква?; Тема: Кои ще са битките на Радан Кънев в Европарламента?; Тема: Как Ахмед Доган си купи ТЕЦ-Варна - коментар на Данаил Папазов;Тема: Брутална агресия в кадър. Говори мъжът, станал жертва на побой на опашка в магазин.Тема:След като 6-годишно момиченце не дочака лечение - още родители със сигнали за забавени решение на Здравната каса.Тема:Откъде ще получават пари партиите? Гост - шефът на парламентарната група на ГЕРБ Даниела Дариткова.Тема:Опасни води! След поредната трагедия с дете в река - кои са опасните водоеми?Тема:Бум на ухапвания от змии в началото на лято. Можем ли да срещнем отровни влечуги в парковете и градинките у нас - проверка в „На твоя страна\".Тема:Български производителите срещу евтините череши от Гърция. На живо: Какви плодове стигат до пазара?Тема:Надвиснала опасност! Кой допусна съоръжение от тролейбусна мрежа да застрашава пешеходци? Тема:Сто хиляди евро за най-скъпата ябълка в света. Ще ви разкажем за уникалния плод-бижу от село Трилистник.Тема:Първо по NOVA: Асен Блатечки и Стефан Командарев с ексклузивни кадри от новия филм „В кръг  ", "date": "2019.06.20", "title": "Теми и гости в сутрешните блокове на телевизиите"}
{"url": "http://www.cross.bg/frantziya-purviyat-svurzvasht-1607213.html", "text": "/КРОСС/   451 г. - Битка на Каталаунските полета: Войските на римския военноначалник Флавий Аеций спират ордите на хуна Атила. 840 г. - Руан е нападнат от викингите, които достигат по река Сена. 1774 г. - Руският генерал Александър Суворов нанася поражение на османската армия при село Козлуджа (днешно Суворово). 1819 г. - Американският параход „Савана\" пристига в Ливърпул и става първият кораб с парен двигател, който прекосява Атлантическия океан. 1837 г. - Кралица Виктория се възкачва на британския престол. 1840 г. - Самюъл Морз получава патент за телеграфа. 1863 г. - Американска гражданска война: Западна Вирджиния е приета като 35-ия щат на САЩ. 1895 г. - Открит е Килският канал, свързващ Северно море и Балтийско море. 1904 г. - В Париж е основана Международната автомобилна федерация. 1939 г. - В Германия е осъществен първият в света полет на самолет с реактивен двигател. 1948 г. - Дебютира Шоуто на Ед Съливан по телевизията. 1949 г. - Папата отлъчва от църквата комунистическите лидери на Чехословакия. 1952 г. - Президентът на САЩ Хари Труман подписва Закон за чуждестранната помощ. 1954 г. - Официално е отворен за експлоатация Дунав мост, свързващ България и Румъния. 1960 г. - Федерация Мали придобива независимост от Франция (впоследствие се разделя на Мали и Сенегал). 1963 г. - Студената война: Между държавните глави на САЩ и СССР е установена гореща линия след приключване на Кубинската ракетна криза. 1969 г. - Населението на Родезия (дн. Зимбабве) гласува в референдум за провъзгласяване на страната за република. 1969 г. - Жорж Помпиду встъпва в длъжност като президент на Франция. 1973 г. - Хуан Перон се завръща в Аржентина след 18-годишно изгнание. 1977 г. - Петролопроводът Трансаляска в САЩ започва официално да функционира. 1991 г. - Германският парламент решава да премести столицата от Бон отново в Берлин. 1991 г. - Последните съветски части напускат Чехословакия и Унгария. 1993 г. - Извършено е първото пробно преминаване на влак през тунела под Ла Манш. 1999 г. - Учредена е партия ВМРО - Българско национално движение. 2001 г. - Генерал Первез Мушараф се самообявава за президент на Ислямската република Пакистан. 2003 г. - В Сейнт Питърсбърг е основана фондацията Уикимедия.", "date": "2019.06.20", "title": "20  юни в историята"}
