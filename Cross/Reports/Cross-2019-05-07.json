{"url": "http://www.cross.bg/coca-cola-voice-tour-1603653.html", "text": "/КРОСС/  За четвърта поредна година любимото музикално турне Coca-Cola The Voice Happy Energy Tour 2019 ще завладее лятото като събере на една сцена най-популярните български изпълнители, за да предизвика истинска вълна от еуфория и горещи емоции. След като през 2018г. най-голямото музикално събитие в България зарадва над 200 хиляди фенове, тази година Coca-Cola The Voice Happy Energy Tour обещава още по-впечатляващо шоу, още по-гореща музика, множество уникални по рода си преживявания, специални изненади, ексклузивни гост звезди и награди. За горещия градус и взривяващ музикален заряд ще се погрижат любимите на всички DARA, Pavell & Venci Venc', Михаела Филева, Криско, TITA, Yoana, Михаела Маринова, 4Magic, V:RGO x TRF, BallaN, DJ Doncho, Eva Parmakova, балет NOVA, както и ново звездно попълнение към турнето, което ще разкрием съвсем скоро. В израз на подкрепа към българските изпълнители и развитието на българската музика, Coca-Cola и The Voice отново ще предоставят възможност на най-добрите родни изпълнители да представят не само утвърдените си хитове на най-голямата българска сцена, но и да изненадат феновете си с премиери на най-новите си музикални проекти. Разтърсващо преживяване от емоции и над 840 минути лятно настроение е гарантирано за цели 7 града в тазгодишното грандиозно музикално шоу. Феновете на музиката ще имат възможността да загреят ударно с доза летен заряд още на 27-ми май в Горна Оряховица, когато официално ще бъде поставен стартът на турнето. Най-горещата музикална емоция ще завладее и Банско на 7-ми юни, последвано от Пловдив на 20-ти юни, преди да продължи взривяващо към Варна на 10-ти юли и Бургас на 13-ти юли. Кулминацията на най-горещото музикално шоу Coca-Cola The Voice Happy Energy Tour ще започне да нажежава атмосферата в Благоевград на 10-ти септември, за да постави впечатляващ грандиозен финал в София на 14-ти септември. Обединявайки хиляди фенове на едно място и предоставяйки им възможност да изпитат незаменими преживявания без аналог, Coca-Cola The Voice Happy Energy Tour за поредна година обещава да докаже, че именно музиката е онази обединяваща сила, която свързва всички.                         Още актуална информация за турнето и информация за участниците, датите и локациите на концертите на Coca-Cola The Voice Happy Energy Tour 2019 ще можете да откриете на Facebook страницата на Coca-Cola Happy Energy Tour, както и на страницата на The Voice Radio and TV Bulgaria. А за най-ексклузивните кадри и новини около турнето, последвайте @the_voice_bulgaria в Инстаграм.  ", "date": "2019.05.07", "title": "Coca-Cola The Voice Happy Energy Tour 2019 е тук"}
{"url": "http://www.cross.bg/nedostatuchnost-surdechna-patzientite-1603650.html", "text": "/КРОСС/  Нараства броят на засегнатите от сърдечно-съдова недостатъчност. През 2017 г. починалите от сърдечно-съдово заболяване са били с 2220 повече. Това каза доц. Мария Токмакова, председател на Дружеството на кардиолозите в България, на специална пресконференция по темата в БТА. Поводът за нея бе световната седмица, посветена на проблемите на заболяването. От Дружеството на кардиолозите посочиха, че едва 30 на сто от българите са наясно със симптомите на болестта. За да бъде успешно и навременно лечението, трябва по-добра профилактика, смятат специалистите.\"Едва 30% от българите са наясно, че водещата причина за смъртност в страна ни са сърдечно-съдовите заболявания. Близо 153 хиляди са българите, които са диспансеризирани заради сърдечно-съдова недостатъчност, като 90 на сто от тях са над 65-годишна възраст\", посочи доц. Токмакова, цитирайки данни от НЗОК за миналата година.\"В България достъпността до специалисти, до лекарства и нови технологии е много висока, но няма достатъчно информираност сред обществото и осъзнаване на проблема\", каза проф. Пламен Гацов, началник на Кардиологична клиника във Втора МБАЛ-София.\"По-голяма част от пациентите със сърдечно-съдова недостатъчност са имали лошо овладяна хипертония\", сподели по темата проф. Арман Постаджиян, началник на Кардиологичното отделение в столичната болница \"Св.Анна\".\"Лечението на пациентите със сърдечна недостатъчност е доста по продължително, то изиска множество стъпки както от гледна точка на диагностициране, така и от гледна точка най- вече на контрол, както на сегашното състояние, така и на контрол на резултатите на терапията. Има огромно значение да се прилагат модерните дистантни методики, така наречената телемедицина. С гордост бих заявил, че България е един от лидерите от гледна точка на пилотни проекти за телемониториране и то на всичкото отгоре онлайн\", обясни проф. д-р Иво Петров, началник на клиника по кардиология и ангиология, УМБАЛ \"Сити Клиник\". Той добави, че вече все по-успешно навлизат телемониторирането на пациенти у нас.\"В момента на телефона си мога да проследя десетки пациенти в какво състояние са. В дадени европейски страни това вече се поема от местната Здравна каса, а у нас все още навлиза\", допълни той.Сред най-често срещаните причини за сърдечна недостатъчност в Европа са коронарна болест на сърцето, инфаркт на миокарда, вродени сърдечни дефекти, увреждане на сърдечните клапи, предсърдно мъждене.Често срещани рискови фактори за сърдечна недостатъчност са диабет, затлъстяване, тютюнопушене и високо кръвно налягане, като всички те са свързвани с начина на живот.Какво е сърдечна недостатъчност?Сърдечната недостатъчност е сериозно хронично заболяване, при което сърцето не може да изтласква достатъчно кръв, за да отговори на нуждите на тялото. Сред най-често срещаните причини за сърдечна недостатъчност в Европа са коронарна болест на сърцето, инфаркт на миокарда (сърдечен удар), вродени сърдечни дефекти, увреждане на сърдечните клапи, предсърдно мъждене.Често срещани рискови фактори за сърдечна недостатъчност са диабет, затлъстяване, тютюнопушене и високо кръвно налягане, като всички те са свързвани с водене на начин на живот, характерен за Западните страни.Въпреки напредъка в медицината през последните 20 години, сърдечната недостатъчност има по-лоша прогноза в сравнение с най-разпространените видове рак и оказва дълготрайно неблагоприятно въздействие върху здравето и качеството на живот на пациентите и техните близки.В световен мащаб между 17 и 45% от пациентите, приети в болница със сърдечна недостатъчност, умират в рамките на 1 година, а повечето умират в рамките на 5 години от поставянето на диагнозата.Симптомите на задух (диспнея) и силна отпадналост могат да ограничат работоспособността на пациентите или способността им да извършват обичайните си ежедневни дейности, което води до социална изолация, тревожност и депресия.Разходите, свързани със сърдечната недостатъчност са много високи за обществото: изразяват се във висока честота на първоначална и повторни хоспитализации, и представляват значително бреме за пациентите и техните семействата. Това бреме вероятно ще нараства със застаряването на населението и все по-честото диагностициране на сърдечната недостатъчност.Въвеждат се нови здравни технологии с доказано превъзходство спрямо общоприетия \"златен стандарт\" за лечение с ACE инхибитор, които променят живота на пациентите със сърдечна недостатъчност и могат да намалят с 20% риска от сърдечно-съдова смърт и хоспитализация за сърдечна недостатъчност. Ранната диагностика и лечение на сърдечната недостатъчност са от съществено значение за удължаване живота на пациентите и подобряване на неговото качество.Това води като цяло до подобряване на здравните и респективно демографските показатели в тази група пациенти.Въпреки нарастващата заболеваемост от сърдечна недостатъчност, проблемът все още не среща достатъчно разбиране и са нужни по-сериозни действия на международно, национално и местно ниво, за да се ограничат последиците от сърдечната недостатъчност за обществото. ", "date": "2019.05.07", "title": " Близо 153 хил. българи страдат от сърдечно-съдово заболяване "}
{"url": "http://www.cross.bg/vereya-sreshti-strana-1603649.html", "text": "/КРОСС/  Дисциплинарната комисия към БФС наказа тимът на Верея с изхвърляне от елита.Причината е продължаващите сигнали от страна на УЕФА, за дейност от страна на клуба целяща манипулиране на резултати, с което се уронва престижа на родния футбол, съобщават от родната централа.В БФС са пристигнали сигнали за нерегламентирано финансиране на Верея от страна на китайски граждани, свързани с манипулирането на футболни срещи в Европа. Родната централа изрази готовност да съдейства на държавните институции за разрешаването на случая.През този сезон Верея изигра 32 мача, в които успя да спечели едва 6 точки. В повечето срещи клубът бе прсото спаринг партньор на опонентите си, а в голяма част от сезона за старозагорци играеха куп чужденци, без предишен опит в професионалния футбол.Верея вече изтърпя наказание от парична глоба заради няколко съмнителни срещи, а сегашната мярка направо изхвърля тима от елита.Това идва два дни преди полуфиналния плейоф за оставане в Първа лига срещу Септември, който столичани ще спечелят служебно.Точките на Верея през сезона няма да бъдат анулирани, тъй като провинението е през втория, а не първия полусезон.Ето и цялото съобщение на БФС.\"Дисциплинарната комисия към Българския футболен съюз наказа ФК \"Верея\" (Стара Загора) с ефективно преместване от състава на Първа професионална футболна лига в този на Втора професионална лига по чл. 46, ал. 7 от Дисциплинарния правилник на БФС за сезон 2018/2019 г.Комисията \"Етика и феърплей\" сезира експертите от ДК за постъпило писмо от Експерта по почтеността към БФС с 5 броя извадки от анализи, предоставени от УЕФА, и констатирали сигнали за опити за манипулиране на футболни срещи от страна на ФК \"Верея\". На 18.02.2019 г. футболният клуб вече получи финансово наказание от Дисциплинарната комисия по чл. 46, ал. 6, т. \"б\" от ДП, но въпреки предприетите мерки, от УЕФА продължават да се получават сигнали за дейност с цел потенциална манипулация на резултати, с което се уронва престижът на българския футбол и администриращите го органи.Допълнително БФС получи сигнали от интегрити офиса на УЕФА за нерегламентирано финансиране на ФК \"Верея\" от страна на китайски граждани, свързвани с международни синдикати за манипулиране на футболни срещи в Европа и света, както и граждани на бившата ОНД, разследвани за манипулиране на футболни срещи на местно ниво.Дисциплинарната комисия прие предложението на Комисия \"Етика и феърплей\" на ФК \"Верея\" да се наложи наказание по чл. 46, ал. 7, а именно:\"Когато са налице значителни съмнения с голям обществен отзвук и по предложение на Комисията за етика и феърплей, ДК може да наложи наказание преместване на отбора в по-ниска група или ниво (следващото по низходящ ред) за следващата спортно-състезателна година без право да довърши участието си в настоящата спортно-състезателна година.\"Експертните комисии към Българския футболен съюз са категорични, че наказанието е справедливо с оглед предотвратяването на уговаряне на манипулативни резултати и защита на авторитета на българския футбол както на национално ниво, така и към международните организации, ръководещи европейския футбол.Всички материали, касаещи нерегламентирано финансиране на ФК \"Верея\", както и други данни, получени в БФС, са предоставени на вниманието на прокуратурата. Българският футболен съюз подчертава готовността си да сътрудничи на държавните институции за разрешаването на случая\".  ", "date": "2019.05.07", "title": "БФС изхвърли отбор от елита заради \"черно тото\""}
{"url": "http://www.cross.bg/zemyata-asteroid-nasa-1603648.html", "text": "/КРОСС/  Пряк удар от астероид, достатъчно голям да изтрие живота от лицето на Земята, е малко вероятен, но европейски министри трябва да решат дали си струва отделяне на средства за подготовка за подобен сценарий, пише „Политико\".Тази седмица учени тренират своя отговор на потенциална астероидна заплаха за Земята. Европейската космическа агенция (ЕКА) участва в ръководеното от НАСА учение, но цялостен европейски отговор се нуждае от завой в разходите за подобни цели, който трябва да бъде решен от министрите през ноември.Сценарият, разработен от международни експерти за конференция, която започна в понеделник, е базиран на условна заплаха от астероид с размери между 100 и 300 м. Той е забелязан на 26 март, а шансовете да удари Земята през април 2027 г. са едно на сто.Упражнението идва преди мисията на НАСА през 2021 г. ДАРТ (Двойно астероидно тестово пренасочване). Нейната цел е космическа сонда да се опита да отклони астероид на над 11 млн. км от Земята и да се провери как това ще повлияе на траекторията му.По данни на ЕКА около 20 000 астероиди, движещи се по орбита, която ги доближава до Земята, са регистрирани досега.„Знаете филма „Армагедон\" с Брус Уилис, в който детонират ядрена бомба в астероид. Това не е правилният метод и дори може да влоши още повече ситуацията\", коментира Ян Вьорнер, генерален директор на ЕКА. Според него е най-добре да се „играе билярд\" в космоса, като се използва кинетичната енергия от удар с космически апарат, за да се смени курса на астероида. ", "date": "2019.05.07", "title": "НАСА тренира за Армагедон "}
{"url": "http://www.cross.bg/maratonki-obyvki-damskite-1603651.html", "text": "/КРОСС/  Въпреки, че е възможно да се изкуши човек да се отхвърли разликата между  и дамски маратонки като маркетингов трик, фактите показват, че мъжете и жените имат много реални и различни нужди при спортуване. Първоначално, водещите компании предлагаха обувки предлагаха по-малко разнообразие в моделите на мъжки маратонки и огромно разнообразие цевтове . Фирмите, които отделиха време за проучване и проектиране на подходящите обувки за двата пола, установиха, че продажбите бързо се увеличават.Основната разлика между мъжките и дамските маратонки е ширината на обувката. В сравнение със съответната мъжка обувка, дамските обувки са по-широки в предната част на стъпалото и пръстите и по-тесни в областта на петата, отразявайки различията между половете във формата на краката. Освен това мъжките обувки са по-широки и по-големи от тези на жените. Някои обувки, въпреки че са маркирани като една и съща обувка за различни полове, имат различни материали за междинна подметка или опора на петата, които засягат прилепването, комфорта и равномерното тегло на обувката.Въпреки че не е общоизвестен, Q-ъгълът е ъгълът на падане на четворния мускул по отношение на коляното. Тъй като жените обикновено имат по-широки бедра от мъжете, те имат по-широки Q-ъгли, което ги кара да се накланят повече и се нуждаят от допълнителна подкрепа в обувката. Пренапрежението, при което кракът ви се изтласква почти изцяло от палеца и втория пръст, не успява да разпредели шока равномерно, може да доведе до сериозни наранявания с течение на времето. Дизайнерите и разработчиците, които вземат това под внимание, често използват различен материал за подметката или подложката на дамската обувка, за разлика от мъжката версия.Жените имат средно 15% по-малко мускули от мъжете, което ги кара да тежат по-малко от мъжете с подобна височина и размер на обувката. Затова междинната подметка в дамските маратонки е проектирана да поддържа 15% по-малко въздействие. Поради това, дамските маратонки обикновено съдържат по-лека и по-мека междинна ходова част от мъжките маратонки. Освен това, тъй като мъжките и дамски маратонки са издълбани в предната част на подметката, тези жлебове ще бъдат значително по-дълбоки върху дамските маратонки. Това е така, защото по-ниската телесна маса на жената прави по-трудно да се огъне средната подметка, така че вдлъбнатините се добавят, за да помогнат.Атлетичните компании за обувки са създали широк спектър от модели маратонки, предназначени да задоволят различни предпочитания и изисквания. Въпреки това, ако жената има по-широк крак или мъжът има по-тесен крак, той или тя може да открие, че обувката на противоположния пол всъщност осигурява по-добро прилепване. Въпреки че съществуват значителни различия между мъжете и жените по отношение на маратонките, тези различия не трябва да пречат на хората да намерят подходящата за тях маратонка. ", "date": "2019.05.07", "title": "Каква е разликата между дамските и мъжките маратонки?"}
{"url": "http://www.cross.bg/leva-pechalbata-evroshans-1603652.html", "text": "/КРОСС/  Късметът си знае работата! По време на празничните дни се насъбраха много печалби, които създадоха супер емоции в пунктовете на . Числовата игра  ощастливи много участници с невероятни суми и така удължи празненствата.Без фойерверки, но със запомнящ се купон, в Свищов отбелязаха топ попадението на любител на числата, който прибра сумата от 10 000 лева. Същото пиршество имало и в Търговище, където падна печалбата от 8 000 лева на Стоян Стоянов.7 200 лева отидоха при русенец, който отбелязва страхотен успех с прогнозата си за 8 числа при залог от 60 стотинки в . Сред печелившите попадна и Пламен Данчев от Видин, който грабва своите 6 000 лева.Поразителна точност и за софиянец, който заковава 7 от 7 числа, за да достигне до печалбата от 5 000 лева.4 500 лева отидоха при играч от Шумен, а 4 104 лева отпътуваха към щастливец от Банско. На по 4 000 лева се радват четирима щастливци от София, Враца, Перник и Реселец. 3 950 лева е печалбата на късметлия от Кубрат, а 3 600 лева повдигнаха настроението в Монтана.Успешни прогнози направиха още мнозина играчи, които усетиха тръпката да бъдат късметлии.Тегленията на играта  можете да следите в пунктовете на и на . Забавлявайте се и с новото мобилно приложение, което можете да свалите от .  ", "date": "2019.05.07", "title": "Празничните дни донесоха ТОП печалби в играта „Еврошанс“"}
{"url": "http://www.cross.bg/imena-naii-chesto-mohamed-1603636.html", "text": "/КРОСС/  В Берлин през 2018 г. най-често давали на новородените момчета името Мохамед, а в Бремен то било на второ място, съобщава DW. Такава информация бе разпространена през миналата седмица, но оказва се, че истината е малко по-различна. Мари и Паул са всъщност най-често избираните имена за деца в Германия през 2018 година. Данните са на Дружеството за немски език, което е систематизирало информацията от повече от 700 служби по гражданското състояние в страната.Следващите места в класацията при момичешките имена заемат Софи и Мария, а при момчешките - Александър и Максимилиан.Много от родителите продължават да избират традиционни имена, които носят и техните родители или прародители. Особено това важи за източните и северногерманските федерални провинции, където много популярни са имената Матилда, Фрида, Грета, Лени и Лина, а при момчетата - Карл, Оскар, Антон, Якоб и Тео. ", "date": "2019.05.07", "title": "Мохамед е най-често даваното име на новородено в Германия"}
{"url": "http://www.cross.bg/byri-suveti-grumotevichni-1603635.html", "text": "/КРОСС/  EVN България продължава информационната си кампания със съвети за безопасността на клиентите и техните домове в случаи на гръмотевични бури през пролетта и лятото. Дружеството припомня някои полезни и практични съвети за безопасност през летния сезон.изключете от контакта електрическите уреди, които най-много се влияят от външно пренапрежение - телевизор, компютър, климатик, CD и DVD, електрически уреди. с цел защита на сградата от пряко попадане на мълнии може да изградите мълниеприемници и мълниеотводи. Мълниезащитната инсталация на всяка сграда трябва да бъде  заземена съгласно изискванията и периодично проверявана.за защита на домакинските уреди и вътрешната електрическа инсталация е препоръчително да има монтирана катодна защита в ел. табло на сградата или устройства като UPS, протектори и разклонители с предпазител и/или катоден отвод.а и Ви настигне или приближава гръмотевична буря:по възможност отдалечете се от електропроводине хващайте/не докосвайте метални конструкции, огради, парапети и други метални заграждения ако Вашата каравана или палатка влезе в контакт със скъсан или повреден електрически проводник или се намира в близост до повредения електропровод, незабавно се отдалечете и останете на безопасно място до пристигане на аварийна група на EVN България. ако проводникът е паднал на земята, не го докосвайте! Имайте предвид, че по него е възможно да има напрежение. Стойте далеч - минимум на 8 метра разстояние от проводника!Тези и други полезни съвети можете да прочетете на:https://www.evn.bg/Chastni_klienti/Elektricheska-energia/EVN_savetva.aspxВ случаи на авария клиентите могат да сигнализират денонощно на телефон 0700 1 0007.  ", "date": "2019.05.07", "title": " EVN България със съвети за безопасност в случаи на гръмотевични бури "}
{"url": "http://www.cross.bg/iioncheva-predpriyatiya-elena-1603633.html", "text": "/КРОСС/  „Българското производство трябва да бъде подпомагано от държавата, а малките и средни фирми да бъдат поощрявани, а не рекетирани.\" Това заяви водачът на листата на „БСП за България\" Елена Йончева на среща с работници в шивашка фабрика в гр. Бяла, обл. Русе, в която работят над 100 души. Тя коментира, че за последните 10 години, 50 000 производствени предприятия  са затворени заради рекет и произвола на държавата. „Чуждестранните инвестиции за това време  са спаднали 11 пъти. През 2008 г. са били 9 млрд. евро, а през 2018 г. те са под 1 млрд. евро. Този спад според Световната банка се дължи на три фактора -  корупция, лошо работеща съдебна система и липса на предвидимост\", каза още водачът на листата на левицата. Елена Йончева добави, че достъпът на малките и средни предприятия до нови технологии трябва да бъде улеснен. „В същото време не трябва да загърбваме и големите предприятия и заводи, в които работят стотици българи. Тяхното производство също трябва да бъде подпомагано, за да бъде рентабилно на това- в големите европейски държави\", коментира Йончева. Тя добави, че въпреки корупцията и натиска от страна на държавата, предприятия като това, в Бяла, продължават да получават поръчки и да ги изпълняват, защото работа им е качествена. По думите й това, че продукцията е предимно за износ говори за качеството на работата. Елена Йончева каза още, че България вече 12 години е част от ЕС, а разликите в икономическото ни развитие, продължават да са огромни. „В годишния доклад на Института за икономически изследвания при БАН е констатирано, че на страната ни ще са необходими 44 години, за да достигне средните за Европа темпове на развитие. Това, обаче, много бързо може да се промени, ако имаме обща политика по доходите, ефективна борба с корупцията и ефективно разходване на европейските средства, които да не отиват в няколко фирми и политици\", категорична бе Йончева.", "date": "2019.05.07", "title": "Елена Йончева: Българското производство трябва да бъде подпомагано от държавата"}
{"url": "http://www.cross.bg/nekov-momchil-zemedelie-1603640.html", "text": "/КРОСС/  Разградският регион е традиционно земеделски, но той е станал въплъщение на монокултурно земедeлие и концентрация на земя заради политиката, която създаде и поддържа ГЕРБ в страната. Това споделиха гражданите в Разград и региона по време на срещите с Момчил Неков, кандидат за евродепутат от листата на \"БСП за България\".\"Социaлистите сме тези, които спряхме грешната практика \"двоен стандарт\". Аз бях българският докладчик по темата в Комисията по земеделие, в която призовахме за промяна в съответната европейска директива.\", заяви Момчил Неков на срещи в градовете Разград, Кубрат и Завет. \"През април ЕП направи своето и гласува забраната на двойния стандарт не само при храните, но и при всички стоки и услуги. От правителството зависи- кога ще застанат на страна на българските граждани и ще вкарат тази забрана в българските закони\", допълни още кандидатът на \"БСП за България\".За жителите на региона изключително важен беше въпросът, свързан с ниските нива на доходите - пенсии и заплати. Момчил Неков коментира, че социалистите са тези, които настояват ЕС да стане и социален съюз, в който всеки да получава достойни доходи и да има социални права. В град Завет голямо притеснение предизвика голямата смъртност при пчелите, причинена от пръсканията. \"Миналата година загинаха 50% от пчелите ми. Разчитахме на тях за допълнителен доход към малката ми пенсия, но с тези пръскания и тази възможност ми взеха\" сподели емоционално пчеларка в града. \"Въвеждането на технологии в най-кратки срокове ще помогне, защото ще се вижда кой, кога и с какво пръска. Решения има и ние ги даваме. ГЕРБ говорят само пожелателно и сякаш те не са тези, които са виновни за положението в страната\". Това заяви Момчил Неков, който бе член на Комисията по земеделие на Европейския парламент.", "date": "2019.05.07", "title": "Момчил Неков: В Разградско хората не чувстват Европа близо"}
{"url": "http://www.cross.bg/vremeto-poveche-prevalyavaniya-1603639.html", "text": "/КРОСС/  7 май ще бъде един от най-студените дни през месеца и усещането ще се засилва заради силния вятър. През останалата част от седмицата температурите постепенно ще се повишават, но времето остава динамично и нестабилно. Това сочи средносрочната прогноза за времето, представена в „Дарик Кафе\".Още на 8 май нещата ще изглеждат по-различно. Температурите ще се повишат и времето ще бъде слънчево почти в цялата страна. В четвъртък обаче нещата отново ще се променят. Още вечерта, най-вече на запад, ще има превалявания, повече облаци и гръмотевична дейност. В петък вече на повече места, предимно следобедните часове, ще има превалявания, най-вече в планинските райони, не са изключени и градушки.През уикенда очакваме малко по-добро време, с повече слънце, особено в събота.В неделя вечерта, понеделник и през цялата следваща седмица нещата ще изглеждат типично майски - с превалявания, повече облаци, гръмотевици, на места са възможни дори и интензивни валежи. Не е изключена отново възможността и от градушки, както се случи вчера в Северна България.Иначе максималните температури ще са между 20 и 25 градуса, по високите западни полета около 18-20 градуса.  Най-общо, в средносрочен план моделите за времето не показват сериозно затопляне, така че едва ли скоро ще видим температури над 27-28 и 30 градуса. Поне до 20 май ще преобладава хладно време, ще се редуват предимно слънце и дъжд, като дъждът ще преобладава. ", "date": "2019.05.07", "title": "Идва нова порция дъжд и лошо време "}
{"url": "http://www.cross.bg/ochakva-godina-tempove-1603641.html", "text": "/КРОСС/  Предвижда се през 2019 г. европейската икономика да продължи своя растеж за седма поредна година, с умерени темпове, като се очаква реалният БВП да нарасне във всички държави - членки на ЕС. Очаква се растежът да ускори отново своите темпове през следващата година.В България, ръстът на брутния вътрешен продукт спадна на 3.1% през 2018 г. от 3.8% през 2017 г., подкрепен от вътрешното търсене, но повлиян неблагоприятно от нетния износ. Очаква се той да се възстанови през следващите две години, достигайки 3.3% през 2019 г. и 3.4% през 2020 г. Благоприятните тенденции на българския пазар на труда се запазват и безработицата, която спадна до 5.2% през 2018 г., се очаква да намалее още до 5% през 2019 г. и 4.8% през 2020 г.Бюджетният баланс се очаква да остане положителен през прогнозния период, а публичният  дълг да продължи да намалява.Тъй като през тази и следващата година световната търговия и растеж се очаква да нарастват по-бавно в сравнение с бързите темпове от 2017 г., икономическият растеж в Европа ще зависи изцяло от вътрешната дейност. Днес имат работа повече европейци от всякога, а увеличаването на заетостта се очаква да продължи, макар и с по-бавни темпове. Това, заедно с увеличаващите се заплати, ниската инфлация, благоприятното финансиране и стимулиращите фискални мерки в някои държави членки, се очаква да поддържа вътрешното търсене. Като цяло според прогнозите БВП ще нарасне с 1,4 % през тази година в ЕС и с 1,2 % в еврозоната. ", "date": "2019.05.07", "title": "Пролетна икономическа прогноза — БВП на България ще расте стабилно "}
{"url": "http://www.cross.bg/durveta-silniya-vyatur-1603642.html", "text": "/КРОСС/  През последните два дни в Пожарната са подадени 64 сигнала за наводнени постройки и паднали дървета след силния вятър и проливния дъжд. Подобно време се очаква и в следващите дни у нас, съобщи пред \"Хоризонт\" главен инспектор Стефан Стефанов, началник сектор \"Превантивна дейност\" в Главна дирекция \"Пожарна безопасност и защита на населението\":\"Опасностите са свързани с неукрепени предмети, недобре затворени прозорци, падащи части от дървета - клони или цели дървета, така че трябва да бъдем внимателни къде се движим. Трябва да се движим на място, където ще сме сигурни, че е безопасно. Тоест няма да сме в близост до електропроводи, няма да сме в близост до места, където неукрепените предмети от силния вятър биха могли да достигнат до нас. Да внимаваме къде паркираме автомобилите си и къде заставаме, там, където има възможност дърветата да бъдат засегнати от силния вятър, който да предизвика отчупване на клони или падането на цели дървета. По време на път трябва да внимаваме за носещи се от вятъра предмети, които биха могли да навредят на нас\". ", "date": "2019.05.07", "title": "Над 60 сигнала за наводнени постройки и паднали дървета след силния вятър и проливния дъжд "}
{"url": "http://www.cross.bg/makedoniya-frantzisk-severna-1603643.html", "text": "/КРОСС/  В Скопие папа Франциск отслужи меса на централния площад \"Македония\", на която присъстваха около 15 хиляди души. На летището в столицата на Северна Македония главата на Римокатолическата църква беше посрещнат от президента Георге Иванов и премиера Зоран Заев.За месата на площад „Македония\" папа Франциск пристигна с \"папамобил\", където бе приветстван от множеството насъбрали се граждани.По време на първото си папско посещение в Северна Македония главата на Римокатолическата църква насърчи усилията на страната да се интегрира в европейските институции, след като промяната на името реши десетилетния спор със съседна Гърция.На среща с държавното ръководството във вила „Водно\" над Скопие Франциск похвали мултиетническата и мултикултурна среда в Северна Македония и каза, че нейният пример в това да бъде мост между Изтока и Запада показва, че може да има мирно съжителство.В къщата-музей на Майка Тереза папата се срещна с лидери на религиозните общности. В програмата на Франциск е и екуменическа и междурелигиозна среща с младежи в католическата църква, а след това и със свещениците и техните семейства.Десетчасовата папска визита включва молитва в мемориала на Майка Тереза. ", "date": "2019.05.07", "title": "Папа Франциск е на посещение в Северна Македония"}
{"url": "http://www.cross.bg/dete-plovdiv-koli-1603645.html", "text": "/КРОСС/  Дете е пострадало при катастрофа между камион и две коли в Пловдив. Сигналът за инцидента е подаден на тел. 112 около 15.30 ч., съобщиха от полицията в града на тепетата.Ударът между МПС-тата е станал на светофара преди кръстовището между Асеновградско шосе и ул. \"Цар Симеон\".Движението в участъка е затруднено, осъществява се в едната лента. Два екипа на Пътна полиция подсигуряват и регулират трафика. ", "date": "2019.05.07", "title": "Дете пострада при катастрофа между камион и две коли в Пловдив "}
{"url": "http://www.cross.bg/pompeiio-lavrov-maiik-1603646.html", "text": "/КРОСС/  Американският държавен секретар Майк Помпейо планира да посети Русия за разговори с руския външен министър Сергей Лавров следващата седмица. Това стана ясно след разговорите на двамата първи дипломати във Финландия по време на срещата на Арктическия съвет.В същото време Помпейо отмени планираното за днес посещение в Берлин, без да назовава причини.Лавров ще приеме Помпейо на 14-и май в Сочи, съобщи говорителката на руското външно министерство Мария Захарова. От Кремъл допълниха, че не е изключена среща с президента Владимир Путин, но говорителят Дмитрий Песков не даде никакви допълнителни подробности.Руският външен министър определи разговора си с американския държавен секретар във Финландия като \"много добра крачка напред\" след телефонния разговор между президентите Путин и Тръмп, състоял се в петък по американска инициатива.Майк Помпейо трябваше днес да отпътува от Финландия за Берлин, но внезапно отмени посещението поради \"неотложни въпроси\", заяви говорителката му, без да съобщи повече подробности.Разговорите с канцлера Ангела Меркел и външния министър Хайко Маас са отложени, а не отменени, подчерта държавният департамент в кратко съобщение. Известно е, че отношенията между Съединените щати и Германия се усложниха след встъпването в длъжност на президента Доналд Тръмп. ", "date": "2019.05.07", "title": "Майк Помпейо планира да посети Русия за разговори със Сергей Лавров "}
{"url": "http://www.cross.bg/sofiya-problemi-kampaniyata-1603624.html", "text": "/КРОСС/  На 7 май млади социалисти от столичния район „Средец\" ще проведат две акции от кампанията „Малките - големи проблеми на София\".В 18.30 часа при паметника на Патриарх Евтимий (ъгъла на бул. „Партиарх Евтимий\" и ул. „Граф Игнатиев\") ще се проведе акцията „Водата е извор на живот, в София живот няма\".А в 19.00 часа пред къщата на Иван Гешов на бул. „Патриарх Евтимий\" №7 ще се проведе акцията \"История в разруха\".Кампания \"Малките - големи проблеми на София\" е част от инициативата „24х24\" на Младежкото обединение в БСП - София. Целта на кампанията е да покаже малки и елементарни, на пръв поглед, проблеми на градската среда в идеалния център на София, които така и не намират решение. В рамките на кампанията, която ще бъде разделена на 3 подтеми, ще бъдат представени проблеми свързани с инфраструктура, осветление, чистота, паметници на културата, обществени чешми и необходимостта от текущата им поддръжка. ", "date": "2019.05.07", "title": " Млади социалисти ще представят „Малките - големи проблеми на София“   "}
{"url": "http://www.cross.bg/kareras-armeetz-arena-1603620.html", "text": "./КРОСС/ Големият тенор Хосе Карерас пристига утре, 8 май, на летище София за предстоящия си грандиозен концерт в Арена Армеец  на 11 май (събота), с който ще се сбогува с българската публика.Карерас и екипът му ще останат в София цели четири дни като три от тях ще посветят изцяло на репетиции с оркестъра на Софийска опера и балет.  Легендарният испански артист ще прецизира и вокални дуети със своя любимец и ученик Росен Ненчев и сопраното Илина Михайлова, с които ще излезе на сцената на Арена Армеец в събота, заедно със симфоничния оркестър на Операта. На 9 май програмата на Карерас ще бъде динамична. Между отделните репетиционни сесии той ще отдели време, за да посети Националната музикална академия „ Проф.Панчо Владигеров\", където лично ректорът Димитър Цанев ще го удостои с най-високото почетно звание „Доктор хонорис кауза\". Интересът към последния концерт на Хосе Карерас е огромен. Броени дни преди събитието билетите са почти изчерпани. Поради голямото търсене организаторите от Продуцентска компания АРТ БГ договориха с Арена Армеец отварянето на допълнителен сектор, в който местата са на чудесната  цена 38 лв. и са вече в продажба в мрежата на Eventim ", "date": "2019.05.07", "title": "Хосе Карерас пристига утре в София за големия си прощален концерт"}
{"url": "http://www.cross.bg/detza-pravilnoto-prevozvane-1603626.html", "text": "/КРОСС/  От днес до 12 май започва специализирана полицейска операция за използването на обезопасителни системи от водачите на моторни превозни средства и техните спътници, информираха от МВР.Специално внимание ще се обръща на правилното превозване на деца.Друг акцент в операцията ще бъде правилното поставяне на регистрационния номер от мотоциклетистите.", "date": "2019.05.07", "title": "Започва спецоперация за предпазни колани и превозване на деца "}
{"url": "http://www.cross.bg/stopani-myasto-zemedelie-1603625.html", "text": "/КРОСС/  Пострадалите от градушките стопани ще получат обезщетение. Това заяви министърът на земеделието, храните и горите Румен Порожанов. Той заедно със зам.-министър Атанас Добрев и изпълнителният директор на Държавен фонд „Земеделие\" Живко Живков посетиха засегнатия от бедствието район на село Българене. Те направиха оглед на място на пострадалите от градушката ниви и селски дворове.Вече е сформирана и комисия към областната и общинската служба „Земеделие\", която описва и оценява щетите на място. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи.По второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета в общината.   ", "date": "2019.05.07", "title": "Министър Порожанов посети засегнати от градушката стопани"}
{"url": "http://www.cross.bg/nastupvaneto-borisov-sveshteniya-1603627.html", "text": "/КРОСС/  Премиерът Бойко Борисов поздрави всички мюсюлмани с настъпването на свещения за тях месец Рамазан.\"Поздравявам всички мюсюлмани с настъпването на свещения за тях месец Рамазан\", написа Борисов на профила си във Facebook", "date": "2019.05.07", "title": "Премиерът Борисов поздрави мюсюлманите с настъпването на Рамазан "}
{"url": "http://www.cross.bg/printz-megan-razhdaneto-1603628.html", "text": "/КРОСС/  Поздравленията към принц Хари и съпругата му Меган за раждането на тяхното първо отроче не секват. Бащата на Меган - Томас Маркъл, който е доста отчужден от дъщеря си, изрази надежда пред в. \"Сън\", че \"бебето ще служи на короната и на народа на Великобритания с чест и достойнство\", съобщават Асошиейтед прес и БТА.В последно време Томас Маркъл критикуваше Меган, което обтегна отношенията помежду им. Той дори не присъства на сватбата й с Хари заради здравословни проблеми.Поздравления още вчера прати британският премиер Тереза Мей. Първият министър на Шотландия Никола Стърджън последва примера й. Поздравления дойдоха от Кентърбърийския архиепископ Джъстин Уелби, от чичото на Хари - принц Андрю, от лидера на Лейбъристката партия Джереми Корбин. Всички те пожелават на новороденото и на неговите родители всичко най-добро.Премиерите на Нова Зеландия и на Австралия и семейство Обама също приветстваха раждането на сина на принц Хари и на съпругата му Меган, предаде Асошиейтед прес.Новозеландският премиер Джасинда Ардърн изрази надежда, че в скоро време разрасналото се младо семейство ще посети Нова Зеландия. Тя пожела на младите родители и на момченцето им всичко най-хубаво и каза, че раждането на дете е невероятно вълнуващ период от живота.Миналата година Ардърн стана вторият премиер в модерната история, родила по време на мандата си. Дъщеричката й Нийв е на 10 месеца.Премиерът на Австралия Скот Морисън каза, че раждането на дете, било то кралско, или с обикновен произход, е фантастичен момент за всяко семейство.Бившата първа дама на САЩ Мишел Обама също поздрави младите родители. В Twitter тя написа: \"Поздравления Меган и Хари! Барак и аз сме толкова развълнувани заради вас\". Тя допълни, че заедно с Барак Обама горят от нетърпение да видят бебето.На вратата на Бъкингамския дворец беше закачено и официално съобщение за раждането. В него се казва, че кралица Елизабет Втора приветства раждането на сина на Хари и Меган Маркъл, който е неин осми правнук.Бебето все още си няма име. То няма и автоматично да получи титлата принц, а ще трябва прабаба му да реши дали да го удостои с нея. Титлата принц се пада автоматично на първородното дете на престолонаследника, тоест на принц Уилям и на неговия син принц Джордж, които са съответно първи син и първи син на сина на престолонаследника принц Чарлз. Кралицата обаче удостои с титлите принцеса и принц и сестрата и брата на принц Джордж - Шарлот и Луи, припомня в. \"Фигаро\". ", "date": "2019.05.07", "title": "Видни личности поздравяват принц Хари и Меган за първородния им син "}
{"url": "http://www.cross.bg/bulgariya-rybin-samolet-1603629.html", "text": "/КРОСС/  България ще получи най-модерния боен самолет на възможно най-добра цена. Това каза посланикът на САЩ Ерик Рубин по повод желанието на България да закупи F-16. Рубин участва в конференцията на тема „Политиките на България в евроатлантическата реалност\". На форума присъстват бившият белгийски премиер и председател на ЕС Херман Ван Ромпой, президентът Росен Плевнелиев (2012 - 2017г.) и конституционният съдия Филип Димитров.„Като погледнете целия пакет ще разберете, че ангажиментът на САЩ е да подкрепя българската армия и авиация. Смятам, че цената е разумна. Разбирам, че това е висока цена, но ние ще подкрепяме нуждите на България и реалността, в която се намира. Уверявам ви, че България ще има най-модерния боен самолет, когато сделката бъде завършена. Това ще доведе до подобряване, както на сигурността на България, така и на НАТО и по този начин ще стане неин стратегически партньор\", заяви Рубин.Той обясни още, че двете държави имат добро партньорство помежду си и ако някога то е било само по отношение на сигурността и отбраната, то днес те са многостранни.„Думата взаимозависимост е ключов фактор в оформянето на отношенията между България и САЩ. Ние трябва да продължим да защитаваме, това което сме постигнали, но и да гарантираме, че това ще продължи и в бъдеще. Аз вярвам в бъдещите отношения между САЩ и България, които датират от 150 години\", беше категоричен посланикът на САЩ в София.„Ние подкрепяме и диверсификацията, и завършването на българския газопровод. Очакваме скоро да видим резултатите. Доставка на газ от други източници, например от Азербайджан, е ключов проект, който ще даде енергийна независимост на България. Това е важен фактор и за Националната сигурност на страната\", заяви още той и припомни, че топлинната енергия, която се произвежда у нас е благодарение на ТЕЦ „Марица-Изток\" 1 и 3, които са построени с американска инвестиция.", "date": "2019.05.07", "title": "Посланик Рубин: България ще получи най-модерния самолет на възможно най-добрата цена"}
{"url": "http://www.cross.bg/detza-intzidenta-intzident-1603630.html", "text": "/КРОСС/ Джип блъсна четири деца, след което се преобърна в река в София.  Сигналът за пътния инцидент, който е станал на кръстовището на булевард „Владимир Вазов\" и улица \"Васил Кънчев\", е получен малко преди 14 часа. По първоначална информация водачът  на лек автомобил „Мерцедес\" е загубил контрол над  управлението и блъскайки 4-ри деца, на възраст между 15 и 17 години, пада в канала. Веднага към мястото на инцидента са насочени екипи на Пътна полиция, пожарната и Спешна помощ. Изясняват се всички обстоятелства за възникването на инцидент се инцидента.  ", "date": "2019.05.07", "title": "Джип помете четири деца в София "}
{"url": "http://www.cross.bg/tympalov-reiizi-sozopol-1603632.html", "text": "/КРОСС/  Аквапаркът в Равадиново „Нептун\" беше в списъка на НАП на търговски обекти, които подлежат на запечатване като принудителна административна мярка в края на миналия сезон, заради неиздаване на касови бележки и де факто кражби на ДДС. Но политически чадър спря фактическото затваряне. Данъчните са забранили като незаконна дейността на всички около 15 обекта в комплекса: входовете, фреш бара, водния бар, детския бар, бара на пързалката, бар басейна, сладоледената къща, заведенията за пица, дюнери, ресторанта за палачинки, както и касата за фотографските услуги. „Тежко и масово погазване на данъчното законодателство, граничи с откровена демонстрация изобщо срещу реда в държавата\", споделиха финансови инспектори, които за пръв път стават свидетели на такъв безпрецедентен по своята мащабност акт на нарушение. Запечатване е оповестено и за общинския паркинг в Созопол за същите нарушения. И ако частна фирма не издава касови бонове тя ощетява държавата с ДДС 20% и ДП 10%. Но когато общинска фирма не издава касови бележки, това означава, че някой друг, а не общината прибира прихода от паркинг услугата- нещо което си е 100% кражба!Фирмата, която държи аквапарка се казва „П и К Груп Созопол ЕООД„. Сега тя е собственост на Константин Тумпалов и се управлява от него еднолично. Фирмата притежава и земята под парка. Както земята така и целият аквапарк са заложени в Българо-Американска Кредитна Банка (БАКБ) на Цветелина Бориславова, бивша спътница в живота на премиера Борисов, тъй като атракционът е финансиран с кредит от банката за 14 милиона лева. Проследяването на бизнес връзките на собствениците води към кмета на Созопол Панайот Рейзи и Георги Тумпалов, известен също като „Равадиновския барон\", заради кичозния замък, построен незаконно върху земя с устройствен статут „за животновъдна ферма\". В замъка на Тумпалов също не се издават касови бележки, показа разследване на „Господари на ефира\" още през 2016 г. А и няма как, защото обектът е построен незаконно върху земя с непроменен статут. Тумпалов обаче се радва на особено обгрижване от властта, както се вижда на снимката, на която данъчният нарушител е в компанията на министъра на туризма Ангелкова. Георги Тумпалов, Панайот Рейзи и Министър Ангелкова Константин Георгиев Тумпалов е син на Георги Тумпалов и се явява съдружник с дъщерята на Панайот Рейзи - Петя Панайотова Рейзи, във фирма със сходно име - „К и П Груп\". По морето се знае, че буквата „П\" в „П и К Груп Созопол\", фирмата-собственик на аквапарка, е съкращение от имената на Константин и Петя, или самия Панайот, въпреки, че той не фигурира формално в нея като съсобственик. Георги Тумпалов се прослави в медиите като борец и бивш представител на силовата групировка ВИС 2 по Южното Черноморие. За определен период от време попадна под ударите на Комисията „Кушлев\" и беше обвинен в рекет и изнудване. Кметът на Созопол Панайот Рейзи неведнъж е попадал в скандали, като този с незаконен отстрел на кошута, която цинично каза, че е намерил случайно докато е берял гъби. Престъплението бе замазано от властта и от услужливата прокуратура. Рейзи се прочу и с опитите да се застрои защитената местност „Алепу\". Сега фактът, че дори от общинския паркинг в Созопол се краде ДДС и най-вероятно всичките приходи, е многозначителна оценка за методите на неговото управление на морския град. Въпреки криминалните теми, Рейзи е любим кмет на ГЕРБ, а партията го издига неизменно за градоначалник на една от най-богатите морски общини мандат след мандат, по примера и на другите си верни морски кметове. Твърде илюстративна и красноречива е също така ситуацията, в която фирма, свързана едновременно с местната власт и с мутрите, краде ДДС от данъкоплатците, за да изплаща заем на една от банките, свързани с централната власт.Петър Михайлов ", "date": "2019.05.07", "title": "Созополските феодали “Граф” Георги Тумпалов и “Деспот” Панайот Рейзи в братска далавера"}
{"url": "http://www.cross.bg/feiisbyk-kompanii-sistema-1603647.html", "text": "/КРОСС/  \"Фейсбук\" (Facebook) вербува десетки финансови компании и онлайн търговци, включително компании за картови разплащания като Visa и Mastercard, за да подпомогне стартирането на платежна система, базирана на криптовалута, възползвайки се от своята гигантска социална интернет мрежа, съобщава \"Уолстрийт джърнъл\".Ако усилието се окаже успешно, то заплашва да хвърли в смут традиционната и доходоносна електронна търговия и вероятно ще се окаже най-масовото приложение на криптовалута. Тази идея идва в момент, когато социалният медиен гигант е под силен натиск от страна на регулатори, потребители и акционерите да се справи с недостатъците в поверителността на личните данни.В основата на инициативата, която е в ход от повече от година и е с кодово наименование Project Libra, е цифрова валута, която потребителите ще могат да изпращат един на друг и да я използват, за да правят покупки както в рамките на \"Фейсбук\", така и в интернет, съобщава \"Уолстрийт джърнъл\", цитирайки лица, запознати с въпроса.Тайните планове на \"Фейсбук\" за нова платежна система включват както инвестиции от традиционните финансови компании, така и потенциала на потребителите на социалната медия, като те ще бъдат възнаградени за дейността си по новата платформа.\"Уолстрийт джърнъл\" обаче отбелязва, че препятствията пред проекта са доста високи. Досега дигиталните валути не успяха да се наложат сериозно при различни разплащания. Съществуващата система е пълна с вкоренени интереси и технологични пречки. В същото време непрекъсната битка на \"Фейсбук\" с потребители, инвеститори и регулатори прави доста деликатен момента да се разработва подобна платформа.В полза на този план обаче е факта, че една трета от хората в света се логват ежемесечно във \"Фейсбук\" и всички те се нуждаят да пазаруват различни неща. ", "date": "2019.05.07", "title": "\"Фейсбук\" разработва платформа за разплащания, базирана на криптовалута "}
{"url": "http://www.cross.bg/drob-cherniya-sustoyanieto-1603637.html", "text": "/КРОСС/  Всеки 5-ти българин има най-обща информация относно черния си дроб и неговите функции, показват данните на онлайн проучване „Запознатост на българите със състоянието и заболяванията на черния дроб\", реализирано от маркетингова агенция BluePoint през април 2019. Почти всички запитани възприемат черния дроб като много важен (96%), а преобладаваща част от изследваните лица споделят, че имат основни познания за неговото функциониране (57.2%). Въпреки това, делът на хората, които профилактично преглеждат черния си дроб е много нисък, а в повечето случаи заболяванията на черния дроб се регистрират, когато болестта е напреднала и възможностите за възстановяване са ограничени. В същото време 8 от 10 българи споделят, че се хранят нездравословно или периодично включват в менюто си нездравословни храни, а всеки втори - че не спортува активно. Въпреки, че не спазват подходящ хранителен режим, който подпомага функциите на черния дроб и всеки втори не спортува, 64% от всички запитани никога досега не са приемали медикаменти и хранителни добавки (за профилактика), свързани с подпомагане функциите на черния дроб.Забързаното ежедневие и натовареността оказват влияние при спортната активност, а също така променят и навиците на хранене. Въпреки че 90% са напълно или по-скоро съгласни с това, че вредната храна води до проблеми с черния дроб, хората споделят, че все по-често се случва да се хранят без да подбират храната си, че в последно време се хранят с повече сухи неща, за сметка на сготвена храна и супи, остава им все по-малко време за ядене или често преяждат. По отношение на профилактиката и изследванията за установяване на чернодробни заболявания, около 29 на сто от изследваните лица споделят, че те самите или близък в обкръжението им има проблеми с черния дроб. Въпреки това, 58.3% от българите посочват, че рядко или никога не са си правили ехографско изследване, а 47.3% - специализирано кръвно изследване. Като основната причина за това 68.7% от изследваните лица посочват липсата на конкретни оплаквания. Високият риск от късно диагностициране се потвърждава и от факта, че 80% от лицата, които до този момент не са провеждали никакви изследвания за състоянието на органа, декларират, че не са склонни да проведат такива и в бъдеще. Имайки предвид, че чернодробните заболявания протичат безсимптомно в ранната си фаза, това е показателно за високия дял от населението, което попада в рискова група по отношение на късното диагностициране на заболяванията, касаещи черния дроб.  Съществен дял от изследваните лица са на мнение, че заболяванията винаги протичат с ясно изразени симптоми (43.7%). Въпреки това, българите не посочват такива или дават отговор с общ характер. Всяко трето лице не е запознато с ранните симптоми при чернодробните заболявания. Аналогичен дял извеждат болката като такъв, без да конкретизират естеството ѝ, което също е показател за ниска информираност, тъй като черният дроб не боли.Всеки трети българин погрешно смята, че колкото е по-качествен алкохолът, който се приема, толкова е по-малък рискът  от чернодробно заболяване. Освен спиртните напитки  изследваните лица възприемат затлъстяването (83.8%), лекарствата (85.2%), мазната храна (81.2%), наркотичните вещества (77.3%) и заседналия начин на живот (63.5%) като фактори, които имат пагубно влияние върху състоянието на черния дроб. Други важни данни - българите не са наясно, че органът изпълнява около 500 жизненоважни функции в организма и го свързват само с две основни такива: детоксикира вредните вещества в организма (89.3%) и участва в обработването на алкохола (88.5%). 98.7% от респондентите извеждат спиртните напитни като водещ фактор, който оказва негативно влияние върху състоянието на органа.  В по-малка степен лицата от проучването са запознати с това, че черният дроб е най-големият вътрешен орган в човешкото тяло, а някои от другите негови важни функции са, че осигурява вещества, които произвеждат енергия и основни витамини, включително желязо, витамин В12 и мед и участва в произвеждането на холестерол, но и подпомага имунната система за справяне с инфекции.Въпреки ниската честота предприети изследвания за състоянието на черния дроб, наблюдава се висока оценка по отношение на настоящия здравен статус  - около 86 на сто от лицата определят като добро или много добро здравословното си състояние. Всеки трети обаче посочва, че килограмите му са над нормите за ръста и възрастта му. Заседналият начин на живот, мазните храни и затлъстяването са сред факторите, оказващи негативно влияние върху състоянието на черния дроб и са вредните навици, от които трудно се отказваме. Имайки предвид тази информация, специалистите препоръчват да се прави профилактично специализирано изследване поне веднъж годишно, за да се предотврати значително напреднал процес на чернодробно заболяване.", "date": "2019.05.07", "title": "Всеки трети българин не знае къде се намира черният дроб в човешкото тяло"}
{"url": "http://www.cross.bg/mechetata-vrushtane-opit-1603638.html", "text": "/КРОСС/  Министерство на околната среда и водите и Фондация „Четири лапи\" върнаха в природата трите мечета, които бяха намерени изоставени на 21.04.2018 г, в района на язовир Доспат. През април миналата година мечетата бяха настанени в гръцкия център „Арктурус\", който има опит в реадаптацията на кафяви мечки. Целта бе да се осигурят условия за реадаптация на животните и последващото им връщане в природата.Към момента мечетата вече са годни за връщане в естествена среда, тъй като са достигнали необходимите килограми.Тяхното транспортиране беше осъществено със специализирани автомобили и с подкрепата на специалисти от фондация „Четири лапи\". Експерти от гръцка и българска страна съвместно определиха подходящо за връщане място в Национален парк „Централен Балкан\", което  отговаря напълно на необходимите характеристики. Мястото попада в границите на резерват, в който се осъществява контрол от служители на Дирекция НП „Централен Балкан\". Растителността в тази местност е преобладаващо широколистна гора, не са засечени трайни следи от други екземпляри от вида кафява мечка и мястото е отдалечено от населени места. Експертите от „Централен Балкан\" имат опит и разполагат с необходимото оборудване за работа с маркирани мечки.Предприети са всички необходими действия за повторната адаптация на мечетата. Доставени са и са заплатени от МОСВ три броя нашийници за проследяване, като са осигурени и специфични каишки, които са разтягат, за да не причинят нараняване на мечките при тяхното израстване. Чрез маркирането на животните се създава възможност за тяхното следене на всеки час и за своевременна реакция при необходимост. Предвиденият период за проследяване е 18 месеца. Подобна акция са осъществява за първи път у нас и има единични случаи на такива мероприятия на европейско ниво. Акцията беше извършена съвместно от МОСВ, Фондация „Четири лапи\" и център „Арктурус, който има опит и добра успеваемост при подобни дейности. Въпреки всички усилия, няма пълна гаранция за пълното и успешното връщане на мечетата в природата, тъй като процесът на реадаптация е труден и специфичен за всеки отделен индивид. Предвид бързите и адекватни действия на всички участници в акцията се надяваме мечетата успешно да се адаптират и да се върнат към своя естествен начин на живот. ", "date": "2019.05.07", "title": "Върнаха в природата намерените край Доспат три мечета (СНИМКИ) "}
{"url": "http://www.cross.bg/asandzh-zatvora-andersun-1603644.html", "text": "/КРОСС/  Американската актриса Памела Андерсън призова повече хора да подкрепят Джулиан Асандж, след като посети създателя на \"Уикилийкс\" в лондонски затвор, където той очаква изслушване във връзка с искането от САЩ за екстрадирането му, предаде ДПА. Асандж е невинен, добър човек и е невероятна личност. Обичам го, заяви Андерсън пред репортери, след като заедно с главния редактор на \"Уикилийкс\" - исландския разследващ журналист Кристин Храфнсон - се срещнаха с Асандж в затвора \"Белмарш\".Правителството на САЩ обвини 47-годишния австралиец Асандж в заговор с бившия анализатор от американското военно разузнаване Челси Манинг за публикуването през 2010 г. на секретни документи.Асандж е в затвора, откакто на 11 април полицията го изведе от еквадорското посолство в Лондон, където прекара 7 години, за да избегне арест.В кратка поява пред съда чрез видеовръзка от затвора миналата седмица Асандж потвърди, че не иска да бъде екстрадиран. Очаква се делото да продължи до една година. ", "date": "2019.05.07", "title": "Памела Андерсън посети Джулиан Асандж в лондонски затвор "}
{"url": "http://www.cross.bg/papata-poseshtenieto-tzurkva-1603617.html", "text": "/КРОСС/  След посещението на Папа Франциск у нас, световните медии поставят акцент най-вече върху посещението му в бежански център. Както и върху посланието му да не се затварят вратите за имигрантите. Не остава незабелязано и хладното отношение на Българската православна църква.Френският в. \"Монд\" посочва, че още месец преди визитата на папата, Светия Синод е взел решение да НЕ УЧАСТВА в никакъв литургически акт, свързан с главата на римокатолическата църква.В същия дух е и коментарът в \"Ню Йорк Таймс\". Изданието цитира, без да посочва името му, православен архиерей, който определил усилията на папата за обединение на църквите като прелюдия към идването на Антихриста.Британският \"Дейли Меил\" пише, че българската православна църква е била най-затворена в отношенията си с Ватикана. ", "date": "2019.05.07", "title": "Световните медии за посещението на папата у нас"}
{"url": "http://www.cross.bg/donchev-start-myasto-1603615.html", "text": "/КРОСС/  Георги Дончев започна с много труден старт сезона си в Carrera Cup Германия. Първите два кръга от най-престижния едномарков шампионат в Европа се проведоха през изминалия уикенд пред пълните трибуни на Хокенхайм, а българският пилот записа едно 4-то място в ProAm класа (22-ро място в крайното класиране от 32 стартирали автомобила). Съотборникът на Дончев от екипа на българския Overdrive Racing Team, Лари тен Воорде, бе безапелационен с две първи места и в двата старта.Още на квалификациите на Дончев и компания им беше изключително трудно - след като преди две седмици сняг отложи един от стартовете на VLN, пролетното време продължи да си прави лоши шеги с пилотите. Слънце, дъжд и почти зимни температури не позволиха оптимални тренировки в петък, а съботната квалификация премина с неочаквани победители, мокра писта и доста близки срещи с мантинелите. Няколко недоразумения с екипа и механиците също се отразиха на представянето на българския отбор, но важното беше, че всички коли бяха здрави и готови за първия старт в събота.Откриващият кръг от шампионата предложи много екшън за хилядите зрители на трибуните, стресовите ситуации се повториха, а на два пъти се наложи на пистата да излиза кола за сигурност. Дончев започна от предпоследна редица и в следващите 16 обиколки успя да изпревари няколко съперника, да се справи с едно излизане от пистата и безаварийно да стигне до четвърто място в ProAm класа и 22-ро в крайното класиране. Съотборниците му от Overdrive Racing by Huber Лари тен Воорде и Хенрик Скоог пък надвиха конкуренцията и заслужиха първите две места в крайното класиране, след като започнаха от първа и четвърта позиция на стартовата решетка.Във втория старт Дончев започна с четири места по-напред в стартовата подредба и се справяше доста по-добре, но една обиколка преди края, докато беше на 19-то място в общото класиране и на второ в своя клас, направи фатална грешка и не успя да завърши след спукана гума при контакт със съперник. Над всички във втория старт отново бе Лари тен Воорде, а Overdrive Racing by Huber записаха и допълнителни точки от класирането на Игор Валилко (4-ти) и Хенрик Скоог (9-ти). „Очакваше се трудно начало, форсмажорните обстоятелства обаче още повече усложниха нещата, но все пак това е „голямата игра\" срещу повече от 30 изключително силни съперници, просто няма как да бъде лесно\", коментира Дончев и допълни, че не е доволен от представянето си, но пък двата кръга са показали, че темпото е на ниво и „българското Porsche\" може да е конкурентно на претендентите. Георги ще се опита да подобри постижението си още в следващия старт от сезона, след две седмици, на 18 и 19 май на пистата в Мост, където се проведоха и предварителните тестове за сезон 2019 на Carrera Cup.", "date": "2019.05.07", "title": "Изключително трудно начало за Георги Дончев в Carrera Cup 2019"}
{"url": "http://www.cross.bg/shtetite-gradyshka-premiera-1603603.html", "text": "/КРОСС/ По разпореждане на премиера Бойко Борисов представители на Държавен фонд \"Земеделие\" ще отидат в Северна България, за да опишат щетите от падналата там градушка., каза премиерът пред журналисти на летище София след заминаването на папа Франциск.Идеята е на пострадалите да бъде помогнато с индивидуален de minimis. Колко точно пари ще бъдат отпуснати ще се разбере след огледа на щетите.  В понеделник градушка порази райони на Северна България.Най-пострадало е село Българене, където са унищожени всички лични стопанства и посеви на полето.", "date": "2019.05.07", "title": "По разпореждане на премиера започва оглед на щетите от градушките"}
{"url": "http://www.cross.bg/bolnitza-borisov-leva-1603606.html", "text": "/КРОСС/ , това заяви министър-председателят Бойко Борисов на среща с ръководството на Многопрофилната болница за активно лечение „Св. Пантелеймон\" в Ямбол.В момента областната болница се помещава в стари сгради от павилионен тип, условията за работа не са добри, затова има липса и на медицински кадри.В тази връзка на заседанието на Министерския съвет утре по разпореждане на премиера Бойко Борисов ще бъдат отпуснати средства, с които ще се осъществи преместването на болницата в намиращата се в близост недостроена сграда на груб строеж.Този нов болничен блок от 10 етажа ще е на площ от 32 000 кв. м. с капацитет до 250 болнични легла. Пред премиера Борисов, министъра на финансите Владислав Горанов и министъра на здравеопазването Кирил Ананиев от ръководството на лечебното заведение заявиха, че за срок от около година и половина областната болница в Ямбол ще се пренесе в новата сграда. Подобрените условия ще привлекат лекарите и сестрите и ще бъде решен досегашният проблем с материалната база.Паралелно с този проект, се реконструира и спешното отделение към болницата на стойност от 551 000 лева. Извършва се и ремонт на Центъра за спешна помощ в града, за който са отделени 482 000 лева. Финансирането на тези два проекта е с европейски средства. ", "date": "2019.05.07", "title": "Премиерът Борисов в Ямбол: Ще отпуснем 27 милиона лева за нова болница"}
{"url": "http://www.cross.bg/berbatov-puti-pecheli-1603608.html", "text": "/КРОСС/ Димитър Бербатов - едно от най-големите имена в българския и световния футбол, ще изнесе открита лекция на тема \"По моя начин към успеха\" пред академичната общност на Национална спортна академия \"Васил Левски\", съобщиха от пресцентъра на университета.Събитието ще се състои на 15 май (сряда) от 11:30 ч. в най-голямата зала на НСА - Аула Максима, и е открито за представители на медиите.Бербатов е футболист № 1 на България рекордните седем пъти и голмайстор на националния отбор. Започва професионалната си кариера в ЦСКА, с който печели и първия си трофей. Впоследствие е играл в някои от най-големите отбори на Стария континент, сред които Байер (Леверкузен), Тотнъм, Манчестър Юнайтед, Монако.С Манчестър печели два пъти титлата в Англия, Златната обувка за най-добър реализатор на Премиършип, както и световното клубно първенство. Има над 200 мача в една от най-значимите от спортно-техническа, икономическа и маркетингова гледна точка висша футболна лига в света - английската. Със своите отбори е достигал три пъти до финала на Шампионската лига.С едноименната си фондация той повече от десетилетие убедително показва своята социална ангажираност към България и нейните таланти в областта на образованието, науката, изкуствата, спорта.Преследвайки своя бъдещ избор, Бербатов завърши успешно бакалавърска степен в специалността \"Спортен мениджмънт\" на НСА, а съвсем скоро му предстои да се дипломира и като магистър в същата специалност. ", "date": "2019.05.07", "title": "Димитър Бербатов ще изнесе открита лекция в НСА"}
{"url": "http://www.cross.bg/kazanluk-spazena-mestniya-1603607.html", "text": "/КРОСС/ БСП-съветниците  внесоха сигнал до Областния управител и до Районна прокуратура за незаконосъобразното заседание на местния парламент в Казанлък, проведено на 22 април т.г. То бе свикано като извънредно с 33 точки дневен ред, като 25 от тях - продажби на общинска собственост.„Нито един от въпросите не е свързан с изтичането на преклузивни срокове или с други обстоятелства, които да налагат разглеждането им при условия на спешност. Не беше спазена процедурата по свикване на заседанието, още повече че датата бе определена в края на м. март. Председателят от ГЕРБ Николай Златанов не спази Правилника за дейността на местния законодателен орган.\", твърдят съветниците от БСП. В Сигнала те посочват категоричните си мотиви.„Предвид факта, че не е спазена процедурата за свикване на заседание на Общински съвет-Казанлък, нито като редовно, нито като извънредно, считаме, че взетите от Общинския съвет в Казанлък решения не могат да породят правни последици\", подчертават от левицата.", "date": "2019.05.07", "title": "25 продажби на казанлъшки общински имоти на прокурор"}
{"url": "http://www.cross.bg/godinata-broker-dryzhestvo-1603610.html", "text": "/КРОСС/  За eдинадесета поредна година ще бъдат връчени най-престижните годишни награди в застрахователния и пенсионноосигурителния сектор у нас - „Застраховател на годината\", \"Пенсионноосигурително дружество на годината\", \"Застрахователен брокер на годината\". Организатори на събитието са Висшето училище по застраховане и финанси, Асоциацията на българските застрахователи, Българската асоциация на дружествата за допълнително пенсионно осигуряване, фондация „Проф. д-р Велеслав Гаврийски\" и Българската асоциация на застрахователните брокери, които ще отличат най-добрите компании в сектора.Наградите ще бъдат връчени на официална церемония на 30 май от 19.00 часа в столичния хотел \"Маринела\", зала \"София Гранд\".По традиция отличията се връчват в 9 категории, като победителите ще бъдат определени от експертно жури, в лицето на представители на организаторите, по предварително определени обективни публични критерии.Фондация \"Проф. д-р В. Гаврийски\" ще връчи за 21-ва година своите специални награди \"За цялостен принос в развитието на българското застраховане\", \"За цялостен принос в развитието на застрахователното посредничество\" и „За цялостен принос в развитието на осигурителните системи в България\" на заслужили експерти и мениджъри, лидери в своя сектор.Очаква се на тазгодишната церемония по връчване на наградите да присъстват над 250 гости. Събитието по традиция се посещава от застрахователния и финансовия елит на България, ръководители на държавните институции и регулаторните органи, на академичните среди и бизнеса.Най-добрите компании ще получат призове в следните категории:Застраховател на годината - Общо застрахованеЗастраховател на годината - ЖивотозастрахованеНай-динамично развиващо се застрахователно дружествоПенсионноосигурително дружество на годината \"Допълнително задължително пенсионно осигуряване\"Пенсионноосигурително дружество на годината \"Допълнително доброволно пенсионно осигуряване\"Най-динамично развиващо се пенсионноосигурително дружествоЗастрахователен брокер на годината - Общо застрахованеЗастрахователен брокер на годината - ЖивотозастрахованеЗастрахователен брокер на годината - Най-динамично развиващо се дружество ", "date": "2019.05.07", "title": "Отличават най-добрите застрахователи "}
{"url": "http://www.cross.bg/deteto-beshe-burzo-1603612.html", "text": "/КРОСС/  Уникална операция в Бургас. Лекари успяха да извадят от главата на 7-годишно момче градинска ножица с острие дълго 70 сантиметра. Ножицата е пробила бузата на детето и е опряла в черепа.7-годишният Атанас живее с още шест братя и сестри в бургаския квартал Ветрен. Родителите му гледат коне и крави срещу заплащане. Инцидентът с детето се случва навръх Великден. Според родителите му момчето е паднало върху инструмента докато играело в градината. Момчето разказа, че помагало на по-големите си братя.В шок от гледката били и лекарите в бургаската болница, но бързо сформирали екип за сложната операция, която в крайна сметка спасява живота на детето. На малкия пациент му предстои дълго възстановяване.Репортер на БТВ се включи и на живо от Бургас, за да се срещне с лекарския екип извършил операцията.Гледката наистина беше фрапираща. Все пак шокова зала е мястото, където постъпват най-тежките случаи, но отваряйки се вратата и виждайки носилката и тялото на детето, от чието лице стърчи един огромен инструмент, наистина е нещо, което никой не очаква. Това коментира неврохирургът д-р Светослав Тодоров, който е бил дежурен в шокова зала, когато е постъпил 7-годишния пациент. Все пак екипа се мобилизирахме бързо - започнахме с проверка на основните жизнени показатели и с оценка на неврологичния статус. За щастие детето беше в ясно съзнание, беше контактно и адекватно, с добро спонтанно дишане. ", "date": "2019.05.07", "title": "Бургаски лекари спасиха дете със забита в главата градинска ножица"}
{"url": "http://www.cross.bg/reshenieto-protzes-protivorechi-1603619.html", "text": "/КРОСС/  ЕС разкритикува решението на Върховната избирателна комисия на Турция да анулира резултатите от изборите за кмет на Истанбул и да организира ново гласуване на 23 юни.В съвместно изявление ръководителят на външната политика на ЕС Федерика Могерини и еврокомисарят по разширяването Йоханес Хан подчертаха, че решението противоречи на самата идея за демократичен изборен процес, съобщават МИА и БГНЕС.Също така се казва, че решението е политизирано и противоречи на основната цел на демократичния процес. Освен това тази стъпка означава подкопаване на изборния процес и е в противоречие с ангажиментите, поети от Турция като член на Съвета на Европа. ", "date": "2019.05.07", "title": "ЕС разкритикува решението за повторни избори в Истанбул"}
{"url": "http://www.cross.bg/leva-singul-live-1603605.html", "text": "/КРОСС/  „Ливърпул (Анг.) - Барселона (Исп.)  Сингъл, Live, ТОП „1\"-2.46 „Х\"-3.52 „2\"- 2.56Ето и още интригуващи сблъсъци от българската Професионална футболна група, Шампионската лига, Копа Либертадорес, Англия 2 и Лига Европа в идните дни:Ботев Враца - Славия София  Сингъл, Live, ТОП „1\"-2.30 „Х\"-3.00 „2\"- 2.30Локомотив Пловдив - Етър Велико Търново  Сингъл, Live, ТОП „1\"-2.30 „Х\"-3.00 „2\"- 2.30Дунав Русе - Витоша Бистрица  Сингъл, Live, ТОП „1\"-1.57 „Х\"-3.25 „2\"- 3.85Ривър плейт (Арж.) - Интернасионал РС (Браз.)  Сингъл, Live, ТОП „1\"-1.66 „Х\"-3.42 „2\"- 5.15Аякс Амстердам (Хол.) - Тотнъм Хотспър (Анг.)  Сингъл, Live, ТОП „1\"-1.94 „Х\"-3.32 „2\"- 3.02Пенярол М. (Уруг.) - Фламенго РЖ (Браз.)  Сингъл, Live, ТОП „1\"-2.71 „Х\"-2.70 „2\"- 2.17Палмейрас СП (Браз.) - Сан Лоренсо (Арж.)  Сингъл, Live, ТОП „1\"-1.30 „Х\"-3.58 „2\"- 6.55Нюпорт Каунти - Мансфийлд  Сингъл, Live, ТОП „1\"-2.28 „Х\"-2.81 „2\"- 2.46Валенсия (Исп.) - Арсенал (Анг.)  Сингъл, Live, ТОП „1\"-1.69 „Х\"-3.36 „2\"- 3.45Челси (Анг.) - Айнтрахт Фр. (Гер.)  Сингъл, Live, ТОП „1\"-1.24 „Х\"-4.38 „2\"- 6.90 Негов съгражданин прибави съм бюджета си 4495,98 лева с 200 лева залог за 6 сблъсъка в права колонка. В петък врачанин прибра 6545 лева за два мача, а бургазлия позна 5 мача в права колонка и взе 4582,91 лева. В понеделник в Чепеларе местен забогатя с 4582,91 лева, след като вложи 200 лева за три срещи в права колонка. На столичанин, пък му бяха достатъчни едва 3 лева и прогноза за седем мача в права колонка, за да заслужи 4764,03 лева.Ямболия в петък грабна най-голямата печалба от Спортмакс - 4830 лева с 300 лева и предвиждане за Секунда на 1-ви гол. Прогноза за Точен резултат и 30 лева осигуриха на софиянец 4830 лева. Други 20 лева залог и отново Точен резултат донесоха на пловдивчанин 2822,20 лева в събота.Хасково, Монтана и Добрич грабнаха най-хубавите печалби от Гонки. Първият прибра общо 2100  лева за Победител, вторият взе 1506,50 лева с 12 лева за 1-3, а третият си тръгна с 1237 лева за 1-3 с 6 кучета.Гълъбово и Плевен са първенците от Конни надбягвания, след като за тези два града заминаха суми от 1333,80 лева, 1279 лева, 1287 лева, 1602 лева, 1024 лева, 1160 лева, 1255 лева в последните 4 дни.Към 12.00 часа на 07.05.2019 г. сумата в Суперджакпот 15 достигна 103 625 лева. ще откриете и мачовете от него. ", "date": "2019.05.07", "title": " „Еврофутбол“: Ливърпул и Барселона с изравнени сили на реванша"}
{"url": "http://www.cross.bg/napredukut-gradskite-perioda-1603609.html", "text": "/КРОСС/  Заместник-министърът на регионалното развитие и благоустройството Деница Николова ще вземе участие в среща на генералните директори, отговорни за териториалното сближаване и  градските въпроси в страните от ЕС. Инициативата е  в рамките на Румънското председателство на Съвета на ЕС и ще се проведе на 7 и 8 май 2019 г. в Букурещ, Румъния.Предвижда да бъдат обсъдени напредъкът в работата по изготвяне на нов Териториален дневен ред на ЕС за периода след 2020 г., дискусия относно териториалните и градските измерения в предложенията на ЕК за нови регламенти за кохезионната политика за периода след 2020 г., в т.ч. представяне на Европейската градска инициатива (European Urban Initiative). Ще бъде отчетен и напредъкът в работата на действащите партньорства по Градския дневен ред на ЕС и перспективата на инициативата за подкрепа на градовете през следващия програмен период и др.  ", "date": "2019.05.07", "title": "Деница Николова участва на форум за териториалното сближаване в Букурещ"}
{"url": "http://www.cross.bg/vinetka-yikend-vinetkata-1603595.html", "text": "/КРОСС/ На прага на лятото, любителите на каравани и кемпери чакат с нетърпение първите възможности да избягат от градския шум. Ето няколко полезни съвета за всички тях, свързани с новите изисквания за винетките в страната.От 1 януари т.г. се въведе винетна такса за собствениците на каравани, които заедно с теглещия ги автомобил надхвърлят общо тегло от 3.5 тона (пътни превозни средства категория 3).Ако пътувате сравнително рядко или ако в началото на лятото сте решили да избягате от града с караваната си и се връщате чак в края на септември, идеална за вас е уикенд винетката. Тя струва 10 лв. и важи от 12.00 ч. в петък до 23.59 ч. в неделя. Естествено, по времето, когато караваната не е в движение, а е на плажа, например, винетна такса не е дължима. И още нещо - голямото предимство на уикенд винетката е, че периодът на валидност на електронната винетка за ремарке или каравана може да е различен от този на винетката на теглещия автомобил.Новата електронна уикенд винетка можете да закупите бързо и лесно от онлайн платформата за продажба  дори и през вашия смартфон. Не забравяйте, че с електронната винетка вече няма да залепвате хартиен стикер на предното стъкло на пътното превозно средство, а при проверка от контролните органи на пътя, не сте задължени да представите документ, удостоверяващ закупуването й.Ако сте собственик на кемпер, обаче, моля обърнете специално внимание на факта, че кемперите попадат в категорията на тежкотоварните автомобили (K2) и ако имате друг вид електронна винетка, ще бъдете спрени като нарушители.Нека летните почивки да са слънчеви, а пътуването - безпроблемно! ", "date": "2019.05.07", "title": "Електронни винетки за кемперите и караваните"}
{"url": "http://www.cross.bg/krustev-bulgari-ivan-1603593.html", "text": "/КРОСС/ \"Към момента поне 280 000 българи кандидатстват за постоянна уседналост във Великобритания. На този фон, вероятно броят на постоянно живеещите българи в Обединеното кралство надхвърля сигурно 300 000\", каза кандидатът за евродепутат от \"БСП за България\" Иван Кръстев пред БСТВ след завръщането си от Източноевропейския фестивал, провел се преди дни в Лондон.\"Сънародниците ни там споделят, че са забравени и изоставени от българската държава\", добави той. \"Посолството ни в Лондон оперира с изключително малък личен състав, който е крайно недостатъчен да обслужва интересите на българските граждани. През последните 10 години се закриха много дипломатически мисии в чужбина. Бяха продадени и много сгради на българската държава. Явно средствата не са инвестирани в укрепване на онези наши мисии в държави, в които има големи и компактни емигрантски общности. Нашите сънародници в Англия могат да се уповават само на двама човека, които се занимават с техните проблеми\", категоричен беше Иван Кръстев.\"Цялата работа, свързана с проблемите на българите с местните власти се извършва от благотворителни организации на българи във Великобритания и най-вече на структура, свързана с БСП-Лондон, в лицето на г-н Нишан Джингозан\", каза още Кръстев. По думите му, активните българи там са изключително тясно свързани с нашата страна. \"Те се опитват да създадат една своя България на другия край на Европа, като поддържат жив контакт със страната ни\", добави той. Кръстев уточни, че заради недоимъка тук, много наши сънародници са избрали да живеят в Англия, но това за настоящото правителство означава, че вече проблемите им не го касаят. ", "date": "2019.05.07", "title": "Иван Кръстев: Българите в Англия споделят, че са забравени от правителството"}
{"url": "http://www.cross.bg/popov-radioto-priemane-1603594.html", "text": "/КРОСС/  На този ден през 1895 г. Александър Попов представя своето ново откритие в Санкт Петербург. Той демонстрира за първи път пред Руското физическо дружество изобретения от него уред за предаване и приемане на електрически колебания на големи разстояния без проводник.Устройството е имало кохерер и електрически звънец с чукче, с което са приемани сигнали, излъчени с морзовата азбука. Апаратът на Попов давал възможност за първи път да се приемат радиосигнали, носещи информация чрез радиовълни и отваря пътя към създаването на други радиоустройства, позволяващи практическо използване на радиовълните. От една зала на университетската сграда Попов изпраща в друга думите \"Хайнрих Херц\", които председателят на дружеството възпроизвежда на черната дъска.Така с името на Хайнрих Херц се въвежда безжичното предаване на съобщения на разстояние. Именно това, че не само са излъчвани радиовълни, а чрез тях е предадена информация, е основата на претенцията Попов да се сочи за откривател на радиото. През 1899 г. той включва към уреда телефонна слушалка и създава възможност за слухово приемане на сигналите. През 1907 г., според договор между българското и руското правителство, до село Франга (днес Каменар), северно от Варна, започва работа първият български безжичен телеграф.През лятото на 1911 г. на борда на крайцера \"Надежда\" започва да работи радиостанция, а на 1 май 1912 г. влиза в редовна експлоатация първата българска брегова радиостанция до село Франга, \"която служи за приемане и предание на телеграми от странство и България\". Впоследствие, радиото навлиза в масова употреба и в България, като става едно от основните средства за далекосъобщения.Този ден се чества в Русия като Ден на радиото и в България като Ден на радиото и телевизията.В много страни обаче се оспорва първооткривателството на Попов за сметка на италианеца Гулиелмо Маркони, носител на нобелова награда за физика през 1909 г. Но името му се свърза и с членството във фашистката партия на Мусолини.", "date": "2019.05.07", "title": "На 7 май се отбелязва Международния ден на радиото и телевизията"}
{"url": "http://www.cross.bg/arabadzhiev-beshe-prokyratyra-1603611.html", "text": "/КРОСС/  Специализираната прокуратура предяви обвинение на Вълчо Арабаджиев и внесе в Специализирания наказателен съд искане за определяне на мярка за неотклонение „Задържане под стража\" по отношение на него. Това съобщиха от държавното обвинение.На 5 май специализираният съд реши да остави Арабаджиев в ареста. Той беше върнат под конвой от Испания след шест месеца издирване.Специализираната акция срещу Арабаджиеви беше в края на август. При претърсването на хотел „Маринела\" бяха открити 10 млн лева. Издирваха бизнесмените с европейска заповед за арест и червена бюлетина на Интерпол. Двамата са обвинени задочно от Специализираната прокуратура за участие в организирана престъпна група за пране на пари и данъчни престъпления.", "date": "2019.05.07", "title": "Спецпрокуратурата предяви обвинение на Вълчо Арабаджиев "}
{"url": "http://www.cross.bg/razpredelenie-deiinosti-izkopni-1603601.html", "text": "/КРОСС/ Несъобразени изкопни дейности на строителна фирма прекъснаха два кабела 20 киловолта, собственост на ЧЕЗ Разпределение,\t в резултат на което на 7 май в 09:11 часа близо 600 клиенти на дружеството в кварталите Горна баня и Суходол останаха без електрозахранване.Екипи на ЧЕЗ Разпределение работят по отстраняване на повредите. За причинените щети ще бъдат съставени констативни протоколи.„За пореден път сме свидетели как несъобразени изкопни дейности причиняват неудобства на нашите клиенти. Не спираме да призоваваме строителните фирми да спазват процедурите и да съгласуват своевременно ремонтите\", каза Васил Василев, директор „Експлоатация и поддържане\" в „ЧЕЗ Разпределение България\" АД.Компанията припомня, че информация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg, за да бъдат предотвратени подобни неудобства за клиентите в бъдеще. ", "date": "2019.05.07", "title": "Строителна фирма остави без електрозахранване близо 600 клиенти на ЧЕЗ Разпределение"}
{"url": "http://www.cross.bg/rysenskiya-stydenti-yniversitet-1603602.html", "text": "/КРОСС/ Всяка година чуждестранните студенти в Русенския университет, обединени от идеята да бъдат „заедно в различията\", застават на една сцена, пеят и танцуват заедно, презентират родните си страни, като доказват, че младостта, любовта, песните и танците са отвъд всякакви граници и различия.Тази година празничният концерт ще се проведе на 08 май (сряда) от 13.00 часа, в Канев Център. Посветен е на Деня на победата и Деня на Европа - 9 май.Фестивалът е цветен празник на пролетта, младостта, приятелството, толерантността и единството, с които светът става по-слънчев и по-красив. От сцената на Канев Център студентите, дошли от различни страни на Европа, Азия и Южна Америка, заявяват: „Ние сме Европа! Ние сме светът!\"В ежегодния традиционен празник ще вземат участие чуждестранните студенти, от Австрия, Виетнам, Гърция, Колумбия, Индия, Молдова, Пакистан, Турция, Украйна, българските им колеги и студентите, които се обучават по Програма Еразъм + от Румъния, Грузия, Виетнам, Китай и Франция.Гости на празничния концерт ще бъдат ректорското ръководство на Русенския университет, декани, преподаватели, служители, представители на неправителствени организации, граждани на гр. Русе.", "date": "2019.05.07", "title": "„Ние сме Европа! Ние сме светът!“ – Фестивал  на чуждестранните студенти в Русенския университет"}
{"url": "http://www.cross.bg/opredeli-yred-yong-1603623.html", "text": "/КРОСС/  Екип от университета на Пенсилвания конструира уред, който с помощта на микротехнологиите улавя клетките на бактериите, предава Франс прес.Устройството, разработено под ръководството на проф. Пак Кин Уонг, позволява в рамките на 30 минути да се определи присъствието бактерии във взета проба. В същото време може да се види кои медикаменти я унищожават, за да се установи нейната резистентност. Ако се констатира устойчивост, тогава антибиотиците няма да имат ефект.Подобни микробиологични анализи в наши дни отнемат на лабораториите между 3 и 5 дни, преди да излязат резултатите. Уринарните инфекции са сред най-честите бактериални възпаления. \"Въпреки това, 85 процента от взетите проби се оказват негативни, изтъква Уонг. Новото устройство съкращава времето за анализ и ще бъде от голяма помощ на лекарите при назначаването на лечение\".Новият уред не само установява присъствието на бактерии, но може да определи и нейния тип според формата на клетките й. Новата разработка може да се появи на пазара след 3 години. ", "date": "2019.05.07", "title": "Ново изобретение открива бактериите само за 30 минути "}
{"url": "http://www.cross.bg/frantzisk-papata-tzurkva-1603590.html", "text": "/КРОСС/ Приключи визитата на папа Франциск в България. Тази сутрин главата на Римокатолическата църква замина за Скопие, където продължава апостолическото му пътуване. На летището той беше изпратен от министър-председателят Бойко Борисов.„В лицето на папа Франциск България има голям приятел\", заяви премиерът и добави:„Това е мирът. Последните му думи бяха - „Продължавайте да правите мостове, магистрали на Балканите, защото това е изключително важно\".Борисов отново коментира и призива на папа Франциск към властите да са отворени към бежанците:„Нашата история е такава, че така сме бягали и ние, така са ни приютявали преди векове и нас. Ние сме против тези, които нощно време през границата, нарушавайки закона, искат да стигнат някъде, където не ги желаят\".Запитан как ще коментира това, че Българската православна църква не участва в молитвено служение с папа Франциск в заключителното му мероприятие „Молитва за мир\", премиерът каза, че в работите на църквата не се меси.Бойко Борисов благодари на всички служби, участвали в организацията на посещението. Той се извини на хората, които не харесват папата, и на тези, на които мерките за сигурност са причинили неудобство.В рамките на визитата си в Северна Македония Светият отец ще проведе срещи с президента, с министър-председателя, с представители на гражданското общество и с дипломатическия корпус.Папа Франциск ще посети къщата-музей „Майка Тереза\" в присъствието на религиозните лидери, след което ще оглави Света литургия в Скопие.У нас посещението на главата на Римокатолическата църква завърши вчера с молитва за световен мир, която папата отправи от центъра на София заедно с представители на основните вероизповедания в България:„Нека мирът се разпространи по цялата земя и особено по тези места, където толкова много гласове са били заглушени от войната. Нека всички да съдействат за осъществяването на този стремеж - представителите на религиите, на политиката, на културата\".И в Македония визитата на папата е под мотото „Мир на Земята\". Ватикана определи тази визита като „поклонничество под знака на вярата, единението и мира\".Очаква се късно тази вечер главата на Римокатолическата църква да се завърне обратно във Ватикана. ", "date": "2019.05.07", "title": "Премиерът: Посещението на папата е реклама за България"}
{"url": "http://www.cross.bg/papata-bulgariya-borisov-1603591.html", "text": "/КРОСС/ Останах много доволен, защото сте един здрав народ. Благодаря ви, че се стремите да поддържате добри отношения със съседните страни, да изграждате мостове\". Това каза папа Франциск в последните минути от визитата си у нас. На Летище София той бе изпратен от премиера Бойко Борисов.Апостолическото пътуване на Светия отец ще продължи в Република Северна Македония.Бойко Борисов: Посещението на папата е добра реклама за БългарияПремиерът Бойко Борисов благодари на папата за това, че посети страната ни и подчерта, че тя ще продължава да работи за мира в региона. „Правя го по убеждение. „Добрият съсед е повече от роднина\", казваме в България. Народът се радваше, видях го\", посочи министър-председателят.„Продължавайте да изграждате мир, сейте добро\". С тези думи завърши срещата между папа Франциск и Борисов.„Това посещение е една добра реклама за България. Всички медии отразиха визитата му. Най-силното послание, което отправи папата, е това за мир. Последните му думи бяха: \"Продължавайте да правите мостове и магистрали на Балканите. В негово лице имаме голям приятел на България. Трябва да знаем, че атентатът срещу папата е приписан на България. Това е световна конспирация и нямаме нищо общо. Десетилетия наред този атентат се свързваше с нашата страна. Виждате три дни папата се разхождаше из центъра на София и отправи своите молитви за мир и благоденствие, така че мисля, че това са добри резултати\", заяви след изпращането министър-председателят.Той допълни, че винаги ясно е разграничавал хората, които бягат от войните и тези, които нелегално искат да влязат в страната ни. „Тези войни ги правим ние. Длъжни сме да помагаме на хората, които бягат от тях. Трябва да ги приютим и да ги върнем в собствената им страна. През годините така сме бягали и ние и така са ни приютявали и нас. Ние сме против тези, които преминават границата през нощта, нарушавайки закона\", каза още Борисов.Той благодари на всички служители на МВР, Бърза помощ, местните власти, които са взели участие в организацията на посещението на папата. И се извини на онези, които не го харесват, както и на всички граждани за ограниченията в трафика.    ", "date": "2019.05.07", "title": "Папата за визитата си у нас: Останах много доволен , вие сте здрав народ"}
{"url": "http://www.cross.bg/syperdzhet-rysiya-spira-1603604.html", "text": "/КРОСС/ Русия няма да спира полетите със самолетите \"Сухой Суперджет 100\" след катастрофата на московското летище Шереметиево. При инцидента от неделя, когато самолетът се запали след аварийно кацане, загинаха 41 души. Всички жертви вече са идентифицирани. Шестима остават в болница в тежко състояние. Властите разследват причините, като сред основните версии са технически проблем, човешка грешка и лошото време.Самолетите „Сухой Суперджет 100\" са първите пътнически лайнери, разработени след разпадането на Съветския съюз и последният инцидент по всяка вероятност ще повлияе на продажбите. Руската авиокомпания „Ямал\" вече обяви, че отменя поръчката си на 10 самолета от този модел. ", "date": "2019.05.07", "title": "Русия няма да спира полетите със „Сухой Суперджет 100\""}
{"url": "http://www.cross.bg/evropa-plovdiv-tzentura-1603616.html", "text": "/КРОСС/ През 2019 г. Денят на Европа, 9 май, ще бъде отбелязан с гостуването на първия в България „Фестивал на светлините\". Негов домакин ще бъде Европейската столица на културата за 2019 г. Пловдив. На 9 и 10 май от 21.30 ч. жителите и гостите на града ще могат да видят как някои от най-красивите фасади в центъра на града „оживяват\" под цветните светлини на завладяващо 3D мапинг шоу и пет светлинни инсталации.В месеца на европейските избори на 26 май честването на Деня да Европа ще бъде именно в подкрепа на едно от изконните права на човека - да избира. Шестте арт проекции ще пречупят вечно актуалната тема през античната история на „Града на седемте тепета\" и богатото световно културно наследство, като преплетат минало и настояще.3D филм на тема „Заедно избираме нашето бъдеще\" ще бъде прожектиран върху емблематична сграда в центъра на Пловдив (на площад „Стефан Стамболов\") и ще бъде съпроводен със серия от статични арт проекции в центъра на града, на сградата на Община Пловдив, светлинни инсталации в Цар Симеоновата градина, около водната каскада по стълбите на ул. „Ангел Букурещлиев\" (известни като „стълбите на Каменица\") и Античния стадион на Филипопол.През 2017 и 2018 г. Денят на Европа бе отбелязан в София с мащабни 3D мапинг спектакли на фасадите на Националната художествена галерия (бившия Царски дворец) и на Министерския съвет в София.Инсталациите за празничното събитие ще бъдат разработени съвместно с българското MP-Studio, носител на множество европейски награди за осветяване на знакови сгради в Европа и по света.Достъпът до спектакъла и инсталациите ще бъде свободен. За да могат всички желаещи да станат част от празника, 3D филмът ще бъде излъчен няколко пъти в двете вечери. ", "date": "2019.05.07", "title": "Денят на Европа ще бъде отбелязан в Пловдив с първия в България „Фестивал на светлините“ "}
{"url": "http://www.cross.bg/nova-papya-gvineya-1603613.html", "text": "/КРОСС/  Земетресение с магнитуд 7,2 разтърси Папуа Нова Гвинея, съобщават световните агенции, позовавайки се на американския Геофизичен институт.Дълбочината се оценява на 126 километра. Няма риск от цунами. Трусът е станал в 07,19 ч. местно време (21,19 ч. по Гринуич). Засега няма данни за жертви и щети.", "date": "2019.05.07", "title": "Трус от 7,2 по Рихтер разлюля Папуа Нова Гвинея "}
{"url": "http://www.cross.bg/protzes-liniya-signali-1603618.html", "text": "/КРОСС/  От днес /7 май/ до 27 май 2019 г. в Министерството на вътрешните работи ще функционира денонощно открита линия на МВР (телефон 02/982 22 32 и e-mail izbor@mvr.bg ) за приемане на сигнали, свързани с нарушения на изборния процес при подготовката и произвеждането на изборите за членове на Европейския парламент от Република България на 26.05.2019 г. Това съобщиха от МВР.Подаваните на откритата линия сигнали трябва да са относими към дейността на МВР по време на изборния процес. ", "date": "2019.05.07", "title": "МВР открива денонощна линия за сигнали за нарушения, свързани с изборния процес"}
{"url": "http://www.cross.bg/spetzprokyratyrata-poiska-postoyanen-arest-za-minyu-staiikov-1603621.html", "text": "/КРОСС/  Специализираната прокуратура внесе в Специализирания наказателен съд искане за определяне на най-тежка мярка за неотклонение „Задържане под стража\" на Миню Стайков, обвинен за участие в престъпен сговор за злоупотреби с европейски фондове, съобщиха от прокуратурата.Очаква се съдът да насрочи час на делото по мярката във вторник.", "date": "2019.05.07", "title": " Спецпрокуратурата поиска постоянен арест за Миню Стайков"}
{"url": "http://www.cross.bg/gaga-leiidi-myzeya-1603622.html", "text": "/КРОСС/  Лейди Гага се оказа основната атракция на благотворителния бал на музея \"Метрополитън\" в Ню Йорк. По традиция по време на тази проява се събират средства за Института за костюми към музея. Лейди Гага се появи с пищна рокля-наметало с качулка, а след това свали няколко пласта дрехи, което предизвика еуфория.", "date": "2019.05.07", "title": " Лейди Гага с провокативно облекло на благотворителен бал"}
{"url": "http://www.cross.bg/godini-beshe-priklyuchenie-1603592.html", "text": "/КРОСС/ Моят договор с Би Ти Ви изтича на 31 юли тази година. На тази дата \"Шоуто на Слави\" ще спре да съществува, съобщи водещият в изданието на предаването - понеделник, 6 май. По думите му решението е взето от него и екипа на шоуто.\"Реших да не подновяваме договора си. Нямаме проблеми с партньорите си от БТВ, това е наше решение\", обяви водещият и създател на тв формата. Така той слиза от сцената сред 19 години в ефир.Ето какво каза Слави Трифонов:Знаете ли, че всяка вечер, като сядам срещу вас - аз в телевизора, а вие във вашия дом, та всяка вечер, като сядам срещу вас, аз се чувствам като част от вашето семейство.Понякога си представям как някъде в Стара Загора, Симитли, Каспичан, Варна, моя роден град Плевен, или пък някъде в чужбина - в Англия, Германия, Испания, Австралия, Америка... Представям си вие как ме гледате по телевизорите и аз съм част от вашите семейства, там където ме гледате. Седя до вас и се гледам заедно с вас по телевизията. Казвам ви го, защото това е факт - вече 19 години. За мен, уважаеми зрители, това е едно приключение. Предполагам, че така е и за моите колеги. Познавам ги добре. Мисля, че за всички ни е приключение, но за мен основно е приключение, което продължава вече 19 години, благодарение на моите колеги, благодарение на бТВ, но най-вече благодарение на вас. 19 години. Ако една госпожица се е родила в деня на първото предаване - това беше на 27 ноември 2000 г., сега тя е на 19 години. Може да се жени, да има деца, да гласува. Тази госпожица е израснала заедно с това приключение. Независимо дали го е гледала или не, но тя е израснала заедно с него. Или пък един друг факт ще ви дам - ако подредите всичките тези предавания за тези 19 години едно след друго, ще ви трябват 6 месеца, 24 часа в денонощието, за да ги изгледате всички отначало до края.Уважаеми зрители, казвал съм \"уважаеми зрители\" над 70 000 пъти. Значи много ви уважавам. Затова сега ще ви кажа, че моят договор тази година изтича на 31 юли. Той беше подписан за една година последният договор... Всъщност той изтича на 12 септември, но с отпуските, които трябва да ползваме по договор, той изтича на 31 юли. И на 31 юли т.г. това приключение ще свърши, т.е. \"Шоуто на Слави\" ще спре да съществува. И тук логичният въпрос е \"Защо?\" и, понеже винаги съм бил честен с вас, мисля, че откровеността е най-добрата политика по принцип, пък с вас това е откакто се показвам по телевизията. Затова и сега ще бъда откровен. Не мисля да правя нищо друго.От много време насам аз и моят екип не се чувстваме част от медийната среда, просто не се чувстваме на място. Погледнете всичко около вас - как е организирано, как работи, и кажете вие чувствате ли се на място. Така се чувстваме и ние. Като хора работещи в телевизия, ние правехме през тези години нещата така, както ги усещаме. Бихме желали медийната среда да е друга, имаме други разбирания за свободата и за начините ѝ за отстояване. Защото, уважаеми зрители, в основата на съществуването на нашия екип е усещането за свобода - безусловното усещане за свободното изразяване на собственото ни мнение. Защото ние винаги сме говорили на вас като свободни хора на свободни хора. От позицията, в която сме сега, ние не можем да направим повече. Затова аз реших да не подновяваме договора си с бТВ.Не си мислете, че имаме проблеми с нашите партньори от бТВ. Не, това е мое, наше осъзнато решение. Аз съм правил много телевизионни предавания - така се случи животът ми. Щастливо, да, това е мечтана за мен работа. Всъщност не е работа - аз така живея. Заедно с моите колеги сме правили много телевизионни предавания в различни телевизии. Всички тези предавания са били спирани от телевизиите. \"Ку-ку\" много отдавна беше спряно от БНТ и се появи \"Каналето\". \"Каналето\" пак по БНТ беше спирано два пъти. После се появи \"Хъшове\" и то беше спирано два пъти. След това се появи \"Шоуто на Слави\" и, хоп, познайте, и то беше спирано два пъти. Но, понеже аз съм учтив човек, искам да благодаря на моите партньори от бТВ, заради които имахме възможността аз и моите колеги да преживеем това дълго, но изумително и прекрасно приключение.бТВ не е абревиатура от три букви, а хора.бТВ в годините смени различни собственици, различни мениджъри... Затова, като почтен партньор, искам да благодаря на Албърт Парсънс, на Светла Василева, на Вики Политова, на Павел Станчев, на Флориан Скал, но най-много искам да благодаря на вас, на вас, уважаеми зрители, благодаря ви! За мен беше чест", "date": "2019.05.07", "title": "Слави обяви:  \"Шоуто на Слави\" официално спира на 31 юли"}
{"url": "http://www.cross.bg/tema-zhivo-frantzisk-1603581.html", "text": "/КРОСС/ Тема: За думите и посланията на папа Франциск в България - на живо отпътуването му от София и посрещането му в Скопие;Тема: Република Северна Македония избра президента си - Стево Пендаровски в специално интервю за БНТ;Тема: На живо от Варна: с тръстикова лодка през три морета - каква е идеята?Тема: Градушка - леден ад в Плевенско и Ловешко - на живо за последиците от бедствиетоТема: Уникална операция - как бургаски лекари спасиха дете със забитав главата градинска ножицаТема: Каква е причината за тежката авиотакастрофа в Москва - в студието версията на експретитеТема: Ще се променят ли Балканите след визитата на папа Франциск у нас и в Северна Македония?Тема: За новите правила за изчисляване на пенсии - коментар на специалиски от НОИТема: Разговор с участник в „Гласът на България\"Тема: след историческата визита на папа Франциск - за световния отзвук от посещението на папата у нас и посланията, които ни завеща - разговор с бъдещия ни посланик във Ватикана Богдан Паташев.Тема: Как къща с двор и асансьор се озова на покрива на столична кооперация? Кой е собственик и законна ли е? Вероника Димитрова проверява.Тема: Деца се обринаха след игра на футбол край земеделски ниви, стотици кошери измряха. Пръскането с пестициди ли е причината?Тема: Унищожителна градушка. Ледени късове съсипаха поминъка на стотици. На живо, има ли кой да ги обезщети?Тема: Срив в продажбите на коли втора ръка. Защо автокъщите в страната са претъпкани с употребявани автомобили и ще доведе ли това до по-ниски цени на старите коли? Проверка в „На твоя страна\" с Георги Георгиев.Тема: Колчетата падат. Декоративни или обезопасителни са преградите край спирките?Тема: 1200 километра маратон. Красимир Георгиев с ново предизвикателство от Черно до Адриатическо море.Тема: И още - хамали с амбиция за книгата на Гинес. На живо - какъв ще е рекордът, към който се стремят?  ", "date": "2019.05.07", "title": "Теми и гости в сутрешните блокове на телевизиите "}
{"url": "http://www.cross.bg/svetovna-izbran-london-1603580.html", "text": "КРОСС/  558 г. - Куполът на катедралата Света София в Константинопол се срутва. Тогавашният император Юстиниан I нарежда реконстукция.1099 г. - Кръстоносците достигат Йерусалим по време на Първия кръстоносен поход.1663 г. - В Лондон е открит кралският театър в Друри Лейн.1832 г. - Великите сили одобряват на конференция в Лондон баварския владетел Отон за крал на Гърция.1895 г. - Руският учен Александър Степанович Попов демонстрира пред Руското физико-химично общество своето изобретение - първия в света радиоприемник.1909 г. - Алберт Айнщайн е избран за професор по теоретична физика в Цюрихския университет.1915 г. - Първата световна война: Английският лайнер Лузитания е потопен от германска подводница, като загиват 1198 души от общо 1962, намиращи се на борда му. Атаката накланя американското общественото мнение срещу Германската империя и ускорява влизането на САЩ във войната.1919 г. - Съставено е Правителство на България (39), начело с Теодор Теодоров.1936 г. - Основан е футболен клуб Локомотив Пловдив.1937 г. - В САЩ е излъчено първото радиопредаване, което достига от западния до източния бряг.1945 г. - Втората световна война: Генерал Алфред Йодл подписва в Реймс, Франция, безусловната капитулация на Германия, с което страната приключва участието си във войната. Документът влиза в сила на следващия ден.1946 г. - Основана е компанията Tokyo Telecommunications Engineering с 20 служители, която по-късно е наречена Sony.1992 г. - Космическата совалка Индевър е изстреляна за първи път.1999 г. - Папа Йоан Павел II отива в Румъния и така става първият римски папа, посетил Източноправославна страна след Великата схизма от 1054 година.1999 г. - Бомбардировка на китайското посолство в Белград.2000 г. - Владимир Путин полага клетва като втори демократично избран президент на Русия (след Борис Елцин).", "date": "2019.05.07", "title": "7 май в историята"}
{"url": "http://www.cross.bg/rozhdenitzite-na-maii-1603582.html", "text": "/КРОСС/  Георги Стоянов, главен секретар на министерство на земеделието, храните и горитеЧл.-кор. проф. Владко Панайотов, бивш евродепутат Димитър Керелезов, поет, писател, журналист Добрин Векилов-Дони, поппевец Долорес Арсенова, министър на околната среда и водите в правителството на Сакскобургготски Ирен Савова, адвокат Катерина Малеева, тенисистка Стефка Евстатиева, оперна певица, педагог Цветлин Йовчев, вицепремиер и министър на вътрешните работи в правителството на Орешарски", "date": "2019.05.07", "title": "Рождениците на 7 май"}
{"url": "http://www.cross.bg/chasa-evrodepytat-gerb-1603583.html", "text": "/КРОСС/ София.В 6.30 часа премиерът Бойко Борисов ще изпрати папа Франциск от летище „София\"***София.От 10.00 часа в Аулата на Софийски университет \"Св. Климент Охридски\" ще се проведе церемонията по откриването на най-голямото студентско събитие в Европа - среща на борда на Европейския студентски съюз. Официални гости ще бъдат премиерът Бойко Борисов, министърът на образованието Красимир Вълчев Георг Георгиев, заместник-министър на външните работи, Николай Павлов - заместник-министър на младежта и спорта и др.***София.От 15.15 часа в зала „Запад\" на Народното събрание ще се проведе среща на заместник-председателя на Народното събрание Явор Нотев с председателя на Комисията по бюджетни въпроси на Националния съвет на Общокитайското събрание на народните представители Шъ Яобин.***София.От 16.00 часа часа в зала „Запад\" на Народното събрание ще се проведе среща на председател на Комисията по бюджет и финанси Менда Стоянова с председателя на Комисията по бюджетни въпроси на Националния съвет на Общокитайското събрание на народните представители Шъ Яобин.***София.От 09.30 часа в Представителството на ЕК ще се проведе конференция за европейското бъдеще на България. Лектори на събитието ще бъдат Херман Ван Ромпой - бивш министър-председател на Белгия и бивш председател на ЕС; Н. Пр. Ерик Рубин - посланик на Съединените щати в София; Росен Плевнелиев - президент на България в периода 2012-2017 г.; Филип Димитров - бивш министърпредседател на България в периода 1991-1992г. и настоящ конституционен съдия и икономистът Красен Станчев. От 12.30 часа ще се проведе пресконференция на лекторите.***София.От 10.00 часа в Националния пресклуб на БТА ще се проведе пресконференция на тема: „Сърдечна недостатъчност - какво още можем да направим за нашите пациенти?\".***София.От 11.00 часа в Северното фоайе на Народното събрание ще бъде открита фотоизложбата „Хора за хората: България и Швейцария\".***София.От 11.00 часа в Националния пресклуб на БТА ще бъде представен Годишният доклад за икономическото развитие и политики в България на икономистите на БАН.***София.От 11.00 часа в Резиденцията на посланика на Италия на ул. „Цар Освободител\" № 11 ще се проведе пресконференция по повод италианският фестивал, който ще се проведе в София и други градове на страната през май и юни.***София.От 12.00 часа в Софийска градска художествена галерия ще се състои пресконференция за изложбата „Йозеф Куделка: Изгнания\".***София.От 17.30 часа в зала „София\" на Столична библиотека на площад „Славейков\" ще бъде откритатематична изложба „Европа\" със стари пощенски картички и албуми от цяла Европа от колекциите на проф. Михаил Неделчев.***Бургас.От 11.00 часа, на ул. „Петко Каравелов\" ще бъде открита паметна плоча на полк. Георги Д. Генчев. От 16.30 часа във Военен клуб - Бургас ще бъде открита изложба на документи и книги, свързани с историята на полка, представена от директора на дирекция „Регионален държавен архив\" - Бургас. В 18.00 часа ще започне церемония по поднасяне на венци и цветя пред Войнишкия паметник.******Бургас.От 18.00 часа започва церемонията по поднасяне на венци и цветя пред Войнишкия паметник. Събитието е част от програмата за отбелязване на 130 години от създаването на 24-ти пехотен Черноморски полк.***Велико Търново.От 9.30 часа в ТД на НОИ ще се състои пресконференция във връзка с промените в пенсионнотозаконодателство.***Варна.От 18.00 часа 60 творби на млади фотографи от Варна и Санкт Петербург ще бъдат представени в съвместна изложба, която ще бъде официално открита в галерията на Морско казино.***Пазарджик.От 16.45 часа ще бъдат поднесени цветя пред паметника на Константин Величков. След това от 17.00 часа в къща музей „Константин Величков\" традиционните Величкови дни ще бъдат открити със спектакъла „Мила родна картинка\" на театрални формации от ЕГ „Бертолт Брехт\" - Пазарджик.***Пловдив.В 13.00 часа в Комплекса за социални услуги \"Свети Георги\" ще бъде открита зона за хипотерапия за деца и пълнолетни с увреждания.***София.В 10.00 часа кандидатът за евродепутат от ГЕРБ и СДС Андрей Ковачев ще посети центъра за хора със зрителни увреждания и фабрика за производство на филтри за климатични системи, където работят хора със зрителни проблеми в кв. „Люлин\". По-късно Андрей Ковачев ще проведе среща в 8 ДКЦ и ще присъства на открита приемна за граждани в Северен парк. Събитието е с начален час 12.00 часа.***София./с. МраморВ 13.00 часа в центъра на селото кандидатът за евродепутат от ГЕРБ и СДС Андрей Ковачев ще разговаря с жители.***Борово.В 13.00 часа в клуба на БСП кандидатът за евродепутат от БСП Петър Витанов ще разговаря с жителите на града.***БрезовоВ 18.00 часа в читалището на града кандидатът за евродепутат от БСП Валери Жаблянов ще се срещне с обществеността.***Бяла.В 12.00 часа водачът на листата на БСП Елена Йончева и кандидатът за евродепутат Петър Витанов ще се срещнат с работещите в шивашка фирма в града.***Велико Търново.От 18.00 часа, в парк „Никола Габровски\" кандидатите за евродепутати от листата на „БСП за България\". Деница Златева и Цветелина Пенкова ще участват в откриването на кампанията на „БСП за България\".***Видин./с. Ружинци.От 10.00 часа в големия салон на читалище „Христо Ботев - 1898\" кандидатът за евродепутат от ГЕРБ и СДС Андрей Новаков ще проведе среща с жители.***Видин./с. Бойница.От 12.00 часа в салона на НЧ „Надежда - 1903\" кандидатът за евродепутат от ГЕРБ и СДС Андрей Новаков ще разговаря с жители.***Видин.От 13.00 часа кметът на Община Видин Огнян Ценков ще проведе консултации за определяне съставите на подвижните секционни избирателни комисии (ПСИК) за произвеждане на изборите за членове на Европейския парламент от Република България на 26 май 2019 г.***Видин./с. Каленик.От 15.00 часа в салона на кметството кандидатът за евродепутат от ГЕРБ и СДС Андрей Новаков ще се срещне с жители.***Видин.От 18.00 часа водачът на листата на ВМРО Ангел Джамбазки ще се срещне с жители на града взаведение на заведение „Бисер\" на бул. „Панония\".***Видин.От 18.00 часа в Конферентния център на Областната администрация кандидатът за евродепутат от ГЕРБ и СДС Андрей Новаков ще се срещне с жители на Видин.***Враца.От 12.00 часа водачът на листата на ВМРО Ангел Джамбазки ще се срещне с жители на града пред бившето кино „Коларов\".***Габрово.В 10.30 часа в ресторант \"Фюжън\" кандидатът за евродепутат от БСП Деница Златева ще се срещне с обществеността. В 12.00 часа тя ще разговаря с жители на града в предизборната шатра на БСП на централната улица в Габрово.***Горна Оряховица.От 15.00 часа във фирма „Бултраф\" ЕООД кандидатът за евродепутат от листата на „БСП за България\" Цветелина Пенкова ще се срещне с ръководството и работниците.***Горна Оряховица./с. ПоликраищеОт 16.00 часа в село Поликраище кандидатът за евродепутат от БСП Цветелина Пенкова ще се срещне с жителите на населеното място.***Завет.В 13.30 часа в клуба на БСП кандидатът за евродепутат от БСП Момчил Неков ще разговаря с жителите на населеното място.***Каварна.От 10.00 часа в конферентната зала на хотел \"Отдих\" кандидатът за евродепутат от ГЕРБ Ивелина Василева ще участва в среща на тема „Екология и туризъм\".***Казанлък.От 10.00 часа кандидатите за евродепутати от ГЕРБ Ева Майдел, Лиляна Павлова и Йоана Йончева - Фильова ще посетят фирма за производство и бутилиране на зеолитна вода в Казанлък.***Казанлък.От 11.30 часа кандидатите за евродепутати от ГЕРБ Ева Майдел, Лиляна Павлова и Йоана Йончева - Фильова ще бъдат гости на Пенсионерски клуб „Тракийка\", където ще разговарят с членове на клуба, както и с кметове на населени места от общината.***Кубрат.В 14.30 часа в клуба на БСП кандидатът за евродепутат от БСП Момчил Неков ще се срещне собществеността.***Лясковец.От 16.00 часа, в залата на община Лясковец, кандидатът за евродепутат от листата на „БСП за България\" Деница Златева ще се срещне с граждани.***Обзор.От 18.00 часа кандидатите за евродепутати от ГЕРБ Ивелина Василева и Жечо Станков ще се срещнат с жителите на града в залата на НЧ „Изгрев 1927\" . На срещата ще присъстват кметът на град Бургас и зам.-председател на ГЕРБ Димитър Николов, кметът на Обзор Христо Янев, общински съветници от партията.***Оряхово.От 14.00 часа водачът на листата на ВМРО Ангел Джамбазки ще се срещне с жители на града в залата на Общината.***Пазарджик.В 18.00 часа в Младежки дом кандидатът за евродепутат от БСП Велизар Енчев ще се срещне собществеността.***Перник.В 10.00 часа на централния градски площад кандидатът за евродепутат от БСПДимитър Данчев ще се срещне с жители на града.***Пловдив.От 11.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще проведе среща-разговор с администрацията на фирма „Белла България\", ул. „Нестор Абаджиев\" 37.***Пловдив.От 12.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Тракия\",пред Търговски център „Форум\".***Пловдив.От 12.30 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети Народна библиотека „Иван Вазов\".***Пловдив.От 13.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети централната предизборна шатра на ГЕРБ в Пловдив, Главната, до площад „Стефан Стамболов\". От 14.00 часа тя ще се разходи по пешеходната Главна улица на Пловдив и среща с граждани.***Пловдив.От 15.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Северен\", от северната страна на Пешеходния мост.***Пловдив.В 15.30 часа в \"Инфо 18 Център\" кандидатът за евродепутат от БСП Валери Жаблянов ще разговаря с жителите на града.***Пловдив.В 18.00 часа в зала на НБ \"Иван Вазов\" кандидатите за евродепутат от БСП проф. Румен Гечев и Тодор Стоилов проведат среща с патриотични организации под мотото \"Националната идея в ЕС\".***Първомай.В 10.30 часа на пазара в града кандидатът за евродепутат от БСП Валери Жаблянов ще се срещне с граждани. По-късно, в 12.00 ч., той ще се срещне с работещи във фабрика \"Искра\".***Разград.В 10.30 часа в клуба на БСП - Разград кандидатът за евродепутат от БСП Момчил Неков ще се срещне с жители на града.***Русе.В 14.30 часа водачът на листата на БСП Елена Йончева и кандидатът за евродепутат Петър Витанов ще посетят ГКПП „Дунав мост\". В 15.30 ч., в парка на младежта в гр. Русе, Йончева и Витанов ще се срещнат с екоактивисти. В 17.30 часа в предизборната шатра на БСП на пл. Свобода Елена Йончева и Петър Витанов ще разговарят с жители на града. В 19.00 часа в залата на хотел \"Рига\", ще започне срещата на кандидатите за евродепутати с жителите на Русе.***Сливен.В 18.00 часа водачът на листата на ГЕРБ и СДС за европейските избори Мария Габриел и кандидатът за евродепутат Камен Костов ще се срещнат с пчелари от Сливен и региона.***Стара Загора.От 13.30 часа кандидатите за евродепутати от ГЕРБ Ева Майдел, Лиляна Павлова и Николай Диков, заедно с народните представители от ГЕРБ Емил Христов и Радостин Танев ще се срещнат с ръководствата и работещите в две от водещите фирми в града.***Стара Загора.От 18.00 часа кандидатите за евродепутати от ГЕРБ Ева Майдел и Лиляна Павлова ще бъдат гости на областно предизборно събрание на ГЕРБ в хотел „Мериан Палас\", гр. Стара Загора, където ще присъстват кметове от областта, общински съветници, общински ръководства на структури и над 300 членове и симпатизанти на партията. ", "date": "2019.05.07", "title": "Предстоящи събития на 7 май "}
{"url": "http://www.cross.bg/metodika-pensiyata-starata-1603584.html", "text": "/КРОСС/ От днес бъдещите пенсионери могат да попълват новия образец на заявлението за отпускане на пенсия. Чрез него служителите на Националния осигурителен институт (НОИ) ще изчисляват по служебен път коя методика за пресмятане на размера на пенсията е по-благоприятна за съответния човек - старата или новата.В събота влязоха в сила обнародваните в Държавен вестник промени в Кодекса за социално осигуряване. Те дават право на хората да избират до 1 януари 2023 година по коя методика да се изчислява индивидуалният им коефициент и съответно размерът на пенсията - по т.нар. „нова\" - с осигурителния доход след 2000 година, или по старата - с включване на трите най-добри последователни години от последните 15 години преди 1 януари 1997 година и осигурителния доход след тази дата.В новия образец на заявлението хората трябва изрично да посочат, че желаят изчисление по старата методика и да отбележат кои са въпросните три години. Тогава експертите на НОИ ще пресметнат и по новата методика, след което ще се отпусне по-благоприятният размер на пенсията.Изчисленията на прогнозния ѝ размер се правят с обновения електронен калкулатор, който беше качен на сайта на НОИ в петък. Ако хората нямат компютър и интернет, могат да ползват услугите на служителите на Института в териториалните му поделения, в изнесените приемни или мобилните екипи, които тръгват на обиколки по график от днес. ", "date": "2019.05.07", "title": "Започва изчисляването на пенсиите по двете методики"}
{"url": "http://www.cross.bg/frantzisk-skopie-glavata-1603585.html", "text": "/КРОСС/  Папа Франциск ще отпътува тази сутрин от София за Скопие, където продължава апостолическото му пътуване. Министър-председателят Бойко Борисов ще изпрати на летището главата на Римокаторическата църква.В рамките на визитата си в Северна Македония, Светият отец ще проведе срещи с президента, министър-председателя,  представители на гражданското общество и дипломатическия корпус. Папа Франциск ще посети също къщата-музей \"Майка Тереза\" в присъствието на религиозните  лидери, след което ще оглави Света литургия в Скопие.У нас посещението на главата на Римокатолическата църква завърши вчера с молитва за световен мир, която папа Франциск отправи от центъра на София заедно с представители на основните вероизповедания в България:„Нека мирът се разпространи по цялата земя и особено по тези места, където толкова много гласове са били заглушени от войната. Нека всички да съдействат за осъществяването на този стремеж - представителите на религиите, на политиката, на културата. ", "date": "2019.05.07", "title": "След посещението си в България папа Франциск заминава за Скопие "}
{"url": "http://www.cross.bg/nyama-selo-vsichko-1603586.html", "text": "/КРОСС/  Градушка падна в няколко района на Централна Северна България. Особено интензивен е бил валежът северно от Ловеч и в плевенското село Българене. Там са паднали ледени зърна с големината на орех.Бурята унищожи реколтата в село Българене. Ледените късове нанесоха щети на покриви и прозорци. \"100% всичко е убито. Земята напълно е побеляла от снежни късове\", каза Симеонка Мусакова, кмет на село Българене:\"Градушка, която беше с големината на голям лешник, имаше и като малки орехи. Много продължително, около 25 минути. Нещо страшно беше, в продължение на 25 минути всичко унищожи. Няма зеленчуци, няма овощни дървета, всичко е на земята, голи клони, няма лозя, няма посеви. Житото, царевицата, слънчогледът - 100 процента. Има счупени стъкла, има счупени керемиди, хора няма пострадали. Ток, вода има, най-вероятно купищата с лед, които сме изринали, ще седят поне два дена. Такова бедствие, на 63 години съм, не съм виждала. Нещо страшно беше\".Повечето хора нямат застраховки. Днес пострадалите ще подадат жалби за помощ в Община Левски.По-слаби градушки са паднали в районите на Благоевград и Пловдив, съобщиха за \"Хоризонт\" от Националния институт по метеорология и хидрология.Противоградни ракети са изстреляни в областите Пазарджик, Стара Загора, Сливен и в село Голям чардак, Пловдивско, съобщиха от Изпълнителната агенция за борба с градушките.Жълт код за силен вятър е обявен в 18 области на страната днес, съобщи Националният институт по метеорология и хидрология. Очаква се поривите на вятъра да достигнат до 80-90 км/час. ", "date": "2019.05.07", "title": "Градушка удари Северна България, унищожи 100% от реколтата"}
{"url": "http://www.cross.bg/frantzisk-leva-sega-1603587.html", "text": "/КРОСС/ НАП слага под постоянен контрол всички със задължения над 100 000 лева, гласи челото на \"24 часа\", посветено на правителствено решение от преди седмица. За София квотата е над 200 000 лева. Мярката е част от пътната карта за приемането ни в чакалнята на еврозоната.България е усвоила едва 1,5 процента от европарите за чист въздух, пише \"Сега\" на първата си страница. Година и половина преди края на програмния период България е успяла да получи 1,7 милиона лева от средствата, предназначени за борба с фините прахови частици, алармира \"Сега\".\"Далаверите за селски туризъм по ПРСР са нищо в сравнение с тези за агротехника\", пише \"Земя\". В анализа се изтъква, че реално средствата от Европа изобщо не достигат до хората в селата, а най-вече до земеделски производители от голям и корпоративен размер, консултантски и търговски фирми, дистрибутори на земеделска техника и държавни служители.\"Монитор\" изтъква, че \"бием градушките с 13 000 ракети\". В пространен материал по темата всекидневникът ни информира, че 50 площадки ще пазят Розовата долина и Хасковско, а ракетите могат да летят до 7 километра.Столичните вестници днес отразяват пространно завършващата визита у нас на Папа Франциск. \"Монитор\" изтъква думите му, че \"София е символ на мир между религиите\" и посланието му към бежанци във Враждебна, че \"пътят им е кръст\". \"Папа Франциск благослови 250 деца в Раковски\", пише \"24 часа\" за вчерашния втори ден от визитата. В карикатурата на последната страница на \"Сега\" премиерът Борисов е протегнал кофичка кисело мляко към Франциск и се изповядва \"Кълна се, суджуците не стигат до мен\". Критичен е коментарът на главния редактор на \"Труд\" Петьо Блъсков. Той определя визитата и посланията за мир като \"Йезуитски спектакъл\" и критикува папата, че не се е поклонил на гроба на Сергей Антонов. \"Папоистерия\" е озаглавен коментар в \"Дума\", според който \"Исус да се бе спуснал на пл. \"Батенберг\", нямаше да предизвика такъв нечовешки възторг\", а медиите не са обърнали внимание на спорни послания на папата. ", "date": "2019.05.07", "title": " Преглед на българския печат "}
{"url": "http://www.cross.bg/gradysa-evropa-sytrinta-1603588.html", "text": "/КРОСС/ Времето днес ще е облачно, студено и ветровито. Валежи се очакват почти в цялата страна, но незначителни като количества. Дневните температури - ниски за сезона - между 9 и 18 градуса. По-студено ще е в западната половина на страната - между 9 и 14 градуса, на изток - до 18 градуса. Вятърът по обяд и в ранния следобед ще е най-силен. Скоростта на поривите в централните равнинни части на страната ще достига 70-80 километра в час. Особено бурен северозападен вятър се очаква в районите около река Дунав, както и в Пазарджишко и Пловдивско. В 18 области е в сила жълт код за опасно силни пориви.Студеният арктически въздух, обхванал голяма част от континента, постепенно ще се оттегли в следващите 24 часа. В сряда сутринта все още ще е студено, но без валежи, до слънчево време. Въпреки това утре сутринта в котловините на западна България ще има условия за образуване на слани.След кратко стабилизиране на времето в сряда и четвъртък, до края на седмицата очакваме още валежи, придружени от гръмотевична активност. Дневните температури обаче ще се върнат към своите нормални пролетни стойности - над 20 градуса. Навлизането на студен въздух от север и преминаването на студен атмосферен фронт в Югоизточна Европа рязко понижиха температурите в много части на Европа. Нова снежна покривка над половин метър се образува в Алпите. Сняг падна и в Румъния, Сърбия, Хърватия и у нас в планините на Западна България. Рязкото застудяване причини градушки по целия Балкански полуостров. По линията на студения фронт в Югоизточна Европа бяха регистрирани на 45 000 светкавици за последните 24 часа. ", "date": "2019.05.07", "title": "Жълт код за бурен вятър в 18 области"}
{"url": "http://www.cross.bg/izborite-istanbyl-kmet-1603589.html", "text": "/КРОСС/ Протести в Турция заради решението на Централната избирателна комисия да повтори изборите за кмет на Истанбул. Демонстрантите излязоха по улиците  с чукане на тенджери и тигани. Дотук се стигна след като комисията уважи жалбата на управляващата партия на президента Ердоган, която изгуби изборите и се оплака от нередности. Според комисията, някои от хората, обработвали урните, не били официални лица.„Те оказаха натиск и получиха решението да си спечелят 40-45 дни, за да прикрият мръсотиите си, но нека ви кажа: Ще си върнем обратно правата, с усмивка на лицата, както и надеждата, любовта и уважението\", заяви кандидатът за кмет на Истанбул Екрем Имамоглу.", "date": "2019.05.07", "title": "Протести в Турция след решението да се повторят изборите за кмет на Истанбул"}
{"url": "http://www.cross.bg/da-zhiveesh-oznachava-1603578.html", "text": "/КРОСС/ Да живееш означава да създаваш вещи, а не да ги придобиваш. - Аристотел", "date": "2019.05.07", "title": "Да живееш означава..."}
{"url": "http://www.cross.bg/akakiii-tumnitza-ostanal-1603579.html", "text": "/КРОСС/ По времето на император Максимилиан (305-311 г.) християните били принуждавани да се отркат от вярата си. Началниците на полковете трябвало да привикват служещите и да ги разпитват. Така пред един от т. нар. воеводи се изправил стотник на име Акакий и заявил, че още от дете е християнин и отказал да се поклони на езическите богове. Началникът дълго го убеждавал, но усилията му останали безплодни. Той наредил да измъчват младия мъж, но и изтезанията не помогнали - Акакий останал непреклонен. Той бил хвърлен в тъмница, а една седмица по-късно, заедно с останалите затворници, бил отведен в град Византион. В тъмницата и по пътя стотникът поучавал тези, които споделяли съдбата му, успокоявал ги и им давал сили, за да издържат на трудностите. Когато пристигнали във Византион, Акакий бил затворен в отделна килия и бил оставен без храна и вода за няколко дни. Тъй като той като по чудо останал невредим, началникът наредил да го подложат на още по-големи мъчения. Накрая видял, че всичко е напразно и решил да изпрати затворника при тракийския управител Флакин. Управителят го затворил в тъмница, но заради молбите на жена си, която също била християнка, не го подложил на никакви изтезания. Той разбрал, че няма да успее да склони мъжа да се отрече от Бог, затова го осъдил на смърт. Акакий бил посечен с меч през 303 година. Тялото му било погребано от християни.", "date": "2019.05.07", "title": "Св. мчк Акакий. Св. Авив, еп. Некрески"}
{"url": "http://www.cross.bg/vmro-mareshki-vsyako-1603596.html", "text": "/КРОСС/  Поредната вандалщина на роми в Пловдивска област потвърждава нашата теза, че ВМРО тласка България към циганизация като им дава още привилегии, заяви водачът на листата на \"Воля- българските родолюбци\" Веселин Марешки в „Сутрешен блок\" на БНТ.За кой ли път лъжат българите. Обещаха, че ще работят за полицай във всяко село. Резултатът до момента е нула. Смешен и жалък е опитът на кандидати за евродепутати от ВМРО да прехвърлят вината на друг. Две години се правят, че не са във властта, за да не носят отговорност за нищо.Такива хора ние наричаме политически измамници, каза Марешки. Нужни са спешни мерки, които да гарантират сигурността на всички български граждани! Веднага да бъдат назначени полицаи във всяко село.Аргументите на ВМРО, че няма пари за това, са абсолютна лъжа. Пари ще има за много неща, ако спрем грабителската сделка за самолети на Каракачанов. ВОЛЯ настоява с част от тези средства незабавно да се пристъпи към въвеждане на ред и спокойствие във всички населени места.По-добре полицай във всяко село, отколкото излишни самолети на Граф Игнатиево. Ако ВМРО страдат от политическа импотентност и не се справят, трябва веднага да напуснат управлението. ", "date": "2019.05.07", "title": "Марешки: Пари ще има за много неща, ако спрем грабителската сделка за самолети на Каракачанов"}
{"url": "http://www.cross.bg/organizatzii-suyuz-vzaimodeiistvie-1603597.html", "text": "/КРОСС/ На 08.05.2019г. (сряда) в 11:00 часа, в зала \"Сердика\" на Гранд хотел \"София\", лидерът на БСП Корнелия Нинова и представители на ръководството на партията ще подпишат споразумение за взаимодействие и подкрепа за Европейските избори  с 12 политически и граждански организации - Движение за радикална промяна - Българската пролет;  Българска земеделска партия; Общонароден комитет за защита на националните интереси; Съюз на пенсионерите - 2004; Национален синдикат \"Защита\"; Европейска сигурност и интеграция; ПП Подем; Съвет на европейската научна и културна общност; Партия на българските комунисти; Отечествен съюз; Български антифашистки съюз; Демократичен съюз на жените.", "date": "2019.05.07", "title": "БСП подписва споразумение за взаимодействие и подкрепа за Европейските избори  с 12 партии и граждански организации"}
{"url": "http://www.cross.bg/zatlustyavane-syumer-teglo-1603600.html", "text": "/КРОСС/ Проф. д-р Азис Сюмер, хирург с международно признание и един от най-търсените специалисти в областта на бариатричната и метаболитната хирургия в Турция, ще гостува у нас на 17 май 2019 г.Посещението му дава възможност на пациенти с наднормено тегло, затлъстяване и диабет тип 2 да се консултират с изтъкнатия специалист безплатно в София. Проф. Сюмер пристига у нас по покана на Здравен информационен център „Медикъл Караджъ\", в рамките на инициативата им да предоставят достъп на българските пациенти до най-съвременните методи в медицината.Наднормено тегло и т.нар. затлъстяване са епидемията на 21-и век. По данни на Световната здравна организация, те вече засягат над 1.7 млрд. души по света. В древни времена излишните килограми са считани за признак на богатство и престиж, но днес вече знаем, че те могат да донесат със себе си сериозни здравословни проблеми и да намалят очакваната продължителност на живота.Болестното затлъстяване се смята за втората по честота причина за смъртност в света след тютюнопушенето и може да причини инсулинова резистентност, диабет тип 2, хипертония и сърдечни проблеми, стеатоза (омазняване на черния дроб). Поради ограничаване функциите на белия дроб, наднорменото тегло може да доведе до астма и сънна апнея. Счита се и за един от значимите фактори за възникване на редица онкологични заболявания, включително рак на гърдата, на матката, на дебелото черво, на ректума и др.През последните 10 години операциите за хирургично лечение на проблеми с теглото са се увеличили със 761%. Към тях се прибягва, когато традиционните методи като диета и упражнения не дават резултат.  От извършената през 1950 г. първа бариатрична операция до днес са изпробвани най-различни методи за извършване на коремни операции за загуба на тегло. В наши дни успешно се прилагат около 10 различни оперативни метода за лечение на затлъстяване и диабет, а изборът на най-подходящия метод според състоянието на конкретния пациент е ключов за резултата от хирургичната намеса.За тази цел е необходима оценката на опитен хирург, който владее всички приложими хирургични техники и ги използва рутинно. За това колко важни са уменията на хирурга говори и фактът, че усложненията при бариатрични операции варират от 0.17% до 7%, в зависимост от опита на медицинските екипи. Операциите за лечение на диабет и затлъстяване, които се извършват от екипи с опит в тази сфера и в клиники с необходимото оборудване за овладяване на усложненията, обикновено са успешни.Проф. Азис Сюмер практикува вече 22 години и е усъвършенствал уменията си както в Турция, така и в Австрия, Франция и Италия. Рутинно използва лапароскопски (затворени) техники и роботизирана хирургия.От 2018 г. работи в болница „Медикал Парк Газиосманпаша\" в Истанбул.Желаещите да се възползват от възможността за безплатна консултация с проф. Сюмер в София на 17 май трябва да се запишат предварително на  ", "date": "2019.05.07", "title": "Хирург от световна класа консултира безплатно пациенти в София"}
{"url": "http://www.cross.bg/evropa-gerb-bulgariya-1603598.html", "text": "/КРОСС/ - За България залозите са два. Първият е национален. От резултата зависи дали в страната ще се създаде нова политическа ситуация. Ако опозицията от БСП победи, това отваря перспективата за предсрочни избори и политическа промяна, която българите очакват. Вторият залог е как българите ще възприемат Европа в бъдеще. Понастоящем сме свидетели на парадокс. ЕНП от години афишира безрезервна подкрепа за управляващата партия ГЕРБ.Борисов приватизира европейската тема за национална употреба. Същевременно ГЕРБ затъна в безброй грандиозни корупционни скандали. Те избухват поне веднъж седмично и биха сринали всяко правителство в коя да е държава, не само в Европа. Висши чиновници бяха осветлени като собственици на апартаменти, придобити на занижени цени, един министър бе записан как дава инструкции да се заобиколи закона. Последният мониторингов доклад на Брюксел по Механизма за сътрудничество и проверка даде оценка на България, която управляващите развяваха като индулгенция, а веднага след него избухнаха серия от скандали, които драматично опровергаха констатациите на ЕК. В този смисъл уж проевропейската партия ГЕРБ в очите на огромното мнозинство от българите е партията на корупцията, а това дискредитира самата европейска идея. Брюксел се прави, че не го забелязва. Посолствата в София също предпочитат лесния диалог с познатата администрация и зле оценяват ситуацията. Това захранва антиевропейските настроения, които не раждат алтернатива, а се израждат в популизъм. В последните дни Брюксел даде знак, че не възнамерява да отменя Механизма за сътрудничество и проверка. Сиреч постави под въпрос върховенството на закона в България. Същевременно Манфред Вебер, кандидатът на ЕНП и ГЕРБ за председател на ЕК, се обяви за орязване на еврофондовете на страните, в които няма върховенство на закона. Така ПП ГЕРБ се оказва двойно опасна за България: хем подрива върховенството на закона, хем подкрепя Вебер, който мисли да ни санкционира за този грях. Мисля, че времето на политическия блъф, че ГЕРБ е българският партньор на Брюксел отминава, защото партията вече дискредитира самата ЕНП. Толерансът ще свърши с изборите, след това ЕНП ще очаква промени в партията на Борисов-Цветанов. Но за тях е вече късно.- БСП бе на власт, когато България подписа присъединяването си към ЕС. В последните десет години почти неизменно на власт е ГЕРБ в коалиция с малки, десни и крайнодесни партньори. Към настоящия момент БСП е единствената алтернатива, с готова програма. Президентът, издигнат от БСП, се радва на подкрепата на повече от половината българи, което е симптоматично за настроенията. Независимо от възможните критики, БСП е единствената спасителна алтернатива на автократичния режим на Борисов, който изтри разделителните линии между властите и съсредоточи в ръцете си огромен медиен, административен и финансов ресурс, с който се разпорежда за свои нужди. Брюксел критикува полската и унгарската демокрации, но проявява пълна незаинтересованост към далеч по-фрапантни нарушения в България. Да речем Полша бе атакувана от ЕК за начина, по който се формира Върховния съд. У нас властта създаде комисия за борба с корупцията, която се назначава от парламентарното мнозинство и трябва да контролира правителството, излъчено от същото парламентарно мнозинство. Брюксел не реагира на този абсурд. Днес ръководството на комисията е обект на скандали и проверки, а провалът в борбата с корупцията е очевиден.Ако ГЕРБ, с цената на манипулации, победи и на тези избори, въпреки катастрофалните корупционни разкрития, Борисов все още има ресурса да задуши остатъчните си критици. Следващи избори може и да няма. Занапред изборите ще се превърнат в псевдодемократична бутафория за легитимиране на назначените от ГЕРБ кметове и депутати.- У нас понятието интелектуалец е обременено с морални компромиси и държа да се разгранича от тази спорна визитка. Сегашното ръководство на БСП проявява характер и самостоятелност. Европа е свикнала в България да си има работа с безпроблемни йесмени и затова е подозрителна към БСП. Не мисля, че отхвърлянето на Истанбулската конвенция е антиевропейско поведение. Стори го не само БСП, но и КС на България, в който заседават пет жени. Трудно ми е да приема, че дамите в КС на България са по-малко жени или юридически по-невежи от  застъпниците на конвенцията, които настояват за нейното приемане.Конвенцията е зле написан документ, който създава мониторингов бизнес за НПО, но по никакъв начин няма да повлияе на проблема с домашното насилие и насилието над жени. Което впрочем можем да проследим и в страните, които са приели конвенцията.Що се отнася до външнополитическите позиции, не приемам априори позициите на Брюксел за правилни, а съгласието с тях - за задължение. В случая с Венецуела, да речем, върховният представител Могерини предложи неадекватна позиция, съдържаща ултиматум. До обща позиция на ЕС въобще не се стигна, а събитията показаха цялата слабост на европейската външна политика, защото ултиматумът бе неглижиран от Каракас. Европа е силна, когато говори с аргументите на правото, а не с ултиматуми. Трябва да се стремим към единство в принципите и в правото, а не единство в грешките.Не мисля, че обвиненията в проруска реторика спрямо БСП са основателни. БСП проявява здрав смисъл. Ако искаме да сме интелектуално издържани, „проруска\" не е синоним на „грешна\" и „недалновидна\" позиция. Заклинанията не бива да изместват трезвомислието. Европа невинаги е по-далновидна от Русия. Да речем в Сирия ЕС и отделните страни членки бяха дотолкова дезориентирани и непоследователни, че днес Европа въобще изпадна от сирийския политически процес.- Не виждам подобна опасност. Около президента има екип от компетентни хора, а аз оставам председател на Стратегическия съвет, с което се надявам да продължа да бъда полезен. Самият Радев е човек с интелектуална постройка и умее да прави обективна преценка.- Центърът на моята кампания  е човекът. Европа е родина на хуманизма, а самата дума сякаш е изхвърлена от речника на ЕС. Или почти. Европа е земята на свободомислието, дължи възхода си на свободата и критицизма, а днес те са под натиска на конформизма и политкоректността. Философът, благородникът, джентълменът, интелектуалецът, революционерът, дисидентът са все фигури от европейската традиция. Сега те са на изчезване. Днешният свят разглежда човека като потребител, класира го в графа \"човешки ресурси\", политически го свежда до „активист\", но го лишава от етическа дълбочина. За съжаление ЕС се вписва в глобалното опростенчество, а Европа дължи постиженията си тъкмо на своята традиция, на своето различие. Трябва да се питаем от великата европейска култура - политическа и духовна,  - а не да се поддаваме на натиска отвън. Да речем, социалната държава с нейните отпуски, гаранции, обезщетения, е част от политическите завоевания на Европа. И трябва да бъде отстоявана, а не разграждана. ЕС трябва да поставя социални стандарти на външните си партньори. Вместо това тя се поддава на корпоративния натиск, който разгражда социалната държава.Неотдавна, в разговор, една от грандамите на европейската политика Катрин Лалюмиер ми каза: „ние създадохме Европа, но се провалихме в създаването на европееца\". В началото на миналия век, когато Европа е политически разединена на съперничещи си империи, но по континента се пътува без визи, културното и духовното единство на континента е факт в по-голяма степен от днес. Интелектуалният климат, вкусът, речникът се определя от фигури като Куденхов-Калерги, Стефан Цвайг, Пол Валери. У нас Иван Шишманов е проводник на този европейски културен оптимизъм. Днес ЕС е строго икономически и политически проект, движен от чиновници и лобисти и не бива да се изненадваме, че сме се озовали в безпътица.- Да, разбира се. Това ни най-малко не ме притеснява. Важно е България да избере най-достойните си представители. Радвам се, че избирателите съхраниха правото си на преференциално гласуване, благодарение на ветото на президента, който спря закона на ГЕРБ съдържащ фактическа отмяна на преференциите.- Считам, че ЕС трябва да гарантира свободата и достойните доходи на своите граждани. Това означава да се материализират принципите, заложени в Европейския стълб на социалните права. Да се гарантира достъпа до обществени услуги като електроснабдяване и водоснабдяване, което страна като Словения вече вписа в конституцията си. Да се разширят възможностите на държавите в икономиката. Да се въведе законодателство срещу офшорните зони, където изтичат парите на европейците. Да се таксуват финансовите транзакции, защото бързото мигриране на парите опустошава производствения сектор и застрашава работните места.По темите, свързани с демокрацията: днес европейският гражданин се чувства много отдалечен от Брюксел, което вече поражда недоверие и ропот. За да обуздаем разрушителните крайности, трябва да създадем възможности гласът на гражданите да бъде чуван. Петиции с нисък праг да подлежат на разглеждане. Не бива да дамгосваме, преди да сме изслушали.Считам, че Брюксел трябва радикално да опрости и очовечи езика, на който общува с хората, за да бъде разбран.", "date": "2019.05.07", "title": "Иво Христов: ГЕРБ вече дискредитира самата европейска идея"}
