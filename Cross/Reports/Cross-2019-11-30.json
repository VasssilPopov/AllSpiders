{"url": "http://www.cross.bg/pari-sergienko-tron-1619217.html", "text": "/КРОСС/  Посетителите на Музея на емоциите в Москва ще могат не просто да видят, но и да седнат на истинска купчина от пари, съобщава БГНЕС.Творбата, наречена \"X10 трон от пари\", е направена от 1 милион долара в брой - пачките са обвити в бронирано 7-сантиметрово стъкло, и са подредени във формата на огромен трон, в който може да седне възрастен човек.Арт инсталацията е дело на Алексей Сергиенко с подкрепата на предприемача Игор Рибаков.Според създателя на необичайното поп изкуство, което ще може да бъде видяно при засилени мерки за сигурност, целта на трона от пари е да позволи на хората „да почувстват енергията на парите\" и да ги вдъхнови да печелят повече.Името на Сергиенко нашумя през 2012 със серия от портрети, посветени на руския президент Владимир Путин. Рибаков е съсосбвтеник на корпорацията „Техноникол\". През 2018 година списание „Форбс\" го включи в класацията си за най-богатите хора на планетата с лично състояние от 1,2 милиарда долара ", "date": "2019.11.30", "title": "Трон от пари привлича посетители в московски музей"}
{"url": "http://www.cross.bg/stydena-radomir-stantziya-1619212.html", "text": "/КРОСС/  По заповед на министъра на околната среда и водите Нено Димов на 29.11.2019 беше извършена извънредна проверка на язовир „Студена\" от представители на МОСВ, експерти от Басейнова дирекция „Източно беломорски район\" и община Перник.Проверката е във връзка с информация от Областния управител на област Перник за отклоняване на води за язовира. При извършения оглед на водоизточник „Врелото\"- един от водоизточниците, захранващи язовир „Студена\", е установено, че водата постъпва във водовземна шахта, като малка част от нея се отвежда към язовир „Студена\". От шахтата, посредством тръба водата отива в помпена станция „Крапец\" и водоснабдява град Радомир. Тази схема на подаване на вода към град Радомир е позволена единствено в условията на аварийна ситуация, подчертават от МОСВ.По време на проверката, която приключи късно вчера, е установено, че помпената станция за водоснабдяване на град Радомир не работи и водното количество от водовземната шахта прелива и по дерето се включва в язовир „Студена\". Контролиращите са получили информация на място от дежурния на помпената станция, че работата й е била преустановена едва на 28.11.2019 г. Това съвпада и с изпратената от ВиК-Перник справка за по-голям приток на 28.11.2019 г. от посочвания до този момент към язовир „Студена\".При проверка на място на ВЕЦ „Студена\", стопанисван от ВиК е установено, че ВЕЦ-ът не работи. За отчитане на водните количества, които се черпят от язовира е установено, че отчитането на водно количество до 24.11.2019 г. се е извършвало по разходомерно устройство, което към момента на проверката липсва. МОСВ не е уведомено за демонтирането на разходомерното устройство, което отчита ползваните от язовира води. Установено е, че савакът през който се подават води за двете промишлени предприятия в Перник „Стомана индъстри\" и „Топлофикация-Перник\" е затворен и запечатан с хартиена лепенка на ВиК и в момента на проверката не се подава вода за промишлени нужди.Проверките продължават, като ще бъде изискана информация от електроразпределителното дружество за електрическа енергия, ползвана от Помпена станция „Крапец\", за да се установи по безспорен начин какво количество вода е отклонявано към град Радомир и не е постъпвало в язовир „Студена\". Ще бъде изискана и справка за помпената станция, която взима вода за водоизточник „Сиреняците\", за да се установи дали същата е работила и дали е било необходимо включване на водовземане „Врелото,\" имайки предвид че дружеството има разрешителни за питейни води за град Радомир от подземни води. Ще бъде направен и пълен преглед на водоснабдяването на град Радомир от подземни води, какви количества са ползвали последните 6 месеца и дали е имало нужда за допълване. Ще бъде изпратено и писмо до прокуратурата за установяване дали помпена станция „Крапец\" е работила в извън авариен режим. ", "date": "2019.11.30", "title": "МОСВ: Водата за перничани е отклонявана към Радомир"}
{"url": "http://www.cross.bg/heroin-iran-kilograma-1619221.html", "text": "/КРОСС/  Рекордно количество хероин, над 900 килограма, бе заловено в Азербайджан, предадоха от БТА.Пратката е била открита в камион, пътуващ от Иран за Украйна.Общо 933 килограма хероин били разпределени в 1884 пакета. Властите в Азербайджан - бивша съветска република, която граничи с Иран - не посочиха на каква пазарна стойност е наркотикът.По-рано тази седмица в страната вече бяха заловени над 304 килограма хероин - отново в камион, пътуващ от Иран за Украйна.През Иран минава един от главните маршрути за доставка на хероин към Европа от Афганистан - най-големия производител в света, отбелязва Франс прес. ", "date": "2019.11.30", "title": "Рекорд в Азербайджан: заловиха един тон хероин "}
{"url": "http://www.cross.bg/vaptzarov-stihotvoreniya-suobshti-1619220.html", "text": "/КРОСС/  Три неизвестни досега стихотворения на Никола Вапцаров и есе посветено на литературата са били открити при почистване в сградата на бившата дирекция на полицията в София, съобщи племенницата на поета Мая Вапцарова:\"Един човек, който е чистил това мазе, намира една папка. В тази папка няма само стихотворения. Те са няколко. Вътре има едно невероятно есе за културата. Три стихотворения са открити и това грамадно есе, което е около десет страници. Вапцаров като че ли преоценява бъдещето в това есе, не миналото\".Стихотворенията са написани с мастило и засега  е  разчетено само едното. След разчитането и на останалите предстои те да бъдат публикувани, съобщи още Мая Вапцарова.Тя подготвя филм, посветен на работата на Вапцаров като авиомеханик на летището във Враждебна. ", "date": "2019.11.30", "title": "Намериха три неизвестни стихотворения на Вапцаров"}
{"url": "http://www.cross.bg/bulgariya-smurtnost-spryamo-1619203.html", "text": "/КРОСС/  България е на едно от първите места по процент на сърдечно-съдовата смъртност спрямо общата смъртност. Това каза проф. Иво Петров пред журналисти, предаде „Фокус\".„Сърдечносъдовите заболявания не само в България, но и в много други страни в Европа и в Америките е номер едно убиец. За съжаление, в България е един от лидерите. С няколко страни около България определено си делим първите места като процент на сърдечносъдовата смъртност спрямо общата смъртност. Профилактиката и ранното диагностициране и лечението на сърдечните заболявания определено е мисия и трябва да бъде мисия не само на лекарското съсловие, но също така и на институциите и на държавата. Има отделни случаи и проблясъци, в които даже успяваме да публикуваме и да презентираме. Биха казал, че като активна страна и активни участници в конгресите доста ни уважават\", каза още проф. Петров.„Но все още като рутинна практика България е много далече от желаните стандарти. В европейските страни ендовескулаторната терапия е станала много отдавна златен стандарт. В България все още трудно си пробива път, поради добре известните на всички ни причини - значително по-ниско финансиране, по-малка роля на обучението. Една от целите на нашия конгрес е точно това - да се даде достъп на млади, на колеги от различни специалности да имат повече знания и опит\", подчерта той.\"Обществото не трябва да има търпимост към насилие към лекари. Трябва да има наказания спрямо агресията, включително и спрямо агресията към лекари. Трябва да има контрол и по-строга охрана на здравните заведения. Трябва да се предприемат мерки\", подчерта той. ", "date": "2019.11.30", "title": "България е сред първите места по сърдечно-съдова смъртност "}
{"url": "http://www.cross.bg/vnos-firmi-litza-1619204.html", "text": "/КРОСС/  Гръцката полиция разби нелегална мащабна мрежа за внос на химикали от България, използвани за разреждане на бензин на бензиностанции в Атина. Собственикът на две български фирми, извършвали нелегалния внос, е 50-годишен кипърец, който се издирва.Арестувани по случая са 20 души, съобщиха от Дирекция на полицията, цитирани от БНР.От забранения разтворител са открити 20 тона. Престъпната група е снабдявала бензиностанциите в Атина.Получател на износа от двете фирми е несъществуваща гръцка фирма за производство на бои.Властите имат информация, че за 2 години по тази схема в Гърция са внесени над 2 000 тона от химикалите, като печалбата е над 2,5 млн. евро.Няколко месеца полицията е следила заподозрените лица, за да установи цялата схема за разреждане на бензина, съобщи говорителят на гръцката полиция.Задържаните лица са предадени на прокуратурата. ", "date": "2019.11.30", "title": "Разбиха мащабна мрежа за внос на разредител за бензин от България в Гърция"}
{"url": "http://www.cross.bg/rysiya-moskva-balkanite-1619205.html", "text": "/КРОСС/  Мисля, че това е по-скоро последица от по-активната и настойчива позиция на Русия в Сърбия във връзка със смяната на посланика и пристигането на Александър Боцан-Харченко, който е един от най-силните руски дипломати по Балканите, по бивша Югославия. След пристигането си в Белград през лятото той започна много активно да се изявява в публичната сфера. Второ, което е по-важно за конкретния сюжет, в крайна сметка беше подписано споразумението за свободна търговия между Сърбия и Евразийския икономически съюз. От икономическа гледна точка очевидно то не носи на Москва никаква добавена стойност. От геополитическа обаче подписването на договора в условията на конфронтация между Русия и Запада, разбира се, е неприятен епизод за Брюксел и за нашите западни партньори и определен тактически и геополитически успех за Русия.Трето, отказът от започването на преговори с Албания и Северна Македония и като цяло позицията на Макрон по разширяването на Евросъюза създаде сложна публична и медийна среда на Балканите. Шпионският скандал с Москва трябва да компенсира до някаква степен поражението на Европейския съюз: медийно, информационно, репутационно. Да пренасочи вниманието на електората и на политическия елит към друга проблематика.Мисля, че не, защото важният въпрос е встъпването в НАТО. Акцентът в евроатлантическата интеграция се измести от европейската интеграция към членството в Алианса. В тази връзка не просто нищо не се променя, но и с ускорени темпове страните в Югоизточна Европа се приближават към НАТО. Знаем, че най-вероятно през януари Северна Македония ще встъпи в Алианса. Подписан е индивидуален план с Босна и Херцеговина. Цялата парадигма на отношенията на Белград с НАТО също е подчинена на евроатлантическата логика. Затова не виждам голямо пространство за маневриране от страна на Москва.Мисля, че не. Мисля, че това е сигнал, включително от страна на Вучич, че Русия не трябва да проявява прекалена активност, че това няма да срещне одобрението на Белград. Поредицата от действия на Сърбия, които през последните години изглеждат като последователна подкрепа за Москва, като определена преориентация от Брюксел на изток, всъщност не са никаква преориентация. Нито в настоящия политически курс на Белград, нито в перспектива.Разбира се, че използва в определена степен. Като цяло това е характерно исторически за политиката на всички балкански държави. В наши дни демонстративното и ефектно сближаване с Москва е от полза за Вучич, защото провокира активизирането и на Брюксел, и на Вашингтон в района. Сърбия се опитва да получи всички възможни бонуси и подкрепа от всички страни. Не по-малко активизиране има спрямо Китай и Турция. Китай е единствената страна, която реално предлага алтернативен в някаква степен геостратегически проект и системно инвестиране и присъствие в региона за разлика от Москва.Ако говорим за Балканите, то изострянето на отношенията с Китай би било много по-опасно за Европейския съюз от изострянето на отношенията с Русия. Русия е значим играч в региона, но не дотолкова значим за Брюксел, че да се налага воденето на диалог. Защо постоянно има шпионски скандали? Просто защото това е най-безобидният, но същевременно много неприятен начин да навредиш на някого. Това е ефективен начин за промяна в нагласите на политическите елити и даже на населението. Добър пример в това отношение е Черна гора.Не виждам системна политика на Русия по отношение на региона, въпреки че се извършват много действия в различни сфери. Не виждам обаче да са подчинени на някаква обща цел или задача. Очевидно декларираната във военнополитическата сфера задача е да бъде спряно разширяването на НАТО. На практика виждаме, че това не само не се случва, но и че позицията на Русия по въпроса е нееднозначна. Навремето заявявахме, че червената линия е Черна гора. Черна гора обаче се присъедини към НАТО, което не предизвика нито активизирането на Русия в региона, нито формулирането на ясна стратегия по отношение на по-голяма или по-малко част от него, защото всички виждат Югоизточна Европа в различни граници. Сега става абсолютното същото със Северна Македония. Помните, че предишният ни посланик предизвика бурни емоции, казвайки, че ако Скопие се присъедини към НАТО, то това може да предизвика сериозни последици. Въпреки това Скопие фактически се присъедини, а Русия се опитва да изгражда двустранни отношения. ", "date": "2019.11.30", "title": "Екатерина Ентина: Няма системна политика на Русия по отношение на Балканите "}
{"url": "http://www.cross.bg/nato-erdogan-frantziya-1619206.html", "text": "/КРОСС/  Посланикът на Турция във Франция беше повикан във френското външно министерство, за да обясни изявление на турския президент Реджеп Ердоган, окачествено от Париж като обида. По повод думите на фернския държавен глава Еманюел Макрон, че НАТО е в мозъчна смърт, Ердоган му препоръча да провери дали самият той не е в такова състояние.Напрежението между Париж и Анкара се засили заради турската военна операция в Сирия и ролята й в НАТО, който също участва в борбата срещу \"Ислямска държава\".Оплаквайки се от липсата на американско лидерство, Макрон заяви, че НАТО е в мозъчна смърт и критикува турската операция. Ердоган реагира, препоръчвайки му \"да провери дали самият той не е в мозъчна смърт\"и подчерта, че не зависи от Франция дали Турция ще остане член на НАТО.Френското външно министерство заяви, че турският посланик е бил повикан, за да обясни \"неприемливи изявления, които нямат място във френско-турските отношения и не могат да заменят необходимия диалог между страните\".И двамата президенти ще присъстват на срещата на върха на НАТО следващата седмица. Междувременно в североизточна Сирия започна поредното съвместно патрулиране на руската военна полиция и турските въоръжени сили. ", "date": "2019.11.30", "title": "Франция привика турския посланик заради изявлението на Ердоган"}
{"url": "http://www.cross.bg/gradysa-temperatyri-temperatyrite-1619207.html", "text": "/КРОСС/  В събота през деня от запад на изток на много места в България ще превалява дъжд. По-значителни ще са валежите в Предбалкана. Ще духа умерен, временно и силен вятър от запад-северозапад и с него температурите значително ще се понижат.Привечер валежите ще спират, но на места в Западна България за кратко дъждът ще се примесва със сняг. Минималните температури ще са предимно между 1 и 5 градуса, по-високи в югоизточните райони от страната. Максималните температури ще са между 8 и 13 градуса.ще преобладава облачно време и след обяд ще превалява дъжд. Ще духа умерен, временно и силен вятър от север-северозапад и с него температурите ще се понижат. Максималните температури ще са между 11 и 15 градуса. Температурата на морската вода ще бъде 14-15 градуса, а вълнението на морето ще е 1-2 бала.няма да е подходящо за туризъм. Ще бъде предимно облачно, ветровито и с валежи от сняг. Под около 1200 метра валежите ще са от дъжд. Ще духа силен до бурен северозападен вятър и с него температурите ще се понижат. Максимална температура на височина 1200 метра - около 4 градуса, на 2000 метра - около -2 градуса.облачността ще е променлива, намаляваща на места до незначителна. Вятърът ще отслабне и ще се ориентира от югоизток. Минималните температури ще бъдат между 0 и 5 градуса, а максималните - между 4 и 9 градуса.ще се усили вятърът от юг-югозапад и дневните температурите слабо ще се повишат, но сутрешните температури ще бъдат между -3 и 2 градуса. Облачността от запад ще се увеличава и вплътнява, но все още ще е без валежи. ", "date": "2019.11.30", "title": "С какво време ще започне декември"}
{"url": "http://www.cross.bg/evropa-budeshteto-evropeiiskiya-1619209.html", "text": "/КРОСС/  Франция и Германия загърбиха двустранното напрежение, за да призоват за основен ремонт на Европейския съюз, който през последното десетилетие бе сполетян от дългова криза в еврозоната, приток на мигранти и бежанци, надигане на евроскептичния популизъм и Брекзит. Някои лидери от ЕС се опасяват, че регионалните и политическите спорове може да разрушат проекта, комуто те отдават заслугата за запазването на мира и благоденствието на континента, включително в Източна Европа, след колапса на съветския блок. Париж и Берлин, които отдавна са смятани за оста на процеса за следвоенното обединение на континента, заявиха, че \"Конференция за бъдещето на Европа\" е необходима, за да направи ЕС \"по-единен и суверенен\" срещу разнообразните предизвикателства. Сред тях са ролята на Европа в света и нейната сигурност, казват те в документ, който се появява на фона на нарастваща загриженост, че Европа е зле екипирана да се справи с новите предизвикателства пред своята сигурност и икономика, особено от въздигащия се Китай. По-рано този месец френският президент Еманюел Макрон сравни състоянието на трансатлантическия военен съюз НАТО с \"мозъчна смърт\" и призова Европа да засили потенциала си за действие, защото не може вечно да разчита на непредвидими Съединени щати. Във френско-германския документ от две страници се казва, че другите сфери, в които Европа трябва да бъде по-единна, са близките й съседи, дигитализацията, климатичните промени, миграцията, борбата срещу неравенството, \"социалната пазарна икономика\" и върховенството на закона. Размисъл, продължаващ повече от две години, трябва да определи реформи, които освен всички други цели, ще подкрепи демокрацията и функционирането на блока, който ще обединява 27 държави след очакваното напускане на Великобритания на 31 януари. Много граждани на ЕС имат усещането, че техните гласове не се чуват в Брюксел, и нямат особено доверие към институциите на ЕС - настроения, които задвижиха референдума във Великобритания през 2015 г. за напускане на блока. Според двете най-влиятелни членки на ЕС гражданите ще трябва да бъдат по-активно въвлечени в размисъла за бъдещето на Европа чрез процес на консултации \"отдолу нагоре\". Според документа препоръките, одобрени на заключително заседание на конференцията през първата половина на 2022 г. ще  бъдат предоставени за обсъждане и прилагане на Европейския съвет от лидерите на страните членки. Дипломати казаха, че документът изпраща послание преди срещата на върха на ЕС на 12-13 декември, така че страните членки да се включат по-отблизо в разсъжденията за бъдещето на Европа на фона на институционалните пазарлъци за водеща роля. Новата Европейска комисия, която започва петгодишния си мандат на 1 декември, вече предложи конференция през 2020-2022 г. Манфред Вебер, лидер на групата на десноцентристката Европейска народна партия в Европейския парламент, вчера заяви в своя публикация в \"Политико\", че на законодателното събрание, директно избрано от европейските граждани, принадлежи ролята да се бори за по-демократична Европа. \"В Брюксел и в други европейски столици има мнозина, които предпочитат да взимат решения чрез бързи задкулисни сделки, в които прекият избор на гласоподавателите става жертва на персонални игри за власт\", написа германският евродепутат. Мнозина в Европейския парламент се разгневиха, когато лидерите на ЕС в преговорите за висшите постове по време на срещата на върха през юли, пренебрегнаха т.нар. шпиценкандидати - кандидатите на главните парламентарни групи за поста председател на Европейската комисия. Франция и Германия бяха скарани през последната година, когато амбициозните планове на Макрон за реформи често срещаха съпротива от по-предпазливата Ангела Меркел. Берлин се подразни миналия месец, когато Макрон блокира започването на преговори за членство със Северна Македония и Албания, а Меркел нарече \"драстични\" думите на Макрон за \"мозъчната смърт\" на НАТО. Идеята зад съвместното предложение за бъдещето на Европа бе да покаже, че поне френско-германското сътрудничество не е \"в мозъчна смърт\", каза френски дипломатически източник.", "date": "2019.11.30", "title": "Франция и Германия предлагат основен ремонт в ЕС"}
{"url": "http://www.cross.bg/bulgariya-domove-drygi-1619208.html", "text": "/КРОСС/  В България все така има сиропиталища, но те са в лъскави сгради и се казват иначе. Децата в тях са често подложени на агресия и обиди, в някои случаи те са затворени в клетки, в други - са оставяни на пода, ограден с дървена преграда, а в трети - изоставени в тъмни стаи. Около тях има миризма на урина и фекалии. Има момичета с обръснати глави и други, които са оставени да си блъскат главата в стената. Някои са упоени с лекарства, други - оставени да живеят сами в мазето.Това става ясно от доклад на международната правозащитна организация Disability Rights International, която е провела своя мисия в България. По същата тема по-късно тази вечер ще бъде излъчен документален филм на Би Би Си на журналистката Кейт Блюит. Преди 12 години тя засне документалния филм за дома за деца в Могилино, който шокира публиката и изостри вниманието на международните организации към системата за предоставяне на социални грижи в България.Докладът идва няколко години след като България обяви, че е в процес на премахване на институционализираната грижа за деца. През септември 2019 г. външната министърка Екатерина Захариева посочи, че около 90% от децата в домове вече са \"деинституционализирани\" - дума, с която администрацията означава процеса по закриване на старите домове и настаняване на децата в тях на други места.Малко над 1500 деца, изведени от старите домове, са били настанени в новопостроени къщи от семеен тип, където се предполага, че децата ще бъдат по-малко и ще получат грижа от семеен тип.В действителност обаче България е заменила системата си от големи и стари сиропиталища с новопостроени, по-компактни сгради, които продължават да функционират като институции, казват авторите на доклада, публикуван тази седмица. В тези нови институции работят най-често същите хора, които са работили и преди в домовете. На много места децата не са допускани до красивите стаи в къщите, тъй като ще ги развалят или изцапат. Те са емоционално неглижирани и социално изолирани, често пъти тормозени и \"изложени на много от същите опасности, които са ги застрашавали и в голямата институция\", пише още в доклада.Организацията отбелязва, че \"може би няма друга държава в света\", която да е получила по-мащабна подкрепа за реформите си в тази област от България - включително обучения и техническа помощ за системата от групови домове.Още през 2015 г., с публикуването на доклада на \"Лумос\" - независима неправителствена организация, която подкрепя българските реформи - е станало ясно, че промените не са довели до желания резултат.По данни на УНИЦЕФ процесът по закриването на старите домове и преминаването към грижа от ефективен семеен тип е била финансирана от ЕС с повече от 100 млн. евро, отпуснати през периода 2010-2015. След 2016 г. повече от 160 млн. евро са били предоставени допълнително през европейските структурни фондове. Други средства са били предоставени от частни фондации, неправителствения сектор и международни благотворителни организации, а самата България е била нееднократно сочена като успешен модел за деинституционализация. Затова е и \"от ключова важност да се разбере как тези средства са били използвани\".В доклада си Disability Rights International препоръчва фундаментална и спешна промяна в подхода, която включва отказ от настаняване в каквито и да било домове и и преход към настаняване на всяко дете - с увреждания или без - в семейство.За да изготви оценките и препоръките си, организацията е посетила през есента на 2019 г. 24 групови домове, 5 дневни центъра, 4 по-големи резиденциални институции, две училища и места, ръководени по сходни програми в България. ", "date": "2019.11.30", "title": "Доклад: България не е премахнала домовете за деца, а ги е заменила с нови "}
{"url": "http://www.cross.bg/rysiya-stanishev-sotzialisti-1619210.html", "text": "/КРОСС/  Не кой да е, а самият Сергей Станишев е подкрепил резолюция на Европарламента, насочена срещу Русия.Това установи проверка на Клуб Z на резултатите от гласуванията от 28 октомври на пленарната сесия в Страсбург.Резолюцията е относно действията на Москва срещу магистрати от Литва, участващи в разследването на трагичните събития от 13 януари 1991 г. във Вилнюс (за какво става дума - виж по-надолу). Тя бе одобрена с 492 гласа „за\", 43 „против\" и 86 „въздържали се\".Петимата български евродепутати от БСП обикновено гласуват против такива документи, а понякога се въздържат.На 28 ноември обаче се случи нещо безпрецедентно. Цели двама български социалисти подкрепиха резолюцията. Това са Сергей Станишев, който е и лидер на Партията на европейските социалисти (ПЕС), и Елена Йончева.Останалите им трима съпартийци - Петър Витанов, Цветелина Пенкова и Иво Христов, изобщо не са участвали във вота, макар че бяха на сесията.От останалите българи „за\" са гласували шестима от общо 7 евродепутати от Европейската народна партия (ЕНП) и двама от тримата ни представители от ДПС и либерланата група „Обнови Европа\" (ОЕ).Въздържали са се двамата ни „консерватори\" - Ангел Джамбазки и Андрей Слабаков.Емил Радев (ЕНП) и Искра Михайлова (ОЕ) не са гласували.Прави впечатление, че единствените против резолюцията, са евродепутати от крайните десница и левица.Съвсем естествено потърсихме за коментар българските социалисти от Европарламента. Не открихме нито един за коментар. Телефоните им или не отговаряха, или връзката прекъсваше.Интересното е, че Сергей Станишев винаги се е изказвал против санкции срещу Русия. Мотивът му е, че те не работят и няма да помогнат.Подкрепата на резолюцията от негова страна е изумила много евросоциалисти, научи Клуб Z от свои източници в редиците на модерната западноевропейска левица в ЕП. Те помолиха за анонимност, но не скриха задоволството си. Още повече, само 10 социалисти са се въздържали при гласуването на резолюцията. Няма нито един „против\" сред тях.Министър-председателят Пламен Орешарски и лидерът на БСП Сергей Станишев са на среща на върха на Европейския съюз. Снимка Веселин БоришевВ Брюксел: Орешарски и Станишев в защита на Русия (видео)Приятели на Русия, но не и врагове на БалтикаПак според западноевропейски социалисти много вероятно е неучаствалите във вота техни български колеги да са го направили от тактически съображения.Те са против резолюция срещу Русия. Но същевременно не искат да губят съмишленици в лицето на депутатите от балтийските републики от бившия СССР. Такива биха могли да потрябват например в борбата срещу пакета „Мобилност 1\". Превозвачите и от България, и от тези страни са срещу него, тъй като смятат, че той е дискриминационен спрямо тях - най-вече в частта за задължителното връщане на шофьорите и камионите в държавата, където е базирана фирмата. Друга допирна точка между България и Балтика би могла да бъде многогодишната финансова рамка - бюджетът на ЕС за периода 2021-2027 г.Поименното гласуване дава възможност да се види кой какво е подкрепил. И понякога може да се стигне до разваляне на договорки. ", "date": "2019.11.30", "title": "И това се случи. Станишев подкрепи резолюция на ЕП срещу Русия"}
{"url": "http://www.cross.bg/dolara-miliona-kompanii-1619211.html", "text": "/КРОСС/  Руското издание на бизнес списанието Forbes анализира заплатите на топ мениджърите от 2006 г. насам.Взимат се най-големите компании от различни сектори на икономиката и се вижда колко печелят средно ръководителите в тези дружества.В резултат се прави рейтинг от 12 отрасли, в които шефовете печелят най-много според средното възнаграждение на топ мениджърите.Рекордът за този рейтинг принадлежи на петролната индустрия - през 2013 г. средното годишно възнаграждение на президентите на нефтените и газовите компании възлиза на 3,77 млн. долара.През 2019 г. шефовете в петролния сектор все още остават на първо място, но средното възнаграждение на лидерите в нефтената и газовата е \"само\" 3,28 милиона долара.Само веднъж в цялата история на класацията на петролните босове бяха изпреварени от инвестиционните банкери: през 2007 г., благодарение на бума на IPO и транзакции с M&A, инвестиционните банки започнаха да печелят огромни пари и да плащат многомилионни бонуси.Средната компенсация за лидерите в отрасъла по това време възлиза на 3 милиона долара, в петролната промишленост - 2,4 милиона долара.Днес ръководителите на инвестиционни банки печелят средно по 1,2 милиона долара годишно - това ги поставя на четвърто място в класацията.Те са изпреварени от шефовете на компании от сектора на тежката индустрия (средната заплата на мениджърите е 1,78 милиона долара, 2-ро място) и телекомуникациите (1,29 милиона долара, 3-то място).Ръководителите на търговските банки (1,09 милиона долара годишно) затварят първата петица.На шесто място са шефовете в търговските вериги (970 хил. долара), на седмо - транспортните компании (920 хил. долара), на осмо - компаниите за строителство и развитие (710 хил. долара).Ръководителите на застрахователните компании през 2019 г. получават средно 670 хиляди долара, топ мениджърите на производители на потребителски стоки - 590 хиляди долара, земеделските стопанства - 520 хиляди долара.На последно място са фармацевтичните компании - 400 хиляди долара годишно.Най-голямото увеличение на средното възнаграждение на висшите мениджъри е констатирано в транспорта (49%), нефт и газ (45%), строителните компании (39%) и търговските вериги (24%). ", "date": "2019.11.30", "title": "Какви заплати взимат шефовете в Русия "}
{"url": "http://www.cross.bg/tyrtziya-ankara-rodos-1619213.html", "text": "/КРОСС/  Няколко часа след като гръцкото правителство реагира остро на споразумението между Турция и Либия за определяне на граници на морските пространства между двете страни, Анкара обяви предстоящи в понеделник военноморски маневри в Егейско море, недалеч от гръцките острови Родос и Карпатос, съобщава електронното издание на в. \"Катимерини\".Турция е издала навигационен телекс, с който резервира за четири часа на 2 декември, понеделник, район в международни води, на юг от остров Родос и на изток от Карпатос, уточнява вестникът.Анкара оспорва правото на Кипър да разработва находища на природен газ край бреговете си и смята, че част от залежите принадлежат на признатата единствено от Турция Северно-кипърска турска република. Кипър от своя страна, подкрепян от Гърция, ЕС и малко уклончиво от САЩ, настоява, че има суверенитет върху шелфа, в който са повечето от находищата. ", "date": "2019.11.30", "title": "Турция започва военноморски маневри край гръцки острови"}
{"url": "http://www.cross.bg/razhodi-transportnite-tzenite-1619193.html", "text": "/КРОСС/  ТОЛ таксите ще имат минимално въздействие върху цените на основните хранителни стоки. Максималното поскъпване е до 2 ст. за кг/л при брашното, хляба, прясното и киселото мляко и безалкохолните. Така че въвеждането на тола за тежкотоварния трафик над 3,5 тона няма да се отрази съществено върху разходите на домакинствата.Това показва анализ на екип на Световната банка, която е консултант на Агенция \"Пътна инфраструктура\" при въвеждане на новата система за електронно таксуване при използване на републиканските пътища. Анализът е изготвен по искане на възложителя и целта му е да се вземе информирано решение при определяне на тарифите, така че едновременно да се постигне баланс между интересите на държавата и превозвачите, но и да се защитят потребителите.Eкспертите на Световната банка са направили изчисления за 19 групи стоки, които присъстват всеки ден на трапезата на българина. Сметките са на база тарифите, които вече са обявени за обществено обсъждане и предлагания обхват на платената пътна мрежа от 6050 км. За стоките са използвани осреднени цени на Националния статистически институт.Според изследването максималното увеличение в различните групи ще е от 0,05% при прясната и замразената риба до близо 4% при безалкохолните напитки. В абсолютно изражение това е най-много 2 ст./кг/л.Експертите отбелязват, че очакваното поскъпване при отделните продукти е различно в зависимост от тяхната цена, разстояние на превоз, тегло и обем. Колкото повече се преработва един продукт, толкова повече поскъпва, защото транспортните разходи се увеличават. Има значение също дали стоката е от внос или е местно производство.Средната цена на килограм ориз например по данни на НСИ е 2,33 лв. с ДДС. При средна дължина на превоз от 189 км за транспортиране на този продукт, текущите средни разходи с винетка са 32,38 лв. на тон. При въвеждане на тол таксуване се очаква да нараснат на 34,64 лв./тон, което е увеличение на транспортните разходи със 7%.Но тъй като делът на тези разходи при ориза е малък (1,8%), отражението върху крайната цена на единица продукция би било най-много 0,17% или 0,004 лв./кг. Трябва да се има предвид, че един камион превозва не 1 кг ориз, а няколко тона според вместимостта на превозното средство. И така тол таксата, която е малка част от транспортния разход /основната част е горивото/, разпределени върху целия товар, води до минимално оскъпяване. Това показва, че всяко говорене за по-драстично повишение на цените на стоките заради тол таксите ще е спекулативно.Минимално е увеличението и на хляба. При средната цена на килограм от 1,41 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на тон. При въвеждане на тол таксуване се очаква да нараснат на 92,31 лв./т, което е увеличение на транспортните разходи със 10,9%.При хляба делът на тези разходи е по-голям отколкото при ориза (7,8%), защото продуктът минава през повече етапи на преработка и в него са калкулирани транспортните разходи и за суровините. Но тъй като тол таксата се преразпределя върху целия товар в един камион, то увеличението в крайната цена на единица продукция би било най-много - 1,67 % или 0,023 лв./кг.При средната цена на литър от 1,52 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на 1000 литра. При въвеждане на тол таксуване се очаква да нараснат на 92,31 лв./т, което е увеличение на транспортните разходи със средно 10,9%, тъй като млякото се транспортира на по-дълги разстояния от ориза. Но изчисленията показват, че максималното увеличение на литър мляко в резултат от въвеждане на тол таксите би било най-много 1,54 % или 0,023 лв./л.Важен факт е, че при обхват на платената мрежа от 6050 км, 14 хиляди километра републикански пътища ще бъдат освободени от пътни такси. Това означава, че за превозните средства над 3,5 т, които се движат по тях, транспортните разходи даже ще намалеят. Затова автоматичното пренасяне на размера на тол таксата върху търговските стоки не може и не трябва да послужи за оправдание за увеличението на цените на хранителните продукти.Според анализаторите спирачка за спекулативното повишаване на цените на транспортните услуги е и изключително силната конкуренция в бранша.В момента на българския пазар оперират много чужди компании, които работят с дългосрочни контракти с вносителите и големите търговски вериги. Повечето от транспортните фирмите познават работата с тол такси и знаят как да ги калкулират в цените на транспортните си услуги.В по-различна ситуация ще бъдат малките местни компании, които имат по 1-2 камиона. Но и при тях спирачка за неконтролираното и драстично повишаване на тарифите за превоз ще е голямата конкуренция. Това се доказва и от практиката в държави, където се прилага тол при движение по пътната мрежа. При въвеждане на тол таксите в Германия например са очаквали цените на стоките да се повишат със 7-9%, но крайният резултат от реалното поскъпване заради въвеждането им е било 0,15%.По искане на АПИ екипът на Световната банка анализира и отражението на тол таксите върху цените на автобусните билети. Той е на база предположението, че превозвачите ще прехвърлят изцяло върху цената на билетите разходите си за преминаване от винетка към тол такса.Проучването показва, че дори в този случай повишението би трябвало да е между 5 и 96 ст. Оценката показва, че при късите автобусни линии като Плевен-Ловеч или Пловдив-Пазарджик тол тарифите ще доведат до поскъпване на билетите между 5 и 15 стотинки. При маршрути със средна или по-голяма дължина поскъпването ще е с 5-6%, но не повече от 96 ст. Разликите идват от дължината на маршрутите и каква част от тях е по платената мрежа. Зависят също от натоварването и емисионния клас на автобуса. Така билетът от София до Перник например ще поевтинее с 2,2%, тъй като делът на таксуваната мрежа по този маршрут е само 30%.Малко по-голямо е увеличението при по-дългите разстояния. В момента средната цена на билета от София до Русе например е около 21,84 лв. При средна заетост от 20 човека в автобус, цената на винетката на един пътник е 13 ст. Тол таксата на пътник по този маршрут с дължина 316,12 км е 63 ст. и при положение, че мрежата с тол таксуване е 85% от целия маршрут, цената на билета ще се повиши на 22,44 лв. или увеличението ще е с около 60 ст. ", "date": "2019.11.30", "title": "Световната банка: ТОЛ таксите оскъпяват хранителните продукти с до 2 ст."}
{"url": "http://www.cross.bg/osven-dokato-nishto-1619194.html", "text": "/КРОСС/  „Това е все едно да те наръгат с нож\", възкликва турист, докато се потопя във водата с температура три градуса по Целзий под заинтригувания поглед на група пингвини.Навсякъде около остров Полумесец, край Антарктическия полуостров, ледени блокове с всякакви размери плават в спокойно море, като различните им форми наподобяват безтеглови форми на оригами. За да стигне до дестинацията в Антарктида, 58-годишният норвежец, Евен Карлсен, изминал 14 000 километра и похарчил хиляди евро.На пингвините им е толкова неловко на сушата, колкото са пъргави във водата, докато масивни и величествени китове се плъзгат през вълните, а морските лъвове и тюлени лежат на слънце.Антарктида, земя на приключения без владетели, е „като сърцето на Земята\", според Марсело Лепе, директор на Чилийския антарктически институт. Той казва, че тя се разширява и свива като биещо сърце, докато могъщото течение, което се върти около континента, е като кръвоносна система, поглъщаща топли течения от други океани и преразпределящо студена вода.Но този дълъг език от земя, който се простира към Южна Америка, се затопля бързо. Глетчерите му се топят и в екосистемата му нахлува микропластика, носена от течения.Все повече туристи се стичат в района. През този сезон се очакват близо 80 000 посетители, което е 40-процентно увеличение в сравнение с миналата година. Антарктическите туроператори настояват, че насърчават отговорния туризъм.„Не взимайте нищо освен снимки, не оставяйте нищо освен отпечатъци, не запазвайте нищо освен спомени\", е мотото им.Критиците обаче поставят под въпрос този вид туризъм, тъй като емисиите от обикалящите света полети и сажди или черен въглерод в изгорелите газове на круизните кораби са част от това, което излага региона на заплаха.На остров Полумесец, пингвините се подреждат през пролетния размножителен сезон, като повдигат човките си и издавайки остри звучи от скалните си гнезда. \"Това казва на другите мъжки \"това е моето пространство\", а също така, може би, \"това е моята жена\",\" казва за АФП орнитологът Ребека Ходжкис.Колонията от 2500 пингвина постепенно намалява през годините. Не се знае дали по вина на човечеството. ", "date": "2019.11.30", "title": "Туристи се къпят край пингвини в Антарктида (СНИМКИ) "}
{"url": "http://www.cross.bg/golyam-gorya-pozhar-1619195.html", "text": "/КРОСС/  Голям пожар горя тази вечер в автосервиз в столичния квартал \"Захарна Фабрика\", съобщи бТВ.На мястото бяха изпратени 4 пожарни автомобила. Пушеците от огъня са били огромни.В помещението е имало газови и кислородни бутилки, бус и автомобил, които са напълно опожарени и много варели с отработено масло.Конструкцията на сградата е била стабилна и това е помогнало пожарът да се овладее. Имало е риск огънят да се разпространи на множество автомобили в съседство и на близък паркинг на мобилен оператор. ", "date": "2019.11.30", "title": "Голям пожар горя в квартал в София "}
{"url": "http://www.cross.bg/progres-obikolki-korab-1619196.html", "text": "/КРОСС/  Товарният кораб \"Прогрес МС-12\", който се разкачи от Международната космическа станция (МКС), беше потопен в неплавателна част на Тихия океан, предаде ТАСС.\"Прогрес МС-12\" беше изстрелян от космодрума Байконур с ракета-носител \"Союз-2.1а\" на 31 юли и достигна МКС същия ден за рекордно кратко време - три часа и 19 минути.При такава схема корабите правят две обиколки около Земята. По-рано апаратите \"Прогрес\" при полета си до станцията използваха двудневната схема с 34 обиколки или стигаха до МКС за 6 часа с четири обиколки.По план следващият товарен кораб \"Прогрес МС-13\" трябва да се отправи към МКС на 6 декември с ракета-носител \"Союз-2.1а\" от космодрума Байконур. ", "date": "2019.11.30", "title": "Товарният кораб \"Прогрес МС-12\" беше потопен в Тихия океан"}
{"url": "http://www.cross.bg/cheren-subitieto-firmi-1619198.html", "text": "/КРОСС/  След вчерашния \"Черен петък\", днес е \"Черен Петър\". Това е мотото на българско търговско изложение с над 100 фирми под наименованието \"Златен век\". То ще продължи цяла седмица в зала \"Универсиада\" в София.Организаторът на събитието сподели, че мотото на събитието \"Черен Петър\" е една закачка, покана към всички столичани и гости в София.\"Не само в моловете, но и тук има добри цени, както и добро съотношение между качество и цена. Тук може да се гарантира, че стоките са български, че са произведени от фирми в цяла България - участват 104 фирми. И се радваме, че има такова разнообразие\", разказа организаторът на събитието. ", "date": "2019.11.30", "title": "Търговско изложение представя български продукти в зала \"Универсиада\" в София"}
{"url": "http://www.cross.bg/gloriya-podrobnosti-kniga-1619197.html", "text": "/КРОСС/  Глория е на музикалната сцена и под светлините на прожекторите вече 25 години, като за това време си завоюва признанието \"Прима на българския фолк\", дадено ѝ от нейните почитатели. Тя обаче е от изпълнителките, които предпочитат да пазят личния си живот далеч от полезрението на медиите и не изпада в подробности, когато стане въпрос за него.Съвсем наскоро тя склони да надигне леко завесата на пространството, отредено единствено за нея и близките ѝ, като показа на феновете си мъжа, спечелил сърцето ѝ - пловдивският бизнесмен Йордан Джермански. Но сега тя е готова да направи нещо повече и е решена да разкрие какво се крие зад кулисите - онова, което през годините е останало скрито от публиката.През декември тя ще разкаже историята на Галина Иванова, момичето от Русе, превърнало се в обичаната от мнозина певица Глория. Интимните подробности около нея ще излязат наяве заедно с дълбоко скрити тайни от миналото ѝ в автобиографичната ѝ книга \"До последната усмивка\", която ще се появи на пазара преди наближаващите празници.Звездата на \"Пайнер\" зарадва последователите си в Инстаграм, споделяйки обложката на бъдещото издание.\"Моята книга! Моята история! Предстои нещо, което направихме с много любов - аз и главната редакторка Маргарита Лозанова, за нейно величество публиката! Очаквайте я през декември\", гласи посланието към кадъра, на който тя е облечена в нежен бял тоалет с V-образно деколте.От коментарите към публикацията ѝ става ясно, че почитателите на брюнетката вече са направили предварителни резервации за заглавието и дори питат за електронен вариант на книгата.Глория работи усилено и продължително над мемоарите си, като в една от главите тя описва тежките премеждия, през които е минало семейството ѝ.Неотдавна тя сподели пред таблоид, че баща ѝ е имал проблеми с алкохола, а майка ѝ често е плакала и се е ядосвала заради това. Книгата ѝ няма да подмине този период, напротив - ще даде повече подробности за него. ", "date": "2019.11.30", "title": "Глория разкрива тъмни тайни от миналото си в книга"}
{"url": "http://www.cross.bg/asenov-godina-taksyvat-1619199.html", "text": "/КРОСС/ „На първи март 2020 година трябва да тръгне тол системата\". Това каза в интервю за предаването „Седмицата\" по Дарик радио членът на УС на Агенция „Пътна инфраструктура\" проф. Олег Асенов. Той поясни, че според новата система, леките автомобили ще се таксуват на база на време, а тежките камиони, над 3, 5 тона, ще се таксуват на база изминато разстояние, автобусите ще се таксуват като пътни средства над 3, 5 т. Той направи важно уточнение: „При колите оставаме на електронна винетка, няма да има промени.Това, което плащат до момента собствениците на леки коли ще плащат и следващата година. Собствениците на автомобили ще започнат да плащат тол-такси евентуално през 2030 година\". „Някой държави членки на Европейския съюз  заявяват, че ще въведат системата и по-рано, но основното е, че таксуването ще бъде на изминато разстояние\", изтъкна Асенов. По думите му, някои от производителите на автомобили вече поставят в колите устройства, които измерват изминатото разстояние, така че това ще бъде едно улеснение. Проф. Асенов разказа, че в исторически план, първоначално толът е бил създаден само за транзитния трафик, но послед се е разширил и върху цялата пътна мрежа, като целта му е да се събират толкова пери, колкото са необходими, за да се поддържа пътната система. „През 2030 година голяма част от републиканската пътна мрежа ще бъде обхваната от тол-системата, каза още проф. Олег Асенов. ", "date": "2019.11.30", "title": "Проф. Олег Асенов: До 2030 г.  републиканската пътна мрежа ще бъде обхваната от тол-системата"}
{"url": "http://www.cross.bg/penkov-boiiko-bolnitza-1619200.html", "text": "/КРОСС/  Охранител до всеки доктор няма как да стане. Искаме поне да има бързо възмездие за тези хора, които си позволяват такава агресия. На това държа изключително много - бързо възмездия\", Това каза пред журналисти заместник-министър на здравеопазването д-р Бойко Пенков.„Това е безобразие. Вие представяте ли си, колежката е 40 кг. с мокра престилка, отива да спасява човек, през това време някакъв се нахвърля и почва да ѝ слага белезници и да я души, и да я блъска. Това е ненормална история. Затова имаме и договор с главната прокуратура веднага да ги уведомяваме, да имаме бързи производства срещу такива лица. Това просто трябва да се пресече. Тя отива да спасява на съседното легло човек\", заяви емоционално Пенков.Той посочи, че те са извикали веднага охрана, въпреки това колежката още не можа де преодолее шока от преживяното.Припомняме, че лекари в болница „Св. Анна\" в София бяха обект на брутална агресия. В Клиниката по хирургия е извикан за консултация лекар от КАИЛ на болницата. Тя се е наложила заради лечението на тежко болен пациент. В същото време друг пациент, който е приет в УМБАЛ „Св. Анна\"-София АД за планова операция, започва да вилнее в коридора на Първо отделение на Клиника по хирургия. Удря, блъска, души и обижда лекари и сестри.Размахва и белезници и заплашва с арест. Предварително е сложил на камерите гумени ръкавици, с цел да предотврати видеозаснемането. Чупи и врата на клиниката.Пострадалите лекари и сестри, освен физически травми, са в психически шок. Подадено е оплакване и тече разследване. Беше съобщено, че ръководството на УМБАЛ „Св. Анна\" категорично застава зад лекарите, работещи в болницата и вярва, че спрямо виновника ще бъде приложена цялата сила на законите в България.Удължават срока на доклада за смъртта на 3-годишния Алекс\"Детската помощ в София не страда. Няма някакъв проблем, освен временното спиране на работа на четирите легла на Педиатрията. Другите клиники, които имат интензивни отделения са абсолютно готови с лекарства и консумативи и с персонал да поемат нуждите на София.\", допълни д-р Бойко Пенков, заместник-министър на здравеопазването.„Напускат анестезиолози, това е вярно. Не са толкова често случаите на необходимост от анестезиолог в детската болница. Затова трудно започват там хора. Педиатрията работи, всички се приемат, както до момента. Колегите от Националната кардиологична болница и „Пирогов\" са готови да увеличат тяхната леглова база.В отговор на журналистически въпрос кога ще бъде готов докладът за смъртта на 3-годишното момченце, д-р Бойко Пенков отговори: „Предварителен доклад за смъртта на 3-годишното дете има. Чакаме хистологията, нека да излязат тези резултати, те биха дали по-голяма яснота и ще бъдат огласени. Сигурно ще трябва седмица, за да бъдат изнесени публично\" ", "date": "2019.11.30", "title": "Бойко Пенков: Бързо наказание за нападателите на медици"}
{"url": "http://www.cross.bg/rysiya-helikopteri-tass-1619201.html", "text": "/КРОСС/  Руски хеликоптер падна и се подпали тази сутрин в Краснодарския край в Южна Русия, предаде ТАСС, цитирайки местните власти в района на произшествието.Пилотът е загинал.Трагичният инцидент е станал недалече от черноморското пристанище Новоросийск. Лекият хеликоптер тип Robinson R44 е принадлежал на компанията \"Абрау-Дюрсо\" и е летял към град Анапа. Пилотът е бил сам на борда.По-късно бе уточнено, че загиналият е Юрий Корольов - директор на фирмата \"Въздушен транспорт Абрау\", която е нетърговски партньор на \"Абрау-Дюрсо\".Обстоятелствата на инцидента с хеликоптера все още се изясняват. От спасителната служба в Новоросийск уточниха за ТАСС,че хеликоптерът е паднал на планински склон. На земята няма разрушения. На място са пристигнали следователи, извършва се процесуална проверка, съобщиха от пресслужбата на южноруското следствено управление по транспорта.В справка на ТАСС се посочва, че от началото на 2015 г. до вчера в Русия са станали 12 катастрофи с леки хеликоптери от тази марка - 4-местния R44 и 5-местната му модификация R66. При тези инциденти са загинали около 30 души. Този тип леки хеликоптери се използват главно от бизнесмени и техните компании. ", "date": "2019.11.30", "title": "Хеликоптер се разби в Русия, пилотът загина "}
{"url": "http://www.cross.bg/gora-sofiya-syhodol-1619182.html", "text": "/КРОСС/  Столичният кмет Йорданка Фандъкова ще се включи в залесяването на Новата гора на София в квартал Суходол. Инициативата е част от изграждането на зеления филтър на града.Новата гора на София се намира в квартал Суходол, близо до рекултивираното депо за битови отпадъци и ще заема площ от 225 дка., повече от половината, от които вече са засадени.Инициативата се реализира предимно с доброволчески труд, като на мястото ще има експерти от общинското предприятие \"Общински гори\", които ще напътстват доброволците при засаждането на фиданките. Залесителните кампании по традиция се реализират през пролетта и есента като за последния месец новата гора е пораснала с още 25 декара. ", "date": "2019.11.30", "title": "Фандъкова ще се включи в залесяването на Новата гора на София в кв. \"Суходол\""}
{"url": "http://www.cross.bg/varna-kylinarni-yastiya-1619183.html", "text": "/КРОСС/  Девети кулинарен фестивал „Да споделим Никулден\" започва в 12 часа днес в Двореца на културата и спорта във Варна. Входът е свободен. Организатори са Община Варна и Варненска туристическа камара.На изложението традиционно участват представители от Варна и региона, които показват своите кулинарни умения в приготвянето на рибни ястия, морски деликатеси и други ястия за наближаващия празник Никулден.В кулинарното състезание ще се включат индивидуални участници и отбори на учебни заведения, хотелски комплекси и елитни ресторанти, читалищни колективи. Те ще демонстрират професионалните си кулинарни умения и таланти, като се представят със свои оригинални ястия и специалитети. Винопроизводители ще презентират млади и отлежали вина. Гостите и жителите на града ще открият многобройни кулинарни „съкровища\", които ще могат да закупят и споделят със своите семейства, близки и приятели.Председател на журито шеф Петър Йоргов. Членове: шеф Хю Бутен - академия за Кулинарно изкуство при ВУМ - Варна, Кристина Димитрова - сребърен медал за най-добър сладкар на Южна Европа за 2019 г.Съпътстващата програма включва представяне на читалища, центрове за работа с деца, организации и фирми с предмет на дейност, свързана с морето, изложба-базар на ръчно изработени художествени изделия, базар на фермерски продукти, концертна програма, анимация с публиката. ", "date": "2019.11.30", "title": "Кулинарен фестивал \"Да споделим Никулден\" ще се проведе във Варна"}
{"url": "http://www.cross.bg/vreme-yefa-purvenstvo-1619215.html", "text": "/КРОСС/  Съюзът на европейските футболни асоциации (УЕФА) не се опасява от възможни расистки инциденти по време на Европейското първенство догодина.По време на квалификациите за шампионата станахме свидетели на няколко подобни неприятни сцени, включително на Националния стадион „Васил Левски\" в София срещу Англия. Подобни случаи имаше и в румънската столица Букурещ, която е един от градовете-домакини на Евро 2020.„Европейското първенство винаги е било едно много празнично събитие, поне на стадионите\", заяви вицепрезидентът на УЕФА Джорджо Маркети часове преди тегленето на жребия в Букурещ. „Уверени сме, че тази особена атмосфера ще има предимство пред глупавите и понякога криминални неща, които, за съжаление от време на време се случват във футбола, ние никога не искаме да виждаме в нашия спорт\", допълни Маркети. ", "date": "2019.11.30", "title": "УЕФА: На Евро 2020 няма да има расизъм "}
{"url": "http://www.cross.bg/posoka-sofiya-srok-1619184.html", "text": "/КРОСС/  Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково;• път I-1 Благоевград-ГКПП „Кулата\";• път I-4 п. в. „Коритна\"-Велико Търново-Шумен;• път I-5 Русе-Велико Търново;• път I-8 ГКПП „Калотина\"-София;• път I-9 Варна-Бургас;• път II-18 Околовръстен път на София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ „Тракия\":Област София:Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.;Област Стара Загора:Движението в участъка Чирпан - Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.Област Бургас:Движението в участъка Ветрен - Карнобат от км 355+145 до км 355+277 посока София се осъществява с повишено внимание поради подмяна на мълниезащитно въже. Участъкът е сигнализиран с пътни знаци. Срок до 01.12.2019 г.АМ „Хемус\":Област София:Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва:- В деня преди празничния или почивен ден - обособяват се две ленти в посока Варна и една в посока София.- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.;Движението от км 30+260 до км 35+450 /от п.в. „Витинска река\" до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня\". Движението се осъществява по обходен маршрут през път I-1 Ботевград - София. Срок 20.12.2019 г.;Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня\" /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.;Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа - две ленти посока Варна и една посока София. Срок 15.12.2019 г.;Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.АМ „Марица\": няма ограничения.АМ „Черно море\": няма ограничения.АМ „Струма\":Област Кюстендил и Перник:Ограничено е движението в платното посока ГКПП „Кулата\" при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци.За улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград.Превозните средства над 12 т, включително и автобусите, пътуващи към Кулата, както и в момента се отбиват от АМ „Струма\" при пътен възел „Долна Диканя\", преминават по път I-1/Е-79 и при пътен възел „Бобошево\" продължават по АМ „Струма\". За пътуващите към София отбиването по път Е-79 става при пътен възел „Бобошево\", а качването на магистралата е при пътен възел „Дупница Север\".Област Перник:Движението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- „Върбишки\" - затворен за всички МПС. Срок: целогодишно;- „Златишки\" - затворен за всички МПС. Срок: целогодишно;- „Айтоски\" - отворен за всички МПС;- „Котленски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Троянски\" - отворен за всички МПС;- „Вратник\" - забранен за МПС над 10 т. Срок: целогодишно;- „Дюлински\" - забранен за МПС над 3,5 т. Срок: целогодишно;- „Пампорово\" - забранен за МПС над 3,5 т.;- „Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- „Приморски\" - забранен за МПС над 12 т.;- „Твърдишки\" - забранен за МПС над 10 т. Срок: целогодишно;- „Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ", "date": "2019.11.30", "title": "Актуална пътна обставновка в страната"}
{"url": "http://www.cross.bg/rekord-v-ispaniya-zadurzhaha-nad-polovin-top-metamfetamin-1619202.html", "text": "/КРОСС/  Испанската полиция залови 631 кг метамфетамин при операция по борба с незаконния оборот на наркотици, се казва в прессъобщение на правоохранителните органи, цитирано от БТА.Операцията е била проведена в Бадалона - автономен район в област Каталуния. Задържани са двама души на място, а още 4-ма са арестувани извън пределите на Испания. Според полицията това е най-голямото задържано досега в Испания количество метамфетамин. ", "date": "2019.11.30", "title": "Рекорд в Испания: Задържаха над половин топ метамфетамин"}
{"url": "http://www.cross.bg/mitko-dzhordzhev-gladiator-1619187.html", "text": "/КРОСС/  Митко Джорджев стана европейски вицешампион по олимпийско таекуондо за мъже.В ирландската столица Дъблин състезателят на СК Гладиатор постигна 4 победи и спечели сребърен медал в категория до 68 кг.В първия си мач Джорджев се справи с представител на Португалия със 17:8. Във втората си среща Митко надви швед с 12:7, а в третата спечели срещу украинец с 22:18.На полуфинала дупничанинът взе атрактивна победа над състезател от Израел 34:30. В петия си мач за деня на финала Митко Джорджев загуби от представител на Русия със 17:11, за да заслужи сребърното отличие.\"Браво, Мите, гордеем се с теб!!!\", написаха от СК Гладиатор. ", "date": "2019.11.30", "title": "Българин стана европейски вицешампион по олимпийско таекундо"}
{"url": "http://www.cross.bg/antibiotitzi-ypotreba-prof-1619216.html", "text": "/КРОСС/  Антибиотиците - все по-малко полезни и все по-вредни. Предупреждението идва от Световната здравна организация. Прекомерната, а понякога дори ненужна употреба на антибиотици е довела до развитието на така наречените „супербактерии\". Бактерии, които не могат да бъдат убити, защото са се адаптирали към медикаментите. Според Националния център по заразни и паразитни болести в българските болници се използват двойно повече широкоспектърни антибиотици, отколкото в Европа.Със скрита камера и с минимални усилия, екип на NOVA си купи антибиотик. Широкоспектърният медикамент е един от най-често използваните в домашния условия. Въпреки, че за продажбата му се изисква рецепта, да си го купиш и без нея оказва се не е трудно.Не прекомерната употреба у дома обаче, а тази в болниците е довела до развитието на супербактерии, които еволюират и се адаптират, предупреждават експертите. Ректорът на Медицинския университет в Пловдив - проф. Мариана Мурджева обяснява, че всеки ден в микробиологичната им лаборатория откриват по няколко бактерии, които проявяват резистентност към почти всички групи антибиотици. Затова решението е не създаване на нови антибиотици, което би довело до развитието на още по-силни супербактерии, а правилна употреба на старите.„Лечението с антибиотици наистина е изкуство. То не е толкова елементарен процес, колкото някои си въобразяват, че е. При вирусни инфекции антибиотиците не помогат. Антибиотиците са такива средства, които се използват само за повлияване на бактерии. Съответно и инфекции, които са предизвикани от бактерии\", посочи проф. д-р Мариана Мурджева.„Принципът е, че всеки микроб трябва да се лекува с този антибиотик, който действа на него. В болниците се използват широкоспектърни, евтини антибиотици, които селектират много опасни щамове, резистентни към повечето антибиотици. Антибиотиците са спасили толкова човешки живота, колкото никои други лекарства. Неправилната и масовата употреба на антибиотиците доведе, през последните 30 години, до един вече застрашаващ здравето на човечеството проблем\", коментира директорът на Националния център по заразни и паразитни болести проф. д-р Тодор Кантарджиев.„Бедите, които  причиняват антибиотиците са намаляване на човешкия живот, много скъпо лечение, нетрудоспособност на болните хора. Всички тези загуби за човечеството са по-големи от тези, причинени от СПИН-а, грипа и туберкулозата\", допълни проф. д-р Кантарджиев.„Резистентността към тези антибиотици нараства. Ако това продължава и в следващите десетилетия, до 2050 ще имаме 700 000 смъртни случая, 33 хиляди от тях ще бъдат в Европа\", разкри проф. д-р Мурджева.Въпреки че според Центъра по заразни и паразитни болести в българските болници се използват два пъти повече широкоспектърни антибиотици, отколкото в Европа, проблемът е световен. ООН вече призова всички страни да се обединят срещу антибиотичната резистентност, а Съвета на Европа поиска от държавите-членки да имат програми за правилна употреба на антибиотици - и в хуманната, и във ветеринарната медицина. Дистанционен курс за лекари и студенти по рационална употреба вече е достъпен и на страницата на българския Център по заразни и паразитни болести. ", "date": "2019.11.30", "title": "СЗО: Антибиотиците стават все по-вредни"}
{"url": "http://www.cross.bg/bekum-biznes-miliona-1619219.html", "text": "/КРОСС/  Модната марка на Виктория Бекъм отново отчете загуба: през 2018 г. нейният бизнес загуби 12,3 милиона паунда (15,6 милиона долара), въпреки факта, че дрехите и аксесоарите на тази марка се продават по целия свят в повече от 400 магазина, съобщи Би Би Си.Бизнесът на бившата звезда на Spice Girls носи загуби за единадесета поредна година - от създаването на компанията през 2008 година. Самата Виктория Бекъм казва, че този проект не е суета: и иска да го превърне в печеливш.„Искам марката да съществува след 10, 20, 30, 40 години и ако трябва ще отида на нула и след това ще печеля\", каза тя в интервю за Financial Times през март тази година. „Ние сме на прав път, но не нещата не се случват за един ден\", допълни тя.За да увеличи продажбите, компанията опита различни начини: пусна собствена козметика, влезе в партньорство с Reebok и обяви намаление на цените. Но резултатите от 2018 г. все още бяха разочароващи.Не само Виктория Бекъм има финансови затруднения, но и съпругът й Дейвид. Общите приходи на техния бизнес, който се управлява от холдинговата компания Beckham Brand Holdings, през 2018 г. намаляха с 18% до 45,8 милиона паунда.Напускайки спорта, Дейвид Бекъм заяви, че иска сериозно да се включи в изграждането и развитието на бизнес. Той продължава да е „рекламно лице\", участва в реклами за L'Oreal, Adidas, Armani, Gillette и Pepsi Co, а понякога и във филми. Но и като предприемач той успя да започне производството на собствени модни стоки, обувки и парфюми.Многостранният бизнес на Бекъм се ръководи от водещата холдингова компания Beckham Brand и дъщерните дружества DB (David Beckham) Ventures и Seven Global, които от своя страна притежават акции в различни компании, включително във футболния клуб Inter Miami FC, който бившият капитан на Англия иска да направи най-добрия клуб в Америка.Тази пролет бивш футболист и съпругата му закупиха акциите в Beckham Brand Holdings на дългогодишния си бизнес партньор Саймън Фулър (бивш мениджър на Spice Girls и създател на най-високо оцененото американско телевизионно шоу American Idol) и придобиха контрола над марката.Въпреки намалението на печалбата, двойката Бекъм получи над 11 милиона паунда тази година дивиденти и няма причина да се говори за евентуален фалит. По-скоро вестниците пишат за „леко отслабване на магията на Бекъм\", който досега „превръщаше всичко, до което се докосне, в злато\". ", "date": "2019.11.30", "title": "Бизнесът на семейство Бекъм е губещ от години"}
{"url": "http://www.cross.bg/rihter-zemetresenie-gurtziya-1619188.html", "text": "/КРОСС/  Ново земетресение е регистрирано в Гърция тази нощ. Земният трус е бил със сила 4.5 по Рихтер и е с епицентър близо до град Ламия. Това съобщават от Европейския сеизмологичен център.Трусът е усетен в 22.46 часа. Засега няма информация за пострадали, жертви или материални щети.Припомняме, че в сряда силно земетресение разтърси гръцкия остров Крит. То бе с магнитут 6.1. ", "date": "2019.11.30", "title": "4.5 по Рихтер в Гърция "}
{"url": "http://www.cross.bg/dyrus-hilyadite-dyshi-1619214.html", "text": "/КРОСС/  Хилядите останали без дом след опустошителното земетресение от 6,4, което удари адриатическото крайбрежие на Албания, имат нужда от храна, одеяла и дрехи, съобщават от Ройтерс, цитирани от БГНЕС.На помощ на пострадалите се притекоха хуманитарни организации от редица европейски страни, включително България, тъй като времето в страната се разваля.Студът и честият дъжд създават допълнително притеснение за хората, чийто домове бяха сринати до основи в Дуръс. Операциите по издирването на оцелели в града бяха прекратени, тъй като според спасителните екипи, подпомагани от специално обучени кучета, под руините няма повече затрупани хора.Жертвите на бедствието са 49 души. Над 2000 души са ранените.През последните дни районът на Дуръс е бил разтърсен от най-малко 600 вторични труса, най-силният от които с магнитуд от 5 по Рихтер. ", "date": "2019.11.30", "title": "Хилядите останали без дом в Дуръс имат нужда от храна, одеяла и дрехи "}
{"url": "http://www.cross.bg/snyag-pekin-purvi-1619190.html", "text": "/КРОСС/  Първи сняг в Пекин за тази зима, съобщава БГНЕС. Снеговалежът започна още в петък следобед в северозападната част на града и бързо покри улиците и сградите с бяла пелена.Мнозина от жителите и гостите на китайската столица бяха въодушевени от първите снежинки и излязоха от домовете си, за да се насладят на чистия въздух.До събота сутрин целият мегаполис беше покрит с дебели преспи сняг. Древните сгради в златно и червено сега са изцяло в бяло, а дърветата се превиват под тежестта на снега.Според синоптиците най-дебелите преспи са в северозападната част на Пекин и достигат 11 сантиметра. Не се очаква обаче снежната пелена да се задържи дълго, тъй като в неделя се очаква затопляне на времето.Натрупалият сняг в планинските райони обаче ще остане. ", "date": "2019.11.30", "title": "Първи сняг в Пекин за тази зима (СНИМКИ) "}
{"url": "http://www.cross.bg/mitzotakis-sreshta-trump-1619222.html", "text": "/КРОСС/  Гръцкият премиер Кириакос Мицотакис заминава за Вашингтон на 7 януари, за среща с американския президент Доналд Тръмп , съобщава в. „Катимерини\".Визитата в Белия дом идва в особено критичен за Гърция момент, в който огромен брой нелегални имигранти ежедневно пристигат на Егейските острови. Ситуацията се усложнява допълнително и от сондажите на Турция в Изключителната икономическа зона на Кипър, както и от настояването на Анкара за меморандум за разбирателство с Либия, който има за цел да очертае морските зони. ", "date": "2019.11.30", "title": "Мицотакис се среща с Тръмп на 7 януари"}
{"url": "http://www.cross.bg/mikov-mihail-evropa-1619191.html", "text": "/КРОСС/   „Социалната политика е тежкият проблем в България\". Това каза в интервю за предаването „Денят започва с Георги Любенов\" по БНТ Михаил Миков от БСП. Думите му са по повод оставката на социалния министър Бисер Петков, поискана и дадена вчера. „Социалните разходи от БВП, като съотношение, ние сме далеч под средното на Европа\", допълни той. Според Миков, едно дясно управление няма как да даде повече за социални дейности.Освобождаването на министър Бисер Петков той определи като \"изпускане на пара\". По темата за назначаването на Иван Гешев за нов главен прокурор, Миков коментира, че президентът Румен Радев подписа указа за назначаването на Иван Гешев. Той е на мнение, че трябва време, за да се видят действията на новия главен прокурор, да се види до колко ще има промени във функционирането на прокуратурата. „С интерес ще следя действията, става въпрос за действия, които са свързани с една сфера, която ни наблюдава светът и Европа, борба с престъпността и корупцията\", изтъкна социалистът.Според Миков, по отношение на съдебната власт ние постоянно правим промени, очаквайки, че промените сами по себе си променят нещо. „Усещането за справедливост е много тънка работа. Но в едно общество, раздирано от дълбоки неравенства, трудно се постига справедливост, дори и когато става въпрос за законосъобразни решения\", подчерта той. По въпроса за предложението, Сотир Цацаров да оглави КПКОНПИ, Михаил Миков изрази мнение, че не бива да се забравя, че той има, освен седемте години начело на прокуратурата, и дълга съдийска кариера, свързана с гражданското право.", "date": "2019.11.30", "title": "Михаил Миков, БСП: „Социалната политика е тежкият проблем в България”"}
{"url": "http://www.cross.bg/ppoizvodctvoto-mlyao-pavite-1619192.html", "text": "/КРОСС/  Глoбaлнaтa тeндeнция ĸъм yнивepcaлнa ĸoмпютъpизaция знaчитeлнo oпpocтявa paбoтнитe пpoцecи в мнoгo oблacти и пoзвoлявa пocтигaнeтo нa бeзпpeцeдeнтни peзyлтaти. Pycĸитe пpoизвoдитeли нa мляĸo нe изocтaвaт oт cвeтoвнитe cтaндapти и дopи ca гoтoви дa пpeдлoжaт нa пaзapa нoви и нeoчaĸвaни peшeния.Πpoтoтип нa oчилa зa виpтyaлнa peaлнocт e тecтвaн във фepмa в Mocĸoвcĸa oблacт зa пoдoбpявaнe нa ycлoвиятa зa ĸpaви, пишe caйтът нa Mиниcтepcтвoтo нa зeмeдeлиeтo и xpaнитe нa Mocĸoвcĸa oблacт. Eĸcпepимeнтaлнитe тecтoвe бяxa пpoвeдeни oт ĸoмпaниятa Міlknеwѕ във фepмaтa \"Pyc Moлoĸo\" нa ĸpaйгpaдcĸия paйoн Paмeнcĸи.Koмбинaциятa oт дългoгoдишeн oпит и тexнoлoгии e ĸлючът ĸъм ycтoйчивoтo paзвитиe нa индycтpиятa. Зa peшaвaнeтo нa нaлeжaщи пpoблeми в пpoизвoдcтвoтo нa мляĸo вce пoвeчe ce вĸлючвaт eĸcпepти нe caмo в cпeциaлизиpaни oблacти, нo и cпeциaлиcти в oблacттa нa ИT тexнoлoгиитe.Ocвeн физичecĸитe нyжди, изcлeдoвaтeлитe зaпoчвaт дa oбpъщaт пoвeчe внимaниe нa eмoциoнaлнoтo cъcтoяниe нa живoтнитe. Πpимepи зa млeчни фepми oт paзлични cтpaни пoĸaзвaт, чe в cпoĸoйнa aтмocфepa ĸoличecтвoтo, a пoняĸoгa и ĸaчecтвoтo нa мляĸoтo знaчитeлнo ce yвeличaвa.Aмepиĸaнcĸитe фepмepи инcтaлиpaт в бoĸcoвeтe aвтoмaтичнo въpтящи ce чeтĸи, ĸoитo зaмecтвaт мacaжиcтa нa ĸpaвитe. B Eвpoпa ce изпoлзвaт poбoтизиpaни cиcтeми, зa дa ocигypят мaĸcимaлнo cвoбoднo движeниe нa дoбитъĸ във фepмaтa. B Πoдмocĸoвиeтo пpoизвoдитeлитe инcтaлиpaт звyĸoвo oбopyдвaнe зa излъчвaнe нa ĸлacичecĸa мyзиĸa, чийтo peлaĸcиpaщ eфeĸт влияe пoлoжитeлнo нa пpoизвoдcтвoтo нa мляĸo.Cлyжитeли нa eднa oт нaй-гoлeмитe фepми в peгиoнa нa Mocĸoвcĸa oблacт, зaeднo c ИT eĸcпepти, peшиxa дa пpoвeдaт eĸcпepимeнт, cлeд ĸaтo пpoyчиxa eфeĸтa oт виpтyaлнaтa peaлнocт и paзpaбoтиxa мaĸeт нa VR oчилa.Cпopeд aнaлиз нa блaгocъcтoяниeтo нa млeчнитe гoвeдa oт cътpyдници нa yнивepcитeтa Wаgеnіngеn Unіvеrѕіtу в Hидepлaндия, ycлoвиятa нa oĸoлнaтa cpeдa oĸaзвaт знaчитeлнo влияниe въpxy здpaвeтo нa ĸpaвитe и, ĸaтo cлeдcтвиe, въpxy ĸaчecтвoтo и ĸoличecтвoтo нa пpoизвeдeнoтo мляĸo. Teзи oтĸpития ce пoтвъpждaвaт и oт изcлeдoвaтeли oт Шoтлaндcĸия ceлcĸи ĸoлeж в Шoтлaндия. Bъз ocнoвa нa интepвютa cъc зeмeдeлcĸи cтoпaни, изпoлзвaщи paзлични cиcтeми зa пoдoбpявaнe нa xyмaннoтo oтнoшeниe ĸъм живoтнитe, бeшe фopмyлиpaнa вpъзĸa мeждy пoлoжитeлния, вĸлючитeлнo eмoциoнaлeн, oпит нa ĸpaвитe и пoлoжитeлния eфeĸт въpxy пpoизвoдcтвoтo нa мляĸo.Paзpaбoтчицитe нa cтyдиoтo зa виpтyaлнa peaлнocт, в cътpyдничecтвo c вeтepинapи и ĸoнcyлтaнти oт пpoизвoдcтвoтo, aдaптиpaxa чoвeшĸи VR-oчилa, ĸaтo взexa пpeдвид cтpyĸтypнитe ocoбeнocти нa глaвaтa нa ĸpaвитe. Bъз ocнoвa нa мнoгoбpoйни пpoyчвaния нa зpeниeтo нa гoвeдa, пoĸaзвaщи, чe ĸpaвитe пo-дoбpe възпpиeмaт нюaнcи нa чepвeнaтa чacт oт cпeĸтъpa и пo-cлaбитe зeлeни и cини тoнoвe, apxитeĸтитe пo виpтyaлнa peaлнocт cъздaдoxa и yниĸaлнa пpoгpaмa зa cимyлaция нa лятнo пoлe.Πoдoбpeниятa нa тexнoлoгиитe тpябвa дa зaceгнaт индycтpиятa ĸaтo цялo. Πo вpeмe нa пъpвия тecт eĸcпepтитe peгиcтpиpaт нaмaлявaнe нa тpeвoжнocттa и пoвишaвaнe нa oбщoтo eмoциoнaлнo нacтpoeниe нa cтaдoтo. Bлияниeтo нa VR oчилaтa въpxy пpoизвoдcтвoтo нa мляĸo oт ĸpaви щe бъдe пoĸaзaнo oт дoпълнитeлнo цялocтнo пpoyчвaнe. Зaпaзвaйĸи пoлoжитeлнa динaмиĸa нa нaблюдeниятa, paзpaбoтчицитe възнaмepявaт дa мaщaбиpaт пpoeĸтa и дa мoдepнизиpaт вътpeшнaтa cфepa нa пpoизвoдcтвoтo нa млeчни пpoдyĸти. ", "date": "2019.11.30", "title": "В Русия сложиха VR очила на кравите"}
{"url": "http://www.cross.bg/chasa-sofiya-andreii-1619173.html", "text": "/КРОСС/ Ипсала/Турция.От 14.00 часа в гр. Ипсала, Одрин в Турция, Министър Теменужка Петкова ще участва в церемония по въвеждане в експлоатация на проекта ТАНАП.***София.От 08.30 часа в зала „Джон Атанасов\" ще се състои откриване на международния ендоваскуларен конгрес с домакин проф. Иво Петров, водещ инвазен кардиолог и ангиолог. На събитието ще присъстват. Йорданка Фандъкова, кмет на град София, Николина Ангелкова, министър на туризма, Емил Караниколов, министър на икономиката, Бойко Пенков, зам.-министър на здравеопазването и други.***София.от 9.00 часа в храм „Св. Андрей\" ще започне Архиерейска света Литургия, оглавена от епископ Поликарп по случай Андреевден.***София.От 11.00 часа кметът на София Йорданка Фандъкова ще се включи в залесяването на Новата гора на София.***София.Oт 18.00 часа в храм „Св. Андрей\" ще бъде отслужена Велика Вечерня по случай Андреевден.***Бургас.От 10.00 часа в кв. „Работнически жилища\" зад Военна болница Община Бургас ще засади 35 дървета.***Димитровград.От 17.30 часа на централния площад ще бъдат запалени светлините на най-голямото живо коледно дърво в България - „Дървото на надеждата\".***Пловдив.От 12.30 часа в зала „Пълдин\" на хотел „Рамада\" ще се проведе открита дискусия на тема „Киберсигурност и технологични решения във вашата организация\".***Шумен.От 14.00 часа пред Общината ще се проведе протест „Да си върнем България\" ", "date": "2019.11.30", "title": "Предстоящи събития на 30 ноември"}
{"url": "http://www.cross.bg/yanyari-shtafetata-plovdiv-1619176.html", "text": "/КРОСС/ Пловдив ще предаде щафетата на следващите Европейски столици на културата навръх годишнината от старта на мащабния проект, научи Капана.БГ. Церемонията ще се състои на 12 януари 2020 г. Почти сигурно е, че общината и „Пловдив 2019\" ще се спрат на тази дата. Другият коментиран вариант е 13 януари.В събитието ще участват всички творчески гилдии и културни институции от града. Техни представители се събраха на среща в кметството днес с екипа на фондацията, инициирана от градоначалника Здравко Димитров. Тя бе затворена за медиите. Каква точно ще е програмата на церемонията през януари, ще се разбере през декември. ", "date": "2019.11.30", "title": "Пловдив предава щафетата на следващите Европейски столици на културата на 12 януари "}
{"url": "http://www.cross.bg/tema-stolitzata-blokove-1619174.html", "text": "/КРОСС/ Тема: Код: червено! - бившият лидер на БСП Михаил МиковТема: Поклон пред Мастера! - спомените за Стефан Данаилов на Анета Сотирова, Боряна Пунчева и Елена ПетроваТема: Визии за София - гостуват главният архитект на столицата Здравко Здравков и гръцкият архитект Сотирис ЦолусТема: Да представяш България на \"Евровизия\" - Виктория Георгиева в студиото на БНТТема: Когато музиката среща театъра - Дони в съботното утроТема: \"Живите архиви\": БНТ на 60!Тема: Черен Петър вместо Черен петък - къде?Тема: Милиони мигове - певицата Румяна Коцева с покана за концертТема:  Да редактираш Вазов. Трябва ли „Под игото\" да има съвременна версия?Тема:  За първото бебе от 34 години в Горно Лешко и родителите му, избрали гледката на село пред панелните блокове в столицата. Разказва Галя Щърбева.Тема:  Шест минути, които разплакаха България. Роза Колчагова за „Баба\" - най-споделяната анимация в мрежата. ", "date": "2019.11.30", "title": "Теми и гости в сутрешните блокове на телевизиите"}
{"url": "http://www.cross.bg/andreii-andreevden-praznik-1619177.html", "text": "/КРОСС/  Православната църква почита на 30 ноември паметта на Св. Апостол Андрей Първозвани, който пръв от апостолите е бил повикан да тръгне след Христа.Българският народ отбелязва Андреевден като празник на семето (зърното). Този ден се свързва с разбирането, че светлината в денонощието започва да расте - наедрява, затова някъде се нарича Едреевден, а слънцето да помръдва \"както пиле в яйце\", всеки ден по-малко денят се увеличава колкото с просено зърно. Макар и оскъдна, надеждата за светлина внася свежест и ведрина в душите на хората.Според народното вярване Андреевден се нарича още и Мечкинден. Легендата разказва, че свети Андрей единствен от апостолите нямал празник, та възседнал една мечка и отишъл при Бога. Господ му казал \"Който тебе не празнува, да го язди твоя кон\". Затова на 30 ноември в определени региони на България варят царевица и я прехвърлят през комина, като викат: \"На ти, мечко, варен кукуруз, да не ядеш суровия и да не ядеш стоката и човеците\".Традицията повелява сутринта рано да се взима от наедрялото зърно и да се хвърли в камината - нагоре, за да растат високо всички житни растения и да са едри като набъбналата царевица, пише БГНЕС.На особена почит на този ден са младите булки, а именно на тях се пада ритуалът с хвърлянето на варените семена, та както бързо наедряват те, тъй и булките да пълнеят с новите рожбиНа трапезата на този ден трябва да присъства жито, боб, леща, грах, просо или ечемик.Имен ден празнуват Андрей, Андриян, Андрея, Андро, Храбър, Храбрин, Силен, Дешка, Първан и др. ", "date": "2019.11.30", "title": " Отбелязваме Андреевден, денят започва да расте"}
{"url": "http://www.cross.bg/chasa-tryd-telegraf-1619175.html", "text": "/КРОСС/ в. 24 часа -  Разследването на Виктор Иванов за втората пенсия отнесе Бисер Петковв. Монитор -  „Черният петък\" свали Париж на две минимални заплатив. Монитор - US посланикът у нас Херо Мустафа: Партньорството между България и САЩ е на ново ниво на растеж след срещата Борисов-Тръмпв. Телеграф - Червеният бик ни подгрява за ЧНГв. Труд -  Стандартът ни на живот е 50% от средния за ЕСв. Труд - Н. Пр. посланик Херо Мустафа: Корумпираните във властта без визи за САЩв. Труд - Банките по-бавно ще отнемат дома на длъжникв. 24 часа - Модерно съоръжение в Кубратово доближава „Софийска вода\" до енергийно неутрален бизнесв. 24 часа - Световноизвестният архитект Фуксас прави „Св. Неделя площад за хоратав. 24 часа -  Разследват Efbet в 5 държави за пране на пари, финансови машинации и злоупотреба с лични даннив. Телеграф -  Чакат папата в храм под липитев. Телеграф - Удариха банда източила 1 млн. евро от картив. 24 часа - Петя Димитрова, главен изпълнителен директор и председател на Управителния съвет на Пощенска банка: Стартираме мащабна трансформация на още по-голямата си клонова мрежа, за да осигурим отлично потребителско изживяванев. 24 часа - Радослав Златков, главен технически директор на \"Виваком\": Качеството на мрежите и услугите трябва да е водещов. 24 часа - Ген. проф. д-р Венцислав Мутафчийски, началник на Военномедицинска академия: Живея с чувството за грешност, за да ме държи буденв. Монитор - Сам Сондерс, криейтив директор: Технологиите ни заливат с ненужна информацияв. Телеграф - Певицата Виктория Георгиева: Уча папагала си да казва Евровизияв. Труд - Младата актриса Луиза Григорова-Макариев пред \"Труд\": Любовта е всекидневна работав. 24 часа - От демократичния елит очаквахме повечев. Монитор - Българите и лошият гении Меегерерв. Сега -  Аналоговите хора регулират дигиталния бизнесв. Сега - „Под игото\" или „От долната страна на потисничеството\"в. Сега - Морално късогледство разяжда обществотов. Телеграф - Билет за морален апокалипсисв. Труд - Изгубени в (евро) стандартитев. Труд - Кой се страхува от споделената икономика   ", "date": "2019.11.30", "title": "Преглед на вестниците "}
{"url": "http://www.cross.bg/promeni-po-seriozni-merki-1619179.html", "text": "/КРОСС/  Множество протести с искане за по-сериозни мерки срещу климатичните промени се проведоха в различни градове по целия свят. Демонстрациите се състояха вчера - дни преди началото на международната конференция за климата в Мадрид, предаде Асошиейтед прес. Протестите започнаха в Австралия, която беше обхваната от опустошителни горски пожари. Младата екоактивистка Грета Тунберг, която преди година започна климатични стачки в Швеция и вдъхнови хиляди ученици да я последват, написа в \"Туитър\": \"Всеки е нужен. Всеки е добре дошъл. Присъединете се към нас\".Демонстрации имаше от още в Унгария, Белгия, Южна Корея, Полша, Великобритания, Турция, Италия, Испания, Португалия, Франция и Германия.„Виждаме хиляди млади хора, които са излезли на улицата, защото проблемът с климатичните промени е сериозен. Той обаче е игнориран от система, която пренебрегва своите отговорности\", каза португалския студент Франциско АраужоВ Берлин около 20 протестиращи скочиха в ледените води на река Шпрее срещу парламента, за да накарат правителството да предприеме още по-сериозни мерки за намаляването на парниковите газове.Пред фондовата борса в Йоханесбург десетки активисти държаха транспаранти с надписи: \"Не на въглищата\"! Множество нигерийски младежи протестираха в центъра на град Лагос с плакати, на които пишеше: \"Няма планета Б\" и \"Стига сте отричали, че Земята загива\". ", "date": "2019.11.30", "title": "Протести с искане за по-сериозни мерки срещу климатичните промени в над 12 държави"}
{"url": "http://www.cross.bg/bulgariya-standard-reiiting-1619178.html", "text": "/КРОСС/  Meждyнapoднaтa peйтингoвa aгeнция Standard & Poor's повиши кредитния рейтинг на България с положителна перспектива. Това съобщиха от Министерството на финансите. Повишението на рейтинга е в резултат на устойчивото развитие на икономиката на България, без натрупване на макроикономически дисбаланси. Фискалните и външните баланси са силни, а напредъкът по присъединяването на България към Механизма на валутния курс II е стабилен.Според рейтинговата агенция страната ни е изпълнила своите ангажименти по Плана за действие за присъединяване към валутно-курсовия механизъм ERM II и Банковия съюз, но също така агенцията отбелязва, че окончателното решение за това не е изцяло под неин контрол.Анализаторите от Standard & Poor's очакват, че прогресивно укрепващата фискална и външна позиция на България ще продължи, като страната ще се развива устойчиво в условия на по-слаба външна икономическа среда.В социалната мрежа Facebook министър-председателя Бойко Борисов определи повишения кредитен рейтинг на България като „поредната добра експертна оценка за политиките, които провеждаме в сферите на икономиката и финансите\". ", "date": "2019.11.30", "title": "Standard & Poor's повиши кредитния рейтинг на България"}
{"url": "http://www.cross.bg/predi-zatvora-zayavi-1619186.html", "text": "/КРОСС/  Лондонската полиция потвърди самоличността на убития от полицаите нападател. Атаката е дело на 28-годишния Усман Хан, живеещ в Стафордшър, съобщава Ройтерс.По данни на в. \"Таймс\" през 2012 г. той е бил осъден за престъпление, свързано с ислямския тероризъм. Хан е бил освободен от затвора година преди нападението, след като приел да носи гривна, позволяваща да бъде проследен.По-рано Скотланд ярд потвърди, че при вчерашното нападение на Лондонския мост са загинали двама души освен извършителя, а други няколко са ранени.В интервю преди вечерното заседание на кризисния комитет \"Кобра\" на британското правителство премиерът Борис Джонсън определи като грешка факта, че \"опасни престъпници могат да излизат предсрочно от затвора\".\"Трябва да се откажем от този навик и да налагаме подходящите присъди на опасни престъпници, особено на терористи\", добави премиерът.Джонсън е фаворит в проучванията на общественото мнение преди изборите следващия месец, припомня Ройтерс. Той обеща да увеличи наказанията за тероризъм и да увеличи броя на полицаите на британските улици.Генералният секретар на Интерпол Юрген Щок пък заяви, че организацията е готова да предостави на британските власти всякаква помощ свързана с терористичното нападение в Лондон, предаде ТАСС.Щок заяви снощи в Туитър, че мисли за жертвите на атентата и съчувства на семействата им. Генералният секретар на Интерпол изрази признателност \"за бързите действия на тези, които реагираха първи и за смелостта, проявена от представители на обществеността\". ", "date": "2019.11.30", "title": "Разкриха кой е терористът, окървавил Лондон бридж"}
{"url": "http://www.cross.bg/nyakakuv-ypravlenieto-slavkova-1619181.html", "text": "/КРОСС/  „Бих определила тази оставка като изненада\". Това мнение изказа в интервю за предаването „Събуди се\" по Нова телевизия социологът от „Тренд\" Евелина Славкова. „Това е нов жанр, който наблюдаваме при управлението на Борисов. Най-често сме ставали свидетели на оставки, когато има някакъв много сериозен скандал или някакъв много сериозен проблем\", допълни тя.По думите й, до този момент по-голямата част от министрите при управлението на Борисов са се разделяли с поста си на база на някакъв публичен скандал, на който сме станали свидетели. „Тук вече забелязваме нов детайл, искане на оставка заради натрупани във времето проблеми, въпреки че в настоящия момент по-скоро виждаме, че в сферата на здравеопазването има проблеми, отколкото в сферата на труда и на социалната политика\", каза още Евелина Славкова. ", "date": "2019.11.30", "title": "Социологът: Оставката на Бисер Петков е изненада"}
{"url": "http://www.cross.bg/litza-oblastite-godina-1619180.html", "text": "/КРОСС/   За поредна година международната общност отбелязва 1 декември - Световния ден за борба със СПИН и организира Европейска седмица за изследване за ХИВ и вирусни хепатити в периода 22-29 ноември 2019 г.Тази година Световният ден за борба срещу СПИН е под надслов „Промените се правят от общностите\".В света по данни на Глобалната програма по СПИН близо 38 милиона души живеят с ХИВ/СПИН, като само през 2018 г. броят на новите случаи е 1.7 милиона. Повече от половината от всички нови инфекции са сред уязвими групи и техните партньори.До края на 2018 г. близо  24 милиона лица, живеещи с ХИВ/СПИН, са получили лечение.През 2018 г. в Европа са регистрирани нови 142 000 лица (12 000 повече от предходната година), от които 26 000 в страните от Европейския съюз. За страните от ЕС данните показват, че 49% са открити в късен стадий на инфекция, а 64% от късно диагностицираните са на възраст над 50 г.В България за периода 1986 г. - 15.11.2019 г. са регистрирани общо 3 244 лица с ХИВ инфекция. От началото на 2019 година са открити нови 218 ХИВ - позитивни лица. Запазва се тенденцията от последните години броят на новоинфектираните мъже да е многократно по-голям от този на новоинфектираните жени. Съотношението мъже/жени през настоящата година е 5:1 (182 мъже и 36 жени).Общо 242 000 лица са изследвани за ХИВ през първите десет месеца на годината, като 22% от тях са открити в КАБКИС.Относно начина на инфектиране - запазва се тенденцията от последните години: и през настоящата година 84% от новорегистрираните с ХИВ-инфекция са се инфектирали по сексуален път (51% са мъже, които са имали сексуални контакти с други мъже и 33% са лица с хетеросексуални контакти). От всички новорегистрирани 16% са инфектирани при инжекционна употреба на наркотици, като има ръст на увеличение с 3-4 % в сравнение с предходните години.И тази година най-засегната е възрастовата група 30-39 г. - 40%, следвана от възрастовата група 20-29 г. - 23%. През последните няколко години се наблюдава тенденция на  увеличение и във възрастовата група над 50 години.Географското разпространение показва, че по-голямата част от новоинфектираните с ХИВ са предимно в големите градове: София - 94 лица, в област Пловдив - 22 лица, Варна - 15 лица, Пазарджик - 13 лица, Русе - 8 лица, в областите Велико Търново и Монтана по 7 лица, в областите Кюстендил и Плевен по 5 лица, в областите Бургас, Разград и Стара Загора по 4 лица, в областите: Враца, Сливен, Смолян, София област и Хасково по 3 лица, в областите Видин, Добрич, Ловеч, Силистра и Ямбол по 2 лица и по един случай в областите Благоевград, Габрово, Търговище и Шумен.Данните показват, че 7% от новите случаи през 2019 г. са чужди граждани от различни региони на света (от 11 различни държави).Министерство на здравеопазването осигурява безплатна антиретровирусна терапия на всички нуждаещи се лица, независимо от техния здравноосигурителен статус. Прилагането на антиретровирусната терапия удължава живота на пациентите и подобрява качеството им на живот.Към 31 октомври 2019 г. общо 1 686 лица с ХИВ се проследяват в петте сектора за лечение на пациентите с ХИВ/СПИН, а 1 633 (97%) от тях получават съвременна антиретровирусна терапия.Дейностите за превенция на ХИВ сред лицата от уязвимите групи се предоставят от НПО, с които МЗ е сключило договори.За последното тримесечие на 2019 г. екипите на НПО са достигнали до общо 3 815 лица от уязвимите групи, в т. ч. 1 550 лица, инжекционно употребяващи наркотици, 1 712 мъже, които имат сексуални контакти с мъже и 553 лица, предлагащи сексуални услуги. Раздадени са общо 27 864 пакета за безопасни инжекционни практики, както и 20 735 комплекта предпазни средства. На всички лица е предоставено консултиране за ХИВ и са насочени към лечебни и здравни заведения при необходимост.В страната функционират и 13 Кабинета за анонимно и безплатно консултиране и изследване за ХИВ, както и 17 мобилни кабинета, които предоставят здравно-превантивни услуги сред населението и уязвимите групи.Честотата на новорегистрираните случаи с ХИВ инфекция на 100 000 души население за България е 4.4. За сравнение в страните от ЕС през 2018 г. този показател е 5.1. ", "date": "2019.11.30", "title": "В България 97% от хората с ХИВ/СПИН са на терапия"}
{"url": "http://www.cross.bg/armiya-voiina-vtorata-1619169.html", "text": "/КРОСС/ 1406 г. - Григорий XII е избран за папа.1700 г. - В битката при Нарва шведската армия, предвождана от крал Карл XII, побеждава значително по-многобройната руска армия на Петър Велики.1789 г. - Генуа продава на Франция остров Корсика.1829 г. - Съгласно решенията на Лондонската конференция Турция се задължава да даде пълна независимост на Гърция.1853 г. - Руският военен флот унищожава турските военни кораби в морската битка при Синоп.1919 г. - Приет е Закон за търговията със зърнени храни и с произведенията от тях, с който се установява държавен монопол върху износа на зърнени храни от България.1922 г. - В състава на РСФСР е образувана Чеченска автономна област.1936 г. - По време на пожар в Лондон изгаря построената през 1851 г. палата на Великото изложение, известна като Кристалната палата.1938 г. - Правителството на Чехословакия капитулира и се съгласява да изпълни подписаното в Мюнхен съглашение между Хитлеристка Германия, Италия, Франция и Великобритания, което дава право на Германия да анексира Судетската област на Чехословакия, с 30% население от немски произход.1939 г. - Зимната война: Червената армия нахлува във Финландия1942 г. - Втората световна война: Провежда се морската битка при Тасафоранга между японските и американските военни флотове.1944 г. - Втората световна война: С освобождаването на сръбския град Нови Пазар от Първа армия завършва първата фаза от участието на България във Втората световна война на страната на Антихитлеристката коалиция.1956 г. - Американският телевизионен канал СBS за първи път използва видеокасета за излъчване на програма в ефир.1962 г. - Бирманският политик У Тан е избран за генерален секретар на ООН.1966 г. - Барбадос получава национална независимост от Великобритания.1967 г. - Британският протекторат Южен Йемен обявява независимост.1975 г. - Основана е Народно-революционната партия на Бенин.1979 г. - Премиера на албума The Wall на Pink Floyd1982 г. - Премиера на най-продавания албум за всички времена - Thriller на Майкъл Джексън.1993 г. - Подписан е договор между Абхазия и Грузия за прекратяване на военния конфликт между двете държави.1993 г. - Президентът Борис Елцин утвърждава новия герб на Русия.1998 г. - 32-годишният Любчо Георгиевски става премиер на Македония. ", "date": "2019.11.30", "title": "30 ноември в историята"}
{"url": "http://www.cross.bg/dimitur-depytat-oto-1619171.html", "text": "/КРОСС/Проф. д-р Георг Краев, културологДимитър Рашков, скулптор, художникПроф. Елена Кутева, музиковед, директор на Национален фолклорен ансамбъл „Филип Кутев\"Ивайло Калоянчев, актьорИван Христов, телевизионен продуцент и водещИван Цанев, поетНиколета Лозанова, тв водещаНиколина Ангелкова, министър на туризмаД-р Тинка Данчева, управител на ДКЦ „Софиямед\"Димитър Павлов, радио и тв водещКрасимир Събев, депутат от ГЕРБ в 44-ото НССветослав Овчаров, сценарист и кинорежисьорСтанислав Владимиров, депутат от „БСП за България\" в 44-ото НССтефан Софиянски, служебен министър-председател в периода 19 февруари 1997 - 20 май 1997 г.  ", "date": "2019.11.30", "title": "Рождениците на 30 ноември "}
{"url": "http://www.cross.bg/andreii-mechkinden-andreevden-1618988.html", "text": "/КРОСС/ На 30 ноември почитаме паметта на свети апостол Андрей Първозвани. Андрей е ученик на Христос, един от Дванадесетте апостоли, брат на апостол Петър.Разпънат е на кръст в гръцкия град Петра. Кръстът му, с формата формата на буквата Х, е известен в иконографията и средновековното изкуство като \"Андреев кръст\".След падането на Византия апостол Андрей е смятан за покровител на Русия.В народните вярвания днешният ден се нарича Андреевден. В различните краища на страната е известен като Андреювден, Ендрювден, Андрея, Андрей, Ендрин, Ъдрей, Ендрей, Дреювден, Едревден, Мечкинден. В народния календар Андреевден се приема като начало на зимния празничен цикъл. В цялата страна той се свързва с вярването, че от него денят започва да расте колкото просено зърно, а слънцето да помръдва както пиле в яйце.За да наедрява реколтата, в навечерието на празника стопанката слага на огнището и ново гърне и вари в него жито, царевица, боб, леща и др. На сутринта готовото вариво се изяжда вкъщи, като всеки най-напред хвърля малко нагоре в комина на огнището с пожелание да израснат високи посевите.В планинските райони (Котленско, Тревненско и др.) и в Западна България празникът се отбелязва още и като Мечкинден, почитан за предпазване от мечки.Според легендата някога св. Андрей живеел самотно като постник в една пещера, недалеч от манастир. В гората често идвали мечки, които ядели манастирския мед. Един ден светецът успял да хване мечката, възседнал я и я отвел в манастира. Оттогава Андреевден е и празник в чест на мечката и се нарича още Мечкинден, а самият светец се почита като господар на животното.Имен ден празнуват Андрей, Андриян, Андрея, Андреа.", "date": "2019.11.30", "title": "Св. ап. Андрей Първозвани (Андреевден)"}
{"url": "http://www.cross.bg/glypakut-neshta-poznae-1619016.html", "text": "/КРОСС/  Глупакът може да се познае по пет неща: суетност, зъл език, гняв и липса на уважение към мнението на другите.Индийска поговорка ", "date": "2019.11.30", "title": "Глупакът може да се познае по пет неща"}
{"url": "http://www.cross.bg/masa-nashata-dypki-1619218.html", "text": "/КРОСС/  Черна дупка, която е толкова голяма, че според учените не би трябвало да съществува, беше открита на 15 000 светлинни години от Земята, съобщава „Скай нюз\". Черните дупки се формират, след като звезда умре или експлодира, и по принцип имат маса около 20 пъти по-голяма от тази на Слънцето.Най-новото астрономическо откритие, наречено LB-1, има маса 70 пъти по-голяма от тази на звездата в центъра на нашата система, което накара учените да преосмислят теориите си за размерите на този междузвезден феномен.Според професор Лиу Джифенг, ръководител на международния изследователски екип, направил откритието, „черни дупки с подобна маса не би трябвало да съществуват в нашата галактика - поне според сега съществуващите модели за звездната еволюция\". ", "date": "2019.11.30", "title": "Откриха черна дупка, която не трябва да съществува"}
{"url": "http://www.cross.bg/agresiya-lekari-anna-1619185.html", "text": "/КРОСС/  Вчера станахме свидетели на поредния случай на брутална агресия срещу лекари. Този път в столичната болница \"Св.Анна\".Пациент удрял, душил и обиждал медици. Две лекарки са пострадали, едната - доста тежко. Тежкото състояние на една от лекарките вече е овладяно и тя е стабилизирана. Няма опасност за живота ѝ, но възстановяването ще бъде дълго, защото е получила сериозни травми, тъй като са ѝ блъскали главата в стената, заяви пред bTV говорителят на болничното заведение Антон Луков.Тя е в реанимация, достъп до нея има само лекуващият лекар. Нападателят Здравко Инджов е стар познайник на полицията в Сливен. Първо като бивш служител, а после и като криминално проявен. Срещу него има досъдебни производства за хулиганство и закана за убийство. Въпреки, че прокуратурата иска Инджов да остане в ареста, той е освободен. По-късно и домашният арест е заменен с подписка. \"По принцип е завършил, как се водеше, спортна академия, беше републикански шампион в юношеска възраст, по многобой. После работеше в полицията, а след това изкара курсове и се заминава с различни строителни дейности. Към мен винаги е бил внимателен, услужлив и учтив, оттам нататък какви са отношенията му с другите хора, оставям те да си споделят\", казва Маргарита Димитрова, съседка на нападателя.Жената разказва също и, че Инджов има добри отношения със съседите, а на нея помагал ежедневно. Той напуснал академията на МВР през 2009 г. Нападението е травмирало медиците в болницата \"Св. Анна\". \"Лекарите са изключително възмутени и притеснени, но работят защото това е техен дълг. Това не е първият такъв случай на насилие срещу лекари в България, нито в болница\", каза Антон Луков.Здравният министър Кирил Ананиев остро осъди поредната агресия над лекари и обеща, че неговият екип ще съдейства напълно на прокуратурата по случая в Окръжна болница в София.„Не приемам и осъждам всякакви такива форми на насилие над медицинския персонал в нашата страна. Върху жената е оказано и физическо, и психическо насилие. Очаквам всеки момент и директора на „Света Анна\" да ми изпрати доклада и моментално ще го изпратя на главния прокурор. Ние имаме споразумение с главната прокуратура за съвместни действия в такива моменти, като аз и моят екип ще окажем пълно съдействие. Това се случва, поне през моя мандат, доста пъти, и не мога да разбера какви са тези хора, които вършат тези деяния\", коментира министър Ананиев.Той разкри, че се предвижда като превантивна мярка срещу такива случаи на агресия да се постави видеонаблюдение в болничните заведения, които са в най-голям риск.„Мислим с бюджета за следващата година да направим една програма и да видим къде е най-належащо да се сложат тези камери. За 1 година на толкова много болници няма как да се сложат, но където е най-наложително, ще сложим и ще осигурим паричен ресурс\", обеща министърът. ", "date": "2019.11.30", "title": "Вилнелият в \"Св. Анна\" е бивш полицай и криминално проявен, лекарите притеснени "}
{"url": "http://www.cross.bg/ministur-yvrezhdaniya-petkov-1619189.html", "text": "/КРОСС/  За втори път майките на децата с увреждания от протестите \"Системата ни убива\" апелираха към премиера Бойко Борисов да не отстранява социалния министър Бисер Петков. Те излязоха с отворено писмо към министър-председателя да остави министъра в кабинета, като изтъкват заслугите му за приемането на законодателните промени за хора с увреждания, за които те протестираха месеци наред.Вчера от съобщение на Правителствената пресслужба стана ясно, че премиерът е поискал оставката заради проблеми със социалната сфера. Там не бяха посочени конкретни мотиви заради които е отстранен социалния министър. От оставката останаха изненадани коалиционните партньори от ОТ и шефът на социалната комисия в парламента д-р Хасан Адемов.Публикуваме цялото писмо на НГИ \"Системата ни убива\" без редакторска намеса:\"Г-н Борисов,Възмутени сме от отстраняването на Бисер Петков от поста министър на МТПС! Считаме, че мотивите Ви, че темповете на работа на министерството не отговарят на обществено-политическите (ВИ) очаквания са абсолютно несъстоятелни!Припомняме, че именно МТПС под ръководството на този министър създаде два ключови за живота на хората с увреждания закона - ЗХУ и ЗСУ. Имено при този министър стартира очакваната с десетилетия реформа в сферата на социалните политики за децата и хората с увреждания. Настояваме реформите да бъдат завършени и да не се протакат с неоснователно поискани от Вас оставки! Настояваме Бисер Петков да бъде върнат на поста министър на МТПС!Хората с увреждания, нямат повече време за губене! Протакането на реформата ще съсипе и унищожи човешки животи и в случая отговорността за това ще е единствено ваша!\" ", "date": "2019.11.30", "title": "Майките на деца с увреждания се опитват за втори път да спасят Бисер Петков "}
