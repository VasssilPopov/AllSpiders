{"url": "http://www.cross.bg/temperatyri-zashtoto-gradysa-1610612.html", "text": "/КРОСС/  В района на Югоизточна Европа и на Балканите ни чака един период на истинско лято с повишаващи се дневни температури.На много места в низините на България от събота нататък, особено в понеделник, ще видим температури от порядъка на 38-39 градуса по поречието на река Дунав, в източна Тракия също ще има горещи часове, особено следобед. Дневните температури ще се повишават постепенно с по два-три градуса. Сутрините все още са хладни, защото атмосферата е изстинала след тези бури през уикенда, предизвикан от циклона, дошъл от Румъния, носещ студен вятър.След изтеглянето този циклон, който вече е в Украйна и се разсейва, времето на Балканите ще бъде стабилно в следващите 10-15 дни. Условията ще са подходящи за море, планина и изобщо за дейности навън.Тъй като ще стане доста горещо, хората трябва да си припомнят основните препоръки за подобни температури, защото юли месец нямаше рекордни горещини - да се пият течности, да се носят шапки и по-широки и светли дрехи. ", "date": "2019.08.06", "title": "Същинското лято идва в края на седмицата "}
{"url": "http://www.cross.bg/plovdiv-glavnata-platna-1610607.html", "text": "/КРОСС/  Две бели платна, всяко дълго 210 метра, скриват изцяло иначе забележителната панорама на Главната в Пловдив в участъка от пл. \"Стефан Стамболов\" до Римския стадион, пише Актуално. Идеята на проекта за 70 000 лв, одобрен от фондация \"Пловдив 2019\", е минувачите да четат имената на всички досегашни европейски столици на културата и да се образоват, а през лятото платната очевидно и да пазят от сянка.Всъщност първоначално те са били закачени за климатиците на сградите по Главната, но силният порой миналият петък ги свали, заедно с климатиците, както разказват потърпевши търговци. Сега инсталацията е закрепена върху фасадите.Проблемът е, че тези платна напълно скриват най- живописната част от пешеходната Главна- невидими за минувачите остават всички красиви покриви и прозорци, средата се ограничава до витрините на магазините, а те си приличат навсякъде по света. Няма видимост към площада на Джумаята с Римския стадион и прилежащите сгради в стил сецесион, както и Джумая джамия. А точно тук се правят едни от най- емблематичните кадри в Пловдив.По проект платната трябва да стоят по този начин до края на 2019 година, но е твърде съмнително, че пловдивчани ще ги търпят толкова дълго. Това е втори опит да се покрие Главната с платна, предишният изтрая доста късо време.Снимки Веселина Божилова ", "date": "2019.08.06", "title": "Закриха с проект Главната на Пловдив  "}
{"url": "http://www.cross.bg/putnata-remontni-izvurshvat-1610614.html", "text": "/КРОСС/  На 7 и 8 август от 8 ч. до 18 ч., и на 9 август /петък/ от 8 ч. до 14 ч. на пътната връзка на п. в. „Кочериново\" в посока София - Благоевград при 84-ти км на АМ „Струма\" ще се извършват краткотрайни ремонтни дейности на асфалтовата настилка. Движението ще се пропуска чрез временно затваряне за кратки интервали от време на пътната връзка или дясната лента при излизане от АМ „Струма\" на път I-1 /E79/. Трафикът ще се регулира от сигналисти, пътни знаци и конуси. Скоростта ще бъде ограничена до 30 км/час. Необходимо е шофьорите да карат внимателно, със съобразена скорост и да спазват стриктно пътната сигнализация.  Краткотрайните ремонтни дейности ще се извършват от изпълнителя на обекта и са за негова сметка.", "date": "2019.08.06", "title": "АПИ: Шофьорите да карат внимателно при пътен възел „Кочериново"}
{"url": "http://www.cross.bg/stoiinost-leva-mitnicheskite-1610613.html", "text": "/КРОСС/  Близо 1.3 кг златни бижута на стойност над 90 000 лева откриха при съвместна проверка на лек автомобил митническите служители от ГД „Митническо разузнаване и разследване\", Териториална дирекция Южна морска и гранични полицаи от ГД „Гранична полиция\".На 02 август, на трасе „Входящи автомобили и автобуси\" на ГКПП \"Капитан Андреево\" пристига лек автомобил с швейцарска регистрация, влизащ в страната от Турция. В автомобила пътували съпрузи с двамата си синове, швейцарски граждани и техен близък, турски гражданин.Превозното средство е селектирано за щателна проверка, при която митническите служители откриват дамска текстилна чанта, пълна с медикаменти в различни опаковки. В част от опаковките вместо лекарства са открити, увити в салфетки, изделия от жълт метал - пръстени, медальони, гривни, синджири, обици, монети и колан.  Според  експертизата на вещото лице откритите накити с общо тегло 1273.74 грама са от 22 каратово злато и са на стойност 96 720 лева.В хода на проверката е установено, че чантата е собственост на съпругата. Бижутата са иззети и подлежат на отнемане в полза на държавата. По случая е образувано досъдебно производство, което се провежда от разследващ митнически инспектор под надзора на Окръжна прокуратура-Хасково.Към наказателна отговорност за престъпление по чл.242, ал.1, буква Д от НК  е привлечена 50 годишна, швейцарска гражданка. От началото на годината до момента, митническите служители на МП \"Капитан Андреево\" са задържали близо 12 кг златни и 3 кг сребърни накити, на обща стойност над 700 000 лева. ", "date": "2019.08.06", "title": "Иззеха близо 1.3 кг златни накити, укрити в лекарствени опаковки на Капитан Андреево "}
{"url": "http://www.cross.bg/ninova-horata-dymite-1610615.html", "text": "/КРОСС/  \"Проблемът с африканската чума по свинете се разраства, нови и нови райони са обхванати от болестта, а прогнозите на експерти са, че до края на август цялата страна ще бъде засегната\". Това заяви на пресконференция в централата на партията лидерът на БСП Корнелия Нинова. Според нея в последните години правителството на Борисов е проспало възможността да ограничи този процес и да го спре. \"По-тревожното е, че и днес, когато трябва да се действа активно, това не се прави\", обясни председателят на БСП и допълни, че има усещане за хаотичност, извършват се различни действия във всеки регион, неорганизирани и без резултат и болестта напредва в други части на страната.Корнелия Нинова заяви, че левицата занае какво трябва да се направи за справяне с АЧС. По думите й БСП се е срещнала със специалисти, ветеринари, ловни дружинки, които са предложили мерки, които могат да се вземат. Тя заяви, че БСП има конкретни предложения към управляващите. На първо място тя посочи МС да се събере, да определи един фонд от бюджетния излишък, от който да плати по пазарни цени на стопаните, чиито животни са избити. На Второ място по думите й трябва да се централизира процесът и да стане държавна политика - да се направи среща с председателите на всички ловни дружинки, да се финансират от правителството обходи по ловните региони и редица други мерки, които те самите предлагат още през 2018г. Не на последно място Нинова посочи и среща със Съюза на ветеринарните лекари и сключване на рамков договор с тях. Тя подчерта, че в страната има над 2000 ветеринарни лекари, които в момента не се ползват - те са на частна практика и всеки сключва договори най-вече с големите свинеферми и не стъпват в малките региони. \"От 4 години тези лекари нямат договор с Министерство на земеделието и храните, а са необходими със своята компетентност и експертиза\", каза още тя. Лидерът на БСП подчерта, че има и по-дългосрочни и средносрочни мерки, които трябва да се планират още отсега. Като такава тя посочи промени в наредбата за регистрация на домашните животни, която към момента е безкрайно сложна и бюрократична и затруднява хората - за да се регистрираш трябва архитект да ти изготви скица на помещението, в което ще гледаш животното. Като втора такава мярка  Нинова посочи държавна политика за екарисажите, които са били унищожени от правителството на Борисов, поради което сега има риск от екологична катастрофа. \"Трябва да се сигнализира прокуратурата за бездействие на длъжностни лица, които доведоха до това състояние\", категорична бе тя.Според нея винаги, когато има такива събития и протести, започват спекулации и манипулации и се използва мъката на хората за политически и партийни дивиденти. \"Нямаме никакво намерение да трупаме партиен дивидент от нещастието на хората. Няма партиен цвят тези, които ще пострадат. Ще пострадаме всички българи\", обясни председателят на левицата. По думите й ще пострада икономиката, защото както еврокомисарят прогнозира, целият отрасъл свиневъдство ще си замине и всеки ще плати социална цена  -  цените на месото тръгват нагоре, ще се увеличи вносът и цените ще ударят по джоба всеки потребител. \"Това социално напрежение, което ври и кипи в страната изисква надпартийно съзнание и национално българско самосъзнание\", подчерта Нинова. Според нея е потресаваща информацията от Министерски съвет. „Не може цялата държава да ври и кипи от такъв сериозен проблем, да имаш механизмите в ръцете си да го решиш и единственото прессъобщение от правителствената пресслужба да бъде за среща на премиера с футболен клуб „Арда\"\", обясни тя. По думите й е разбираемо какво се случва - идват местни избори и Борисов сигурно взема пак кампанията на ръчно управление и започва да раздава пари по места отсега.\"Надпартийните интереси и местните избори има далеч по-големи български и национални интереси. За нас това е приоритета на държавата - тази криза в която се намираме и която изисква други действия и друго отношение и към икономиката и към хората които страдат в момента\", заключи Корнелия Нинова.  ", "date": "2019.08.06", "title": "Корнелия Нинова: Знаем какво трябва да се направи за справяне с АЧС "}
{"url": "http://www.cross.bg/bili-pogrebvane-onova-1610606.html", "text": "/КРОСС/  Международна група учени откри гробове, свързани с древна култура, която е съществувала в Либийската пустиня преди древноегипетската цивилизация, съобщи Сайънс алърт.Тленните останки и артефактите датират от 9300- 4000 г. пр.Хр. и свидетелстват за наличие на развити социални връзки. Били изследвани гробове от края на неолита (4600-4000 г. пр. Хр.), които се намират край брега на пресъхнало езеро близо до обекта Джебел Рамла. По онова време климатът в пустинята бил по-влажен, отколкото е сега. Това позволило фермери да се заселят в района. За въпросната култура са характерни отглеждането на добитък и построяването на мегалити, напомнящи Стоунхендж.През 2001-2003 г. археолози извършили разкопки в три гробища, в които били открити 68 скелета и артефакти, включително глинени съдове, украшения от морски раковини, камъчета и черупки от щраусови яйца. Било установено, че хората по онова време се отличавали с ниска детска смъртност, висок ръст и относително голяма продължителност на живота - 40-50 години.През 2009-2016 г. били извършени разкопки в други две гробища, в които учените попаднали на 130 скелета и малко количество артефакти. Резултатите от направения анализ показали, че за тези хора били характерни ниският ръст, високата детска смъртност и малката продължителност на живота. Освен това в едното гробище имало зона за погребване до 3-годишна възраст.По мнението на учените, едното място за погребване било предназначено за хора с висок социален статус, а другото - за работници. На един мъж се падали по три жени, а това навежда на мисълта за многоженство. Има също свидетелства за отдаване на почит към предци, чиито скелети са били реконструирани при повторното им погребване. ", "date": "2019.08.06", "title": "В Египет са открити следи от неизвестна древна цивилизация "}
{"url": "http://www.cross.bg/prodykt-voda-grutzkiya-1610598.html", "text": "/КРОСС/  Прокуратурата, Министерството на здравеопазването и кметът на столицата незабавно да реагират на ситуацията с обществената поръчка за пречистване на водата на града, поиска общинският съветник, съпредседател на „Политическа група 5\" в Столичен общински съвет и зам.-председател на Комисията по инженерна инфраструктура и енергийно планиране инж.Симеон Славчев. Това стана на пресконференция днес, в която взеха участие и учените проф. Емил Бурназки и доц. д-р инж. Галя Бърдарска от Института за изследвания на климата, атмосферата и водите при БАН. Всичко започва на 26.11.2018 г., когато „Софийска вода\" обявява обществена поръчка за реактив за пречистване на питейната вода на София. На 14.05.2019 г. излиза решението за избор на гръцки търговски продукт, но две фирми, кандидати по поръчката, имат възражения по процедурата и подават жалби към Комисия за защита на конкуренцията с посочени конкретни нарушения при изпълнението ѝ. КЗК не взема предвид представените от жалбоподателите нарушения. След появили се информации в интернет по темата, инж.Славчев се обръща към Института за изследвания на климата, атмосферата и водите с молба да бъде проучена ситуацията. След анализ, учените разкриват множество нарушения. Сред тях са неспазване на чл. 13. (1) на Наредба № 9 от 16 март 2001 г. за качеството на водата, предназначена за питейно-битови цели (Обн. ДВ. бр.30 от 28 март 2001г., посл. изм. и доп. ДВ. бр.6 от 16 януари 2018г.). За избрания гръцки търговски продукт липсва одобрение от Министерство на здравеопазването с направени съответни тестове и проучвания за качествата и безопасността му. Продуктът не е записан и в европейската листа за химикали REACH в периода 17.03.2011-14.07.2019. Българският доставчик на гръцкия химикал предоставя Становище на Националния център по обществено здраве и анализи с дата 07.05.2013, като е приложил удостоверение за несъществуваща регистрация по REACH на гръцкия търговски продукт. Проучването показва, че не е спазено изискването към този вид коагулант съгласно БДС EN 17034/16.04.2018, а именно: не е определена ефективността на гръцкия търговски продукт на действащите софийски станции или на други с подобни качества на водоизточника и съоръженията за пречистване. Има и съществена подмяна в документацията на обществената поръчка. Било е установено, че по настоящата обществена поръчка се прави избор за доставчик след шестмесечен период, тълкувайки превратно представената документация и провеждайки некоректен лабораторен тест (обемна коагулация и прецеждане през филтърна хартия с широки пори, подходяща за силно замърсени води, каквато не е водата на яз. Искър). Този тест не симулира действителните условия на работа на пречиствателните питейни станции Панчарево, Бистрица и Пасарел, които работят ефективно с български търговски продукт на микрофлокулация и контактна коагулация през бързите пясъчни филтри от 2013 г. досега. В крайна сметка, след като „Софийска вода\" АД заменя добре действащия български продукт с гръцкия неизследван продукт, стойността за пречистване на питейната вода се увеличава 2,7 пъти само от доставката на гръцкия продукт, без да се отчитат допълнителните експлоатационните разходи в резултат на образуваните от него макрофлокули, бързо задръстващи пясъчните пълнежи, обясниха учените. Доц. Бърдарска разказа, че през 2012 г. от „Софийска вода\"АД се обръщат към БАН, за да се потърси вариант за оптимален реактив, който да пречиства водата на столицата. Тя коментира, че българският продукт е с доказани качества, безопасност, но е и икономически изгоден. Добрите практики от проучванията и работата с продукта дори са дадени за пример при дейности по европейски програми, разкри доц. Бърдарска. Тя подчерта, че на сайта на производителя няма информация за гръцкия продукт, който „Софийска вода\"АД смята да ползва за пречистване. Продуктът има специфична миризма и вероятно съдържа синтетични вещества, които могат а бъдат вредни за здравето на хората и околната среда, каза още тя. Според нея фирмите, които са били ощетени от обществената поръчка за пречистването на вода ще потърсят правата си в съда, и ако се наложи и на европейско ниво. Симеон Славчев настоя Прокуратурата да се самосезира и да направи подробна проверка по обществената поръчка на „Софийска вода\"АД. Той поиска и Министерство на здравеопазването да възложи анализ на гръцкия продукт от сертифицирана лаборатория. Общинският съветник заяви, че има съмнения, че гръцкият продукт всъщност е създаден за пречистване на отпадни води, а не за вода за питейни нужди. По думите му кметът на София Йорданка Фандъкова разполага с цялата информация за ситуацията и трябва да реагира незабавно. Язовир Искър и пречиствателните станции са част от националната ни сигурност, въпросът е сериозен, беше категоричен съпредседателят на „Политическа група 5\". Той отбеляза, че гръцкият продукт още не е в системата на столичното водоподаване, но експлоатацията му може да започне във всеки един момент и трябва да се действа навреме.", "date": "2019.08.06", "title": "Симеон Славчев: Прокуратурата, МЗ и кмета трябва незабавно да се намесят за случая със „Софийска вода”АД"}
{"url": "http://www.cross.bg/viktor-lovech-stoiichev-1610602.html", "text": "/КРОСС/  Директорът на офиса на НАП в Ловеч Виктор Стойчев е уволнен дисциплинарно, потвърдиха от пресцентъра на приходната агенция. От там уточниха, че причината за освобождаването му е неоторизиран достъп до информационните системи на НАП.Виктор Стойчев заяви пред БТА, че ще обжалва заповедта за дисциплинарно уволнение пред Административния съд в Ловеч. ", "date": "2019.08.06", "title": " Уволниха шефа на НАП-Ловеч заради неоторизиран достъп до информационните системи"}
{"url": "http://www.cross.bg/aresta-vetko-arabadzhiev-1610601.html", "text": "/КРОСС/  Апелативният специализиран наказателен съд остави в ареста бизнесмена Ветко Арабаджиев с мотива, че на свобода може да се укрие или да извърши престъпление, предаде БГНЕС.Той бе върнат у нас през май, а преди това бе издирван и заловен заедно със съпругата си Маринела в Испания. ", "date": "2019.08.06", "title": "Ветко Арабаджиев остава в ареста"}
{"url": "http://www.cross.bg/strah-gurdev-neshto-1610600.html", "text": "/КРОСС/ „Българското общество и особено грамотната част от него, тази, която ползва компютри, се пренася в един виртуален свят, където постоянно тече дебат и се изказват мнения за всяко действие на управлението - казва Гърдев, - но мненията не предполагат действия и не ангажират с действия. Мога сега да си отворя Фейсбук профила и да начаткам един политически статус, който виртуално да отреже главата на управлението, да си генерирам така временно нарцистично удоволствие от политическата си безкомпромисност, но в същия момент няма да съм променил социалния контекст ни най-малко. Просто ще съм го виртуализирал още повече. Защото \"„Самозалъгването, самонахранването с илюзорни представи е нещо, което се случва от страх - продължава режисьорът. - Ние сме много страхливи хора. . Който има страхове, той ги изтласква чрез заклинание. Българското общество стои в агресивно-дефанзивна позиция. Дуе се, а нищо не предприема. Стои в глуха защита, а симулира, че атакува.\"„Виртуализацията на средата създава някои изкушения - смята театралът. - Например, забелязвам много жертви на привидността, че собственият им профил в социалната мрежа се е разраснал до медия с огромно влияние, от която ежедневно трябва да изтича порция окончателни истини за този свят. Разбирам това, защото ако преди години трябваше да свикваме пресконференция, за да обявим едно ново представление, сега това вече не е необходимо. Сега можем да достигнем до 60-70% от зрителската таргет група само със собствен ресурс в социалните мрежи. Това е възможно само в малки страни, но то би могло да ни подлъже за размера на директното ни влияние върху аудиторията. Медията сякаш става заобиколима.\"У българина има много прикрита агресия и злоба, които са резултат от страх, казва Явор Гърдев. Завистта според него идва от страх:„Завистлив би могъл да те направи страхът, че те няма. Страхът, че не съществуваш като смислено същество на този свят, подклажда завистта. Всяко друго същество, от чието съществуване има смисъл, става твой враг и трябва да се пребориш с него. Завистта към другия е страхът, че аз не мога. Примерно, някой може да пише стихове, а мен ме е страх, че не мога, но пък много искам да бъда поет. Тогава завиждам. Този страх се пренася в социалната сфера. Службогонството, да кажем, е такъв феномен\".Гърдев твърди, че базовата вяра у нас е, че нещата се случват по втория начин и първият не е възможен.„На това му казват ментална корупция - казва той. - Тя не задължително е свързана с пари, а по-скоро със собствената непоколебима вяра, че нещата се случват само по втория начин и че всичко е омаскарено, поради което и ние трябва да действаме така. Там има и вътрешно самооправдание: „Аз съм свестен, но понеже всички други функционират по втория начин, и аз трябва да го правя, за да е въобще възможен животът ми\". И понеже всички бързо се посвещават в тази всеобща вяра, средата става напълно корупционна. А когато всички работят по този двоен стандарт, двойният стандарт се въвежда като единствен. В режим на такъв двоен стандарт никой не вярва на никого, че е направил нещо в живота, следователно, никой никога не бива признат. Това е, според мен, основата на липсата на авторитети в нашето общество в момента. Понеже нещата се постигат по втория начин, никой базово не става за това, което прави. Абсурд. Дето се казва, ако се пръкне сега изведнъж голям оперен глас, няма да го признаем, защото ще сме сигурни, че се е пръкнал с връзки. Това бламира идеята за авторитет, бламира идеята за талант, бламира и идеята за професионална компетентност.\"Какво получи Явор Гърдев през изминалите 25 години?„Получих много познание и - по Еклисиаст - много тъга - отвръща той. - Не мисля, че общественото признание е крайната точка на удовлетворение от това, което правиш. Крайната точка на удовлетворение е неговата споделеност, то да бъде почувствано и разбрано. Това е много по-важно...  Всеки нов проект е сякаш старт от нула... От гледна точка на общественото признание важи феноменът на изключително късата памет. Тук последното ти нещо е единственото, по което се съди за теб. Защо? Защото предпоследното вече отдавна е забравено. Това, бих признал, има и отрезвяваща роля. Дългата памет е твърде голям аристократичен комфорт. На късия пазар най-новата ти работа е и единствената. А след последната - забрава.\"Снимка: Румен Добрев/Площад Славейков", "date": "2019.08.06", "title": "Явор Гърдев: Лаем във Фейсбук, но реално не хапем"}
{"url": "http://www.cross.bg/momenta-bankomatite-pari-1610605.html", "text": "/КРОСС/  Полицията в София разследва опит за източване на два банкомата на голяма банка, намираща се на столичния булевард „Сливница\". Случаят е от изминалата нощ, а според експерти към момента не е ясно дали има взети пари от банкоматите, съобщава БНР.Извършителите са използвали нова технология, при която се пробиват малки дупки на устройството и оттам се манипулира електронната система, след което банкоматът сам пуска пари без в него да е сложена дебитна или кредитна карта.СДВР работи по казуса. Издирват се и евентуалните извършители. Към момента банката собственик на банкоматите извършва ревизия на устройствата и намиращите се в тях средства. ", "date": "2019.08.06", "title": "Полицията разследва иновативни обири на банкомати в столицата"}
{"url": "http://www.cross.bg/dinka-dovede-george-1610604.html", "text": "/КРОСС/  Румънските следователи са открили в един сак части от обгорени кости и прах, които заподозреният за убийството на две момичета в град Каракал Георге Динка твърди, че принадлежат на изчезналата през април Луиза Меленку, предаде Аджерпрес.Сакът е намерен в гора близо до южния град Каракал, като самият Динка е посочил на следователите мястото, уточни говорителят на Дирекцията за разследване на престъпленията на организираната престъпност и тероризма (ДРПОПТ) Михаела Пориме. Тя добави, че са взети проби за експертиза.66-годишният Георге Динка бе задържан миналата седмица във връзка с отвличането и убийството на 15-годишната Александра Мачешану. Случаят предизвика скандал и доведе до протести и оставката на вътрешния министър Николае Мога, след като стана ясно, че момичето се обадило три пъти на спешния телефон 112, за да съобщи, че е отвлечено, но полицията реагирала чак на следващия ден.В дома на заподозрения бяха открити човешки останки, а ДНК-експертиза доказа, че те принадлежат на Александра, чието тяло мъжът твърди, че е изгорил. По думите му той е постъпил по подобен начин и с Луиза, като я е убил в дома си, а след това е изгорил трупа.От своя страна временният министър на вътрешните работи Михай Фифор увери днес, че по случая работят \"едни от най-добрите специалисти по криминалистика в Румънската полиция\". ", "date": "2019.08.06", "title": "Случаят „Александра“ в Румъния доведе до разплитане на още едно убийство "}
{"url": "http://www.cross.bg/kolove-magistrala-betonni-1610608.html", "text": "/КРОСС/  Задигнаха предпазна оградна мрежа и бетонни колове на магистрала „Марица\", съобщиха от полицията.В землището на село Крум, Община Димитровград, от магистрала \"Марица\" между км 27 и 28 е извършена кражба на около 80 м. предпазна оградна мрежа и 5 бр. оградни бетонни колове.Щетата е в процес на изясняване. Образувано е досъдебно производство. ", "date": "2019.08.06", "title": "Задигнаха предпазна оградна мрежа и бетонни колове на магистрала „Марица”"}
{"url": "http://www.cross.bg/meso-slyzhiteli-chasa-1610611.html", "text": "/КРОСС/  Предотвратено е пласирането на половин тон месо с неясен произход, съобщиха от ОДМВР-София.Около 11.35 часа в понеделник служители на РУ- Етрополе и Българската агенция по безопасност на храните предприели съвместна проверка на търговски обект- транжорна в Етрополе, с цел установяване на незаконно съхранение и търговия с животни и животински продукти.В хода на инспекцията са установени 88 кг месо и 12 кг кайма с неясен произход. Нередовните стоки са иззети по надлежния ред, а на собственика на обекта е съставен акт.Няколко часа по-късно, при извършване на обход в града, автопатрул на РУ- Ихтиман спрял за проверка товарен автомобил, управляван от криминално проявен местен жител. В товарния отсек на микробуса полицейските служители открили 400 кг трупно месо от едри преживни животни без необходимата ветеринарномедицинска документация.Водачът е задържан за срок до 24 часа. От служители на Областната дирекция по безопасност на храните му е съставен акт. Месото е транспортирано за унищожение в екарисаж. ", "date": "2019.08.06", "title": "Намериха половин тон съмнително месо в Етрополе и Ихтиман "}
{"url": "http://www.cross.bg/ilieva-federatziyata-knsb-1610609.html", "text": "/КРОСС/  Мая Илиева е нарушила на няколко пъти устава на собствения си синдикат и затова той ясно се разграничи от нея. Това става ясно от декларация на Федерацията на синдикатите в здравеопазването. Според изпълнителния съвет на  ФСЗ протестните действия, организирани от Илиева през пролетта, са в нарушение на устава на федерацията. Освен това тя участва в регистрацията на организация с нестопанска цел с идеята на придобие право на представителна синдикална организация. А според устава на федерацията основен член не може да членува в други национални и регионални организации.По данни на синдиката медицинската сестра е член на ФСЗ към КНСБ от 2012 г. Всички дела, които тя води през това време, повечето от които лични, са със съдействието на юриста на федерацията. През целия период Илиева е получавала помощ от служителите на ФСЗ при срещите и преговорите с работодателя за сключване на колективен трудов договор.От Федерацията на синдикатите в здравеопазването заявяват, че ръководената от Мая Илиева организация е имала 70 членове, които се „стопяват\" до 8. Целта й е била да се ползва закрила при уволнение по чл.333, ал. 3 от Кодекса на труда.Припомняме, че ФСЗ - КНСБ подкрепи справедливите искания за достойни заплати на професионалистите по здравни грижи в цялата страна.  Още на 12 май 2018 година КНСБ участва активно в протеста на медицинските специалисти в София, на който над 5000 специалисти по здравни грижи поискаха по-високи заплати. Малко по-късно, благодарение на усилията на федерацията бяха увеличени  минималните начални работни заплати до 900 лева за медицински сестри и 1200 лева за лекари и фармацевти, съгласно подписаният през 2018 г. Колективен трудов договор в отрасъл „Здравеопазване\". ", "date": "2019.08.06", "title": "Синдикатите се разграничиха от уволнената Мая Илиева"}
{"url": "http://www.cross.bg/boiini-oferti-proekta-1610610.html", "text": "/КРОСС/  Крайният срок за подаване на оферти по проекта за нови бойни машини за Сухопътните войски е 31 октомври 2019 г., съобщиха от Министерството на отбраната.Министерството на отбраната изпрати на 5 август исканията за предоставяне на предложения RFP (Request for Proposal) до четирите компании, поканени за участие в проекта за придобиване на бойна машина на Сухопътните войски:ARTEC GmbH (Германия), Patria (Финландия), NEXTER Group (Франция) и General Dynamics Land System - MOWAG (Швейцария).Крайният срок за подаване на оферти е 17.00 ч. на 31 октомври 2019 г.Междуведомствената работна група за избор на изпълнител на проекта за инвестиционен разход „Придобиване на основна бойна техника за изграждането на батальонни бойни групи от състава на механизирана бригада\" трябва да приключи работата си по анализа и оценката на подадените оферти до 20 декември 2019 г.Инвестиционният проект беше приет от 44-ото Народно събрание на 8 юни 2018 г. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава. Времевият интервал за неговата реализация обхваща 12 години. Прогнозната стойност е в размер на 1 милиард и 464 милиона лева с ДДС. ", "date": "2019.08.06", "title": " МО чака офертите за нови бойни машини до 31 октомври "}
{"url": "http://www.cross.bg/iioktem-tyrtziya-hantavirus-1610603.html", "text": "/КРОСС/  Г рупа турски учени са идентифицирали четири редки вируса в Турция, които причиняват хеморагична треска и водят до смърт поради бъбречна недостатъчност, пише \"Daily Sabah\".Екип от катедрата по биология на университета \"Бюлент Есевит\", ръководен от професор Мехмет Али Йоктем от катедрата по медицинска вирусология на университета \"Докуз Ейлюл\", е провел проучвания за видове хантавирус, които се развиват при гризачи и малки бозайници в Турция, и четири конкретни подвида, които могат да причинят човешки заболявания.Новоидентифицираните редки вируси, които могат да бъдат предадени на хората от гризачи, са кръстени на провинциите или градовете, в които са били открити, а именно: \"Dobrava Hantavirus İğneada\", \"Dobrava Hantavirus Giresun\", \"Puumala Hantavirus Bartın\" и \"Tuula Hantavirus Palandöken\".\"Тази група смъртоносни вируси вече е известна в света\", каза Йоктем и добави, че те са успели да идентифицират подвидове, открити в Турция.\"Ние сме първите, които споделяме със света произхода на този вирус\", отбелязва Йоктем.Заявявайки, че вирусът не вреди на гризачите, Йоктем съобщава, че това заболяване, пренасяно по въздух, се предава на хората чрез дишане, като по този начин \"инфекцията може да бъде предотвратена просто като се използва маска в райони, където могат да бъдат открити гризачи\".Въпреки че няма известен лек за вируса, Йоктем подчертава, че \"ако бъде диагностициран рано, пациентът може да бъде запазен жив с поддържаща терапия, докато имунната система не бъде изчистена от вируса\" и в крайна сметка да бъде спасен. ", "date": "2019.08.06", "title": "Учени откриха редки смъртоносни вируси в Турция"}
{"url": "http://www.cross.bg/bilo-zapadnonilska-treska-1610591.html", "text": "/КРОСС/  6-годишно дете е било лекувано в Русе от западнонилска треска. След едноседмично лечение детето е изписано в добро състояние, очакват се резултати от пробите. Детето е било прието на 26 юли в Университетска болница „Канев\" в Русе, с висока температура, повръщане и болки в корема.Настанено е в отделение „Инфекциозни болести\", където му е проведено лечение. Били са взети две проби за западнонилска треска, които са изпратени в Националната референтна лаборатория. Резултатите от пробите все още не са готови.Заболяването се причинява след ухапване от комари- Детето е било изписано в добро състояние на 3 август. ", "date": "2019.08.06", "title": "6-годишно дете е било лекувано в Русе от западнонилска треска "}
{"url": "http://www.cross.bg/kredit-potrebitelski-doma-1610592.html", "text": "/КРОСС/  Бългapитe нaй-чecтo взeмaт пoтpeбитeлcĸи ĸpeдити зa peмoнт нa дoмa (35%). Данните са от национално представително онлайн проучване у нас, направено от Gemius България по поръчка на Пощенска банка. Заедно с ремонта на дома другата най-често посочвана причина, поради която клиентите се обръщат за кредит, е обединяване на задълженията, посочена от 34% от анкетираните. Следват покупка на автомобил (24%) и обзавеждане на дома (22%). 11% от потребителите използват потребителски кредит, за да финансират почивката си.Експертите на Пощенска банка отчитат продължаваща тенденция за ръст в потребителското кредитиране през първата половина на 2019 г. В унисон с подобрените макроикономически показатели в страната се наблюдава увеличаване на средния размер на новоотпуснатите потребителски кредити от 7,2% и той достига за 2019 г. средна сума от близо 13 400 лв.  ̶  при 12 500 лв. година по-рано. Сред основните причини за това са добрите условия по потребителските кредити, ниската безработица и благоприятната икономическа перспектива. Средният срок за изплащане на кредита остава 5 години.Изследването на Гемиус показва, че средната сума на потребителски кредит, която ползват клиентите за ремонт на дома, е близо 12 800 лв., а за почивка ̶ 3 800 лв. Малко по-малка е инвестицията за обзавеждане на дома - близо 9 400 лв.Близо 1/3 от хората, участвали в проучването (36%), които имат потребителски кредит, твърдят, че тегленето му създава улеснение. 28% посочват, че предпочитат да планират разходите си спрямо доходите си, за 13% от анкетираните тегленето на потребителски кредит е необходимост,  а за 7% от тях - това е част от ежедневието.Най-често потребителски кредит ползват хора с висше образование, на възраст между 40 и 50 години, малко повече жени, отколкото мъже, семейни и със среден доход от 900 до 2 000 лева на месец. По-високият финансов профил на кредитоискателите е свързан и с наличието на по-високо образование и заемана длъжност. Дори и изтеглили кредит, потребителите продължават да пътуват, да излизат и да спортуват. Разполагат с бюджет от 400 до 800 лв. за свободно време, като пътуват повече от 2 пъти годишно в България и също толкова в чужбина, посещават ресторант веднъж на две-три седмици, кино веднъж на няколко седмици, фитнес веднъж на две-три седмици и прекарват време с приятели навън няколко пъти седмично. ", "date": "2019.08.06", "title": "Българинът тегли потребителски кредит главно за ремонт на дома"}
{"url": "http://www.cross.bg/robinsun-f-bulgariya-1610593.html", "text": "/КРОСС/  Очаква се поддръжката на изтребителите F-16 в България да се осъществява във взаимодействие между Военновъздушните сили и авиоремонтния завод \"Авионамс\", посочи пред журналисти Джеймс Робинсън, директор \"Международно бизнес развитие на F-16\" в Lockheed Martin.След одобрението от българския парламент на закупуване на изтребители F-16 Block 70, представители на американската компания производител и на посолството на САЩ в България представиха информация и коментираха днес на пресконференция аспекти от програмата за F-16 в България.Поддръжката е част от пакета, очакваме, че тя ще зависи от това къде българските Военновъздушни сили изберат да базират самолета, посочи Робинсън. Той очаква, че самолетите ще бъдат базирани в авиобазата \"Граф Игнатиево\" и че поддръжката на F-16 ще се осъществява във взаимодействие между българските ВВС и \"Авионамс\".Няма орязани способности, това, което получавате, е най-съвременният боен самолет от четвърто поколение в света, коментира Робинсън в отговор на въпрос какво точно получаваме и как отговарят на критиките, че някои от възможностите са орязани. Не мога да коментирам какво въоръжение е закупено или не е, нямам достъп до тази информация, каза Джеймс Робинсън, попитан дали се намалява стойността на F-16 като многофункционален изтребител, ако не бъдат купени т.нар. умни оръжия \"въздух-земя\".Той заяви, че самолетите имат пълни способности да използват въоръжение \"въздух-земя\", включително и \"умни\" оръжия, ако България реши да купи такива в бъдеще.Според Робинсън следващ пакет бъдещи самолети, след първоначалните осем машини, биха били значително по-изгодни за България. Когато купувате самолетите първоначално, се включват оборудване за поддръжка, резервни части, въоръжение, обучение, които влизат в стойността на цялостната програма, обясни Робинсън и добави, че при следваща поръчка обикновено тези допълнителни разходи ги няма ", "date": "2019.08.06", "title": "Ф-16 ще бъдат базирани в авиобазата \"Граф Игнатиево\", ще ги поддържа пловдивския \"Авионамс\"."}
{"url": "http://www.cross.bg/pozhar-byshyva-na-grutzkiya-kyrort-ksilokastro-1610594.html", "text": "/КРОСС/  Гръцката пожарна служба засили отряда, изпратен да се бори с пожара, избухнал в понеделник вечер в залесената зона на  „Ксилокастро\", регионална единица на Коринтия, информира „Катимерини\", предаде БГНЕС.Към днешна дата има 4 допълнителни екипа, съставени от общо 24 пожарникари, както и 40 други огнеборци с 19 пожарни машини, които първоначално бяха изпратени в района.Пожарната служба заяви, че огънят е далеч от обитаеми райони. ", "date": "2019.08.06", "title": "Пожар бушува на гръцкия курорт „Ксилокастро”"}
{"url": "http://www.cross.bg/snaryad-zaradi-sofiya-1610595.html", "text": "/КРОСС/  Заради намерен снаряд рано тази сутрин бе отцепен район от квартал \"Лозенец\" в София. Снарядът е открит при разчистване на мазе на ул.\"Арх. Йордан Миланов\". Сигналът е постъпил малко преди 8 сутринта, съобщиха от МВР.Очаква се екип на Министерство на отбраната да изземе и обезопаси снаряда.Води се разследване.  ", "date": "2019.08.06", "title": "Заради снаряд отцепиха част от квартал \"Лозенец\" в София"}
{"url": "http://www.cross.bg/skytare-asenovgrad-avtomorgi-1610596.html", "text": "/КРОСС/  Три незаконни автоморги в Пловдивска област откри съвместна проверка на Регионланата дирекция по околната среда и водите  и Областна дирекция на МВР. В двете последни седмици на юли са били проверени общо 26 обекта.Нерегламентираните оператори са две юридически лица, които се намират на територията на град Асеновград и село Скутаре и едно физическо лице в село Рогош. На обекта в Асеновград складираните стари коли са 150, а в Скутаре - 95.На нарушителите са издадени предписания, предстои да им бъдат съставени активе. Предвидената санкция за физическо лице е от 1 400 до 4 000 лв., а за юридическо - от 7 000 до 20 000 лв.От началото на годината досега са извършени 50 съвместни проверки на автоморги и пунктове за изкупуване на отпадъци от черни и цветни метали, като са установени седем нарушители, съобщавата от екоинспекцята. ", "date": "2019.08.06", "title": "Откриха незаконни автоморги в Асеновград, Рогош и Скутаре "}
{"url": "http://www.cross.bg/sgrada-svetilishte-sgradata-1610597.html", "text": "/КРОСС/  Новите разкопки, осъществени това лято, разкриха предполагаемото до тази година езическо светилище, разположено в местността \"Църквището\", намираща се южно от първомайското село Драгойново. В 12-я пореден археологически сезон в разкопките за първи път съвместно участват студенти по археология от Шуменския университет \"Епископ Константин Преславски\" и от Пловдивския университет \"Паисий Хилендарски\", ръководени от доц. д-р Иво Топалилов и гл.ас. д-р Божидар Драганов. Това каза археологът доц. Иво Топалилов, ръководител на археологическия екип. Идеята на проучванията по думите му е била да се получи повече информация за разкрития там преди две години раннохристиянски манастир, тъй като данните от този период за този вид комплекси за Тракия са изключително оскъдни за момента. Това лято е проучвана сградата, разположена южно от трикорабната базилика, като е разкрит централният вход на самия манастирски комплекс и някои от помещенията на манастирската сграда. За съжаление, времето не стигна да проучим сградата изцяло, затова ще продължим с разкопките на \"Църквището\" и догодина, уточни археологът. Това, което обаче става ясно сега е, че преди изграждането на манастира на това място е съществувала по-ранна сграда, която е била опожарена в края на 4 век, вероятно при т. нар. Готски войни и впоследствие била изоставена. Именно тя може да се интерпретира като езическо светилище, категоричен е Топалилов. От намерените в предишните археологически сезони 14 оброчни плочки е видно, че преди манастира в местността е съществувало светилище на Тракийския конник, на Зевс, на Хера, което по-скоро е било събирателно за всички божества, обобщи доцентът. Според него до този момент не било ясно къде точно се е намирала тази сграда, а единственото e, че манастирът е изграден върху нея и по този начин се запазва свещеността на мястото.Самата сграда е със специфичен план, като тя се е състояла от две помещения - едно квадратно с площ от 25 кв. м. и предверие, с два симетрични прохода между тях, разположени съответно в северния и южния край, а пък централният вход е бил от запад, обясни Топалилов. Според него това е специфичен план, който не може да се свържи нито със стопанска, нито с жилищна сграда, и което, наред с откритите в близост оброчни плочки и съществуваща традиция, го кара да мисли, че в случая става въпрос по-скоро за неоткритото все още езическо светилище на Тракийския Херос. Запазените в руини зидове на сградата са били възстановени и преизползвани при изграждането на манастирския комплекс, като сградата е била разширена с нови помещения в западна и южна посока. Манастирската сграда търпи няколко реконструкции, което включва отваряне и затваряне на проходи и съответно на помещения. Сред малките находки има такива, които се отнасят към финалния етап на съществуване на комплекс и които показват \"насилствената смърт\" на манастира, добавя ръководителят на археологическия екип.Той е разрушен в края на 6-ти или началото на 7-ми век, за което, по думите му говорят, освен откритите горели пластове, изпълнени с отухлен кирпич, и дребните находки като каменна бойна топка, железни върхове на стрели, железни ножове, цинтове /кабърчета/ за обувки на войници и други.", "date": "2019.08.06", "title": "Нови разкопки потвърдиха ранно светилище край Драгойново"}
{"url": "http://www.cross.bg/biondi-italiya-festivala-1610582.html", "text": "/КРОСС/  С концерт на Марио Бионди на откритата средновековна сцена „Хоршовски\" приключи 42-рото издание на един от най-престижните джаз фестивали в Италия Monfortinjazz, който се провежда в градчето Монфорте д'Алба в Северна Италия.Уникалната сцена носи името „Хоршовски\" и се намира на върха на средновековното градче Монфорте д‘Алба. Сцената е кръстена на руския пианист Хоршовски в чест на негов паметен концерт на същото място. Нестандартната ѝ форма, наподобяваща амфитеатър, кара посетителите на фестивала да се потопят изцяло в атмосферата на Италия, тъй като за естествен декор на сцената служи камбанария и стените на замъка Скарампи.Сред световните джаз знаменитости, гастролирали на фестивала Monfortinjazz през годините, са Скот Хамилтън, Буена Виста Сошъл Клъб, Алое Блек, Ян Гарбарек, Джипси Кингс и много други.Част от интересната програма на фестивала тази година бяха изпълнителите Маркъс Милър, Греъм Наш, Ксавиер Рудд и групата Calexico And Iron & Wine. Тазгодишното издание на  Monfortinjazz започна на 9 юли, продължи близо месец и бе закрито с бутиков концерт на Марио Бионди.Публиката остана истински възхитена от новите песни на изпълнителя,  включени в последния му албум „Brasil\". Той носи провокативно звучене, което се различава от същността на джаз музиката - такава, каквато я познаваме. Зрителите на фестивала си подариха едно неустоимо и естетско италианско удоволствие за сетивата, гарнирано с бразилски нотки и всичко това - преплетено с типичната за Бионди елегантност и мекота в стила на звучене.След поредицата от концерти в Италия през август и серия от концерти в Европа през септември, Марио Бионди ще пристигне в България на 18 октомври, за да изпълни някои от най-вълнуващите си хитове.За най-големите почитатели на певеца организаторите от НДК предвиждат лимитирана серия ВИП билети, които вече са почти изчерпани. Притежателят им ще има възможност да се потопи в атмосферата на събитието с песни на Бионди, възползвайки се от отделен вход за концерта през Клуб 1, специално посрещане с коктейл и разбира се, ще получи най-добрите места в зала 1. ", "date": "2019.08.06", "title": " Марио Бионди пя на уникална средновековна сцена на закриването на Monfortinjazz в Италия "}
{"url": "http://www.cross.bg/leva-live-evropa-1610589.html", "text": "/КРОСС/  „Еврофутбол\" счита, че ЦСКА София ще победи Зоря Луганск в първия двубой от квалификациите на Лига Европа. Двубоят е на 08.08.2019 г. от 20.30 ч. на Националния стадион „Васил Левски\":ЦСКА София (Бълг.) - Зоря Луганск (Укр.) тук \t\t\tСингъл, Live, ТОП \t„1\"-2.29 „Х\"-3.02 „2\"- 2.83 Ето и коефициентите за срещите на другите два български отбора в пресявките на Лига Европа:Локомотив Пловдив (Бълг.) - Расинг Страсбург (Фр.) тук\tСингъл, Live, ТОП \t„1\"-4.55 „Х\"-3.32 „2\"- 1.67Лудогорец (Бълг.) - Дъ Ню Сейнтс (Уелс)  тук\t\t\tСингъл, Live, ТОП \t„1\"-1.15 „Х\"-6.15 „2\"- 11.00Вижте още интересни срещи от квалификациите на Лига Европа, Шампионската лига и Суперкупата на Турция:ПАОК Солун (Гър.) - Аякс Амстердам (Хол.) тук\t\tСингъл, Live, ТОП \t„1\"-3.20 „Х\"-3.15 „2\"- 2.05Цървена звезда (Сърб.) - ФК Копенхаген (Дан.) тук\t\tСингъл, Live, ТОП \t„1\"-2.10 „Х\"-3.00 „2\"- 3.25ФК Краснодар (Рус.) - Порто (Порт.) тук\t\t\tСингъл, Live, ТОП \t„1\"-2.54 „Х\"-3.00 „2\"- 2.53Истанбул Башакшехир (Тур.) - Олимпиакос Пирея (Гър.) тук\tСингъл, Live, ТОП \t„1\"-2.25 „Х\"-2.89 „2\"- 3.04Галатасарай - Акхисар Беледие тук\t\t\t\tСингъл, Live, ТОП \t„1\"-1.28 „Х\"-4.68 „2\"- 7.85ФК Мидтиланд (Дан.) - Рейнджърс (Шот.) тук\t\tСингъл, Live, ТОП \t„1\"-2.27 „Х\"-3.02 „2\"- 2.64Люцерн (Швц.) - Еспаньол (Исп.) тук\t\t\t\tСингъл, Live, ТОП \t„1\"-4.12 „Х\"-3.28 „2\"- 1.66Двама русенци спечелиха четирицифрени печалби от спортни залози. Първият с 1.20 лева залог на 7 мача в права колонка взе 4175,53 лева в събота, ден по-късно вторият заслужи 4785,63 лева със система 1, 2, 3, 4, 5, 6 от 6 мача. В петък банскалия си тръгна с 2474,78 лева със 75 лева залог на система 3 и 4 от 4.Петък беше триумфален за столичанин, който си тръгна с общо 19 389 лева от Спортмакс след залог от общо 300 лева на Точен резултат. Варненец взе общо 8040 лева за секунда на 1-ви гол в понеделник, когато жител на сливенското село Ябляново спечели 2088,50 лева с комбинация за Краен изход + Точен резултат + Първо полувреме/Краен изход.    Петък също зарадва жител на хасковското село Радиево, който прибра 4498 лева със 100 лева за Победител на Надбягвания с коне.  Към 11.30 часа на 06.08.2019 г. сумата в Джакпот 13 е на стойност 11 746 лева, а срещите от него можете да видите тук. ", "date": "2019.08.06", "title": " „Еврофутбол\"  – ЦСКА София ще победи Зоря Луганск в първия двубой от Лига Европа"}
{"url": "http://www.cross.bg/izkystvoto-myzeii-galerii-1610599.html", "text": "/КРОСС/  Днес Санкт-Петербургският Ермитаж е най-големият културно-исторически музей в Русия и един от най-големите в света, с който могат да се сравняват само нюйоркският Метрополитън, парижкият Лувър и Британският музей. В него се пазят над 2 700 000 творби на изкуството от различни епохи, страни и народи, представящи световната култура от няколко хилядолетия до наши дни. Всяка година той е посещаван от близо 4 000 000 души.Именно за това е истинска новина изграждането на московския клон на държавния музей Ермитаж на територията на бившата индустриална зона на завода. А. И. Лихачов (ЗИЛ), в центъра на жилищния квартал ЗИЛАРТ. Проектът трябва да бъде завършен през 2024 година, след отлагане на първоначалния срок, който беше тази година. Това съобщава уебсайтът на кмета на Москва. Филиалът, който е проектиран от основателя на архитектурното бюро Asymptote Architecture -Хани Рашид, ще работи като музей за съвременно изкуство, представящ големият проект „Ермитаж 20/21\", стартиран преди няколко години.„Сградата обещава да бъде уникална в много отношения, но фасадната й конструкция заслужава специално внимание. Тя ще бъде окачена на специална метална рамка от кухи профили, която ще защитава от слънчева светлина и ще позволи да се излагат предмети на изкуството в открити галерии, без опасността да бъдат изложени на вредните слънчеви лъчи \", казва Анастасия Пятова, председателката на„ Москомстройинвест \".Както се съобщава, всеки елемент ще бъде разположен в стая с най-подходящото осветление специално за него. В закритите галерии с прозорци те ще поставят предмети на изкуството, по време на чието създаване са използвали маслени бои, кожа или дърво. В закритите галерии без прозорци ще бъдат изложени снимки, тъкани и хартиени предмети на изкуството. На открито ще бъдат поставени произведения от  камък, керамика и метал.", "date": "2019.08.06", "title": "Отварят филиал на Ермитажа в Москва до 2024 год."}
{"url": "http://www.cross.bg/zhivota-opasnost-godishno-1610590.html", "text": "/КРОСС/  16-годишно момче е с опасност за живота след пътен инцидент, съобщиха от полицията.Сигналът за произшествието е получен на 5 август, около 21.40 часа в полицията в Труд. Според първоначалната информация, в участъка между селата Красново и Строево, странично се сблъскали мотопеди „Априля\" и нерегистриран „Ямаха\".В резултат на удара, на пътното платно паднали неправоспособните им водачи, съответно на 18 и 16 години. С опасност за живота в болница е приет непълнолетният. Взета му е кръвна проба за химически анализ.18-годишният младеж е тестван с дрегер за алкохол, резултатът е отрицателен. ", "date": "2019.08.06", "title": "16-годишно момче е с опасност за живота след пътен инцидент "}
{"url": "http://www.cross.bg/pargov-kaloyan-nekachestveno-1610616.html", "text": "/КРОСС/  \"Свидетели сме на поредния скандал в София свързан с некачествено строителство, който се точи от една година  под прозорците на властта - ремонта на \"Ларгото\". Това каза председателят на ГС на БСП Калоян Паргов на пресконференция в централата на партията. Той добави, че някой е проектирал пространството некачествено, в следствие на което цялото изпълнение е некачествено. \"Сега пред нас стоят два варианта, да се правят кърпежи, заради които цялото пространство ще се унищожи или да се започне отначало. Но, за да се започне отначало трябва да попитаме, кой носи отговорността\", коментира Паргов.  Социалистът каза още, че освен министър Банов, който е защитавал изпълнителя преди време, в този случай и Столична община има отношение към ремонта, защото това е емблематично градско пространство. \"Това е поредната брошка в ревера с \"грандиозни успехи\" на ГЕРБ, след ремонтите по Граф Игнатиев, Дондуков, градинката \"Кристал\" и много други. Този модел, за който говорим от много време започна да дава дефекти на гърба на данъкоплатците и се превръща в хроничен проблем\", каза още Паргов.  Калоян Паргов припомни и че миналата седмица общинските съветници от БСП  са призовали кмета Фандъкова, която е пряк възложител на поръчката за чистота в София за следващите 5 години да я спре. \"Не  виждаме причина това да се прави преди местните избори, защото договорът с фирмата изтича през 2020 г. До този момент, освен отговор, че искаме да предизвикаме криза с боклука, за каквато основание няма, нямаме никакъв друг отговор от кмета на столицата. Ние държим този вид комунална дейност да се извършва от общински фирми и сме го записали в предизборната платформа на БСП\", заключи Калоян Паргов.  ", "date": "2019.08.06", "title": "Калоян Паргов: Скандалът със строителството на \"Ларгото\" се точи вече една година, но решение няма "}
{"url": "http://www.cross.bg/taneva-biosigyrnost-hranite-1610618.html", "text": "/КРОСС/ България получи 2.9 милиона евро по Плана за превенция на заболяването Африканска чума по свинете за 2018-2019 год. от Европейската комисия. Това стана ясно по време на  среща между министърът на земеделието, храните и горите Десислава Танева  и европейският комисар по здравеопазване и безопасност на храните Витянис Андриукайтис в Брюксел. Половината от тези средства ще ни бъдат предоставени авансово за покриване на съответните разходи. Министър Танева запозна еврокомисаря с предприетите мерки по отношение на личните стопанствата и малките ферми, при които липсва биосигурност. Тя информира, че  голяма част от населението доброволно е усвоило месото от животните, които не са регистрирани във ветеринарните служби и на практика са незаконни.  „Тъй като хората станаха съпричастни и участват в борбата с АЧС, ние ще предложим превенционен план. Ще предприемем действия насочени към подкрепа за изграждане на биосигурност, репопулация и регистрация на обектите\", каза министър Танева. Андриукайтис бе категоричен, че Комисията подкрепя легалните производители с мерки за биосигурност и регистрация, без значение дали са малки или големи. Той призова да не се политизира с темата, а да се действа единно.Двамата се обединиха около мнението, че за ограничаване и предпазване от заболяването, е необходимо при отглеждането на домашни свине да се спазват съответните мерки за биосигурност без значение на типа стопанство. Еврокомисарят по здравеопазване и безопасност на храните акцентира и върху отговорността на страната ни за недопускане навлизането на заболяването в съседните страни. От срещата стана ясно, че от 21 септември до началото на октомври ни предстои одит от ЕК по мерките, които държавата прилага за справяне с АЧС. От този одит зависи и съ-финансирането, което ще получим и финансовата подкрепа на действията, които прилагаме. Всичко това е под условие, че ние строго изпълняваме европейското законодателство.Към 31 юли 2019 г., страната ни е заявила 11 милиона евро, които ще могат да се ползват като компенсация за вече ликвидирани огнища на АЧС в свинекомплексите. Министър Танева получи уверение, че отговор за това искане ще получим в рамките на 30 дни.", "date": "2019.08.06", "title": "България получи 2.9 милиона евро от ЕК за борба с Африканската чума"}
{"url": "http://www.cross.bg/deteto-dete-selo-1610587.html", "text": "/КРОСС/  4-годишно момиченце загина снощи в село Розово, Казанлъшко, след като бе прегазено от джип.Инцидентът е по-скоро нещастен случай, тъй като близък на семейството на загиналото дете, е паркирал тежкото си возило, но не е дръпнал ръчната спирачка по стръмен наклон.Колата е тръгнала сама и е прегазила детето. Момиченцето е откарано по спешност в Спешния център в Казанлък, където лекарите са се борили за живота му, но въпреки това детето е починало.По случая е образувано досъдебно производство.", "date": "2019.08.06", "title": "Джип прегази 4-годишно дете в казанлъшко село "}
{"url": "http://www.cross.bg/daniya-anketiranite-strani-1610586.html", "text": "/КРОСС/  Проучване на ЕС разкри нови данни за доверието на европейците в Евросъюза, кои са най-оптимистично и песимистично настроените към бъдещето на Европейския съюз страни, подкрепата им за еврото, отношението им към имиграцията, безработицата, изменението на климата и други.Това последно стандартно проучване на \"Евробарометър\" беше проведено след европейските избори, между 7 юни и 1 юли 2019 г. във вички 28 страни от ЕС и пет страни кандидатки.В България 55% от гражданите вярват в ЕС, а заедно с Хърватия страната ни отчита най-ниския процент в подкрепа за еврото (20%). Средното ниво на скептицизъм сред европейските граждани е 34%, сочат резултатите на „Евробарометър\".Изследването показва, че във всички държави-членки на ЕС, освен една от тях, мнозинството от анкетираните „са оптимисти за бъдещето на ЕС\", а единственото изключение е Гърция (51% песимисти срещу 45% оптимисти).Високи проценти на „европесимизъм\" се забелязват и във Великобритания (46%, докато оптимистите са все още повече - 47%), Франция (45% срещу 50%), Чехия (43% срещу 54%), Италия (38% срещу 56%).Най-високи проценти на оптимисти се наблюдават в Ирландия (85%), Дания (79%), Литва (76%) и Полша (74%).В сравнение с есента на 2018 г. оптимизмът за бъдещето на ЕС е нарастнал в 24 държави-членки на ЕС, особено в Кипър (65%, +12%), Унгария (68%, +11%), Дания (79%, +9% ), Австрия (66%, +8%) и дори „песимистична\" Гърция (45%, +8%).Оптимизмът обаче е станал по-малък в четири страни: Великобритания (47%, -2%), Швеция (64%, -2%), Чехия (54%, -1%) и Ирландия (85%, -1%).В 27 държави-членки (в сравнение с 23 държави през есента на 2018 г.) по-голямата част от анкетираните са „доволни от начина, по който демокрацията функционира в ЕС\", като най-високите проценти са в Ирландия (77%), Дания (75%), Португалия (72% ) и Полша (70%). В другия край на скалата са Франция (45%) и Обединеното кралство (46%).Гърция е единствената държава, в която по-голямата част от анкетираните не са „доволни\" (60% срещу 36%).Доверието в ЕС се е увеличило в 20 държави-членки, като най-високите са резултатите в Литва (72%), Дания (68%) и Естония (60%). Освен това над половината от анкетираните „са склонни да се доверяват\" на ЕС в Малта (56%). В България и Унгария резултатите са еднакви (55%).Повечето европейци са съгласни, че „гласът им се отчита в ЕС\". Средната стойност за ЕС достига 56% (+7 процентни пункта от есента на 2018 г.), като най-високите резултати се наблюдават в Швеция (86%), Дания (81%) и Холандия (76%).В ЕС като цяло подкрепата за еврото е стабилна на 62%. Мнозинството от анкетираните в 17 държави-членки заявяват, че националната икономическа ситуация е добра. Люксембург (94%), Дания (91%) и Холандия (90%) са страните с най-високи резултати.Най-ниският процент положителни мнения се наблюдава в Гърция (7%), Хърватия и България (и двете 20%).Голяма част от гражданите на ЕС подкрепят „свободното движение на граждани на ЕС, които могат да живеят, работят, учат и правят бизнес навсякъде в ЕС\" (81%), като във всяка държава-членка на ЕС повече от две трети от анкетираните споделят това мнение, от Литва (94%) до Италия и Обединеното кралство (и двете 68%).Имиграцията остава основната грижа на равнището на ЕС с 34%, въпреки силния спад (-6 процентни пункта от есента на 2018 г.). Изменението на климата, което беше класирано на пето място през есента на 2018 г., сега е второто най-важно притеснение след силно увеличение. Три притеснения получават еднакви оценки: икономическата ситуация, състоянието на публичните финанси на държавите-членки и тероризма (18%).Безработицата, която сега е на седма позиция на равнището на ЕС (12%), остава основната грижа на национално ниво (21%, -2 процентни пункта), заедно с повишаването на цените / инфлацията / разходите за живот (21%, непроменени) и здравето и социално осигуряване (21%, +1).Като цяло ЕК отбелязва, че новото проучване за нагласите на гражданите от европейските страни показва \"най-добрите резултати от юни 2014 г.\" ", "date": "2019.08.06", "title": "„Евробарометър“: 55% от българите вярват в ЕС, но само 20% подкрепят еврото "}
{"url": "http://www.cross.bg/paso-krysius-razsledvaneto-1610584.html", "text": "/КРОСС/  Полицията в Ел Пасо, Тексас, разпространи снимка на 21 годишния мъж, отговорен за стрелбата в местен търговски център в събота, при която загинаха 22-ма души. Патрик Крусиъс е обвинен в убийство, а нападението, извършено от него се определя като \"вътрешен тероризъм\". Според запознати с разследването той ще остане в ареста, докато трае разследването. Беше потвърдено, че преди атаката Крусиъс е публикувал манифест срещу \"испанската инвазия в Тексас\".По всичко личи, че става дума за престъпление от омраза и с расистки подбуди, коментират специалисти. 8 от жертвите на стрелеца са мексиканци. Кметът на Ел Пасо, където се състоя поредното бдение в памет на загиналите, потвърди, че президентът Доналд Тръмп ще посети града утре. ", "date": "2019.08.06", "title": " Разпространиха снимка на стрелеца от Ел Пасо "}
{"url": "http://www.cross.bg/svishtov-svinekompleksa-obshtina-1610583.html", "text": "/КРОСС/  От вчера Свищов е бедствено положение заради вируса, който застигна промишлената ферма в село Българско Сливово. Започна умъртвяването на животните в свинекомплекса. Те са над 17 000. Военното поделение в Белене се включи в битката срещу чумата.Кметът на община Свищов Генчо Генчев заяви, че още вчера е започнало умъртвяването на животните в свинекомплекса, които са 17 500. Снощи е бил транспортиран и последният камион с умъртвени животни. Близо 2000 животни вече са загробени - сукалници и подрастващи.Мястото за загробване е извън територията на Българско Сливово и са спазени всички мерки за достъп до нея.Изградена е добра организация по отношение на унищожаването и загробването. Охраната е денонощна.По думите на комисар Николов от МВР-Велико Търново на мястото на свинекомплекса са изградени две КПП-та, дежурството на полицията е 24-часово, осъществява се контрол на превозните средства и лицата, които влизат в свинекомплекса. За момента няма регистрирани нарушения, каза още комисар Николов.Кметът на община Свищов информира още, че на 99% са унищожени животните в личните стопанства в общината.От вчера се забраняват тържищата и пазарите на всички животински продукти, като започва масова проверка на пазарите на територията на община Свищов.Общината също е закупила дрон и термо камера, с която нощем се правят обходи за наличие на диви свине. ", "date": "2019.08.06", "title": "99% от прасетата в личните стопанства в община Свищов вече са унищожени "}
{"url": "http://www.cross.bg/nyama-takava-durzhava-1610588.html", "text": "/КРОСС/  Бъдещата партия на Слави Трифонов \"Няма такава държава\" ще иска прякото избиране на главния прокурор и националния омбудсман, както и на директорите на областните дирекции и на началниците на районните управления на МВР, каквото беше залегнало в една точките на референдума, иницииран от екипа му. Следствие на Конституционния съд обаче, тази въпрос отпадна от националното допитване.Идеята е разписана в учредителната декларация на \"Няма такава държава\", приета от екипа на Трифонов.Сред целите, които си поставя ПП \"Няма такава държава\", са и смяна на избирателната система от пропорционална към мажоритарна с абсолютно мнозинство в два тура, както и броят на депутатите да се намали наполовина.В декларацията е записано още, че ще се въведе задължително гласуване на изборите и референдумите. ", "date": "2019.08.06", "title": "Бъдещата партия на Трифонов иска обществото да избира главния прокурор и омбудсмана "}
{"url": "http://www.cross.bg/flot-voennomorski-morski-1610576.html", "text": "/КРОСС/  От днес, 6 август 2019 г. в Националният исторически музей може да бъде разгледана временна изложба по повод 140-та годишнина от създаването на Българските военноморски сили.  Изложбата се намира пред Зала 5 - Трето българско царство 1878-1946 г. в музея. В нея, освен снимки и документи, могат да се видят оръжия на български морски офицери - пистолет „Маузер HSc\", използван през Втората световна война и сабя, изработена по образец от 1902 г. Интересен акцент в експозицията е изключително рядък възпоменателен медал, отсечен през 1917 г. - година след като България слага началото на  собствен подводен флот и става десетата държава в света, която притежава такъв. Това начало е положено на 25 май 1916 г. в пристанището на резиденция „Евксиноград\", когато става предаването на германската подводница „UB - 8\". Подводницата е зачислена в редиците на нашия флот под името „Подводник 18\". Тя е произведена в град Кил от немската фирма „Германия верфт\" през 1914-1915 г. На лицевата страна на медала е лика на цар Фердинанд I, а на обратната страна има изображение на подводницата и паметен текст.Част от историята на родния ни флот са и изложените военноморски адмиралски униформа и пелерина на цар Борис III. Te са притежание единствено на Националния исторически музей и са дарение от неговата дъщеря княгиня Мария-Луиза. До средата на двадесети век в българския военен флот няма действащ морски офицер с по-висок чин от контраадмирал. Адмиралският чин и униформа са привилегия само на управляващия владетел и те са единствените в България за този период.В експозицията може да бъде видяна и снимка на един от най-известните ни морски офицери, капитан втори ранг Димитър Добрев, командир на отряда торпедоносци при атаката срещу турския крайцер „Хамидие\" през 1912 г. Любопитен момент от неговата кариера е участието му като лейтенант в едно от най-важните сражения на двадесети век - морската битка между флотовете на Руската империя и Япония през месец май 1905 г. при Цушима. Временната изложба, с която НИМ отбелязва 140 години от създаването на Българския военноморски флот може да бъде разгледана до месец октомври.", "date": "2019.08.06", "title": "НИМ вади от фонда си редки медали с лика на княз Фердинанд"}
{"url": "http://www.cross.bg/aniventure-comic-kospleii-1610581.html", "text": "/КРОСС/  Ненадминатият фехтовач, първият меч на Браавос и авторът на вече култовата реплика \"What do we say to the God of Death?\" в най-нашумялата продукция на HBO „Игра на Тронове\", идва на Aniventure Comic Con! Към фестивала на 14 и 15 септември се присъединява и косплей звезда от Италия, обединилa до прецизност изкуството и грима в едно. Комикс зоната в Интер Експо Център също увеличава площта си с участието на популярните български интернет герои Just Spas, Tony Pateto и Neda Malcheva.Феновете на популярния сериал „Игра на тронове\" ще посрещнат Syrio Forel - майсторът на фехтовката, обучил Аря Старк как умело да върти меча в стила на Браавос, така нареченият Water Dance. Във филма Нед Старк го представя като „учителя на Аря по танци\", но всъщност го наема, за да тренира с дъщеря му без да подозира, че тя ще се превърне в грациозен убиец. Почти десетилетие по-късно, нейното острие ще бъде единственото, пронизало Краля на нощта. На 15 септември, по време на Aniventure Cоmic Con, Syrio Forel ще има собствен 60-минутен Sword Fighting Workshop: The Water Dance в LARP зоната на фестивала, като местата за него са ограничени до само 20. Специалните билети за това изживяване тръгват в продажба от 07.08.2019 в 10:00 часа. Всички желаещи могат да вземат автограф или да се снимат с актьора в специалната Meet&Greet зона и в двата дни на фестивала. Syrio ще се включи и в панел на главната сцена, където всеки желаещ ще може да му зададе въпрос.Освен актьора, София ще посрещне и поредната косплей звезда на Aniventure Comic Con. Manuel D'Andrea е от Италия и като типичен италианец е увлечен по модата и я превръща в начин на живот. Получава куп признания в сферата на изобразителното изкуство, графичните изкуства, шивачеството, декорацията и постпродукцията. През 2011 г. открива умението си да създава костюми и изработва първия си косплей - Едуард Ножиците. През 2012 г. печели италианския шампионат по косплей, което го отвежда в Япония, както и Eurocosplay, който го изстрелва на лондонската сцена. Освен талантлив дизайнер, Manuel е и изкусен гримьор. Превъплъщенията му през годините будят непрекъснато удивление в социалните мрежи. Сред най-добрите трансформации са Лейди Гага в American Horror Story, Еди Редмейн в „Момичето от Дания\", Лудият шапкар от „Алиса в страната на чудесата\". Manuel D'Andrea ще бъде част от журито на най-голямото косплей ревю по време на Aniventure Comic Con, заедно с Narga and Aoki Cosplay и Enji Night.Организаторите анонсираха и някои от най-популярните уеб комикс художници у нас, които ще имат собствен щанд по време на фестивала. Любимият кисел заек Just Spas и неговият другар Tony Pateto имат специални изненади за почитателите си. Редом с тях застава и любимата героиня на всички български мами - Neda Malcheva. Всички, които желаят да се срещнат с тях, могат да го направят и в двата дни на Aniventure Comic Con в зала 4, където ще имат и собствени панели на сцената на Coca-Cola.Сред звездите, обявени до момента, са актьорите Natalia Tena („Хари Потър\"/ „Игра на Тронове\"), Devon Murray („Хари Потър\"), Sam Jones („Флаш Гордън\"); комикс художници, работили за Marvel и DC Comics Scott Hanna, Jim Calafiore, Tom Raney и Will Simpson - известен със скиците си за „Игра на Тронове\", както и създаването на някои от най-впечатляващите създания в сериала, като драконите, вълците и триоката врана.Неизменна част от събитието ще бъдат K-Pop шоуто, Cosplay конкурсите, Гейминг залата която ще приюти финалите на най-новата лига за електронни спортове A1 Gaming League, както и имената на популярни български влогъри и актьори.Билети на цени от 25 до 40 лв. във верига бензиностанции OMV, билетен център НДК и на Eventim.bg Деца до 7 години влизат безплатно, ако са придружени от родител, а за деца от 8 до 12 години (включително) цените на редовните билети са с 50% отстъпка.  ", "date": "2019.08.06", "title": "Учителят на Аря Старк от „Игра на Тронове“ ще бъде гост на Aniventure Comic Con 2019!"}
{"url": "http://www.cross.bg/hyaveii-kompaniyata-sistema-1610579.html", "text": "/КРОСС/  Компанията \"Хуавей\" (Huawei Technologies Co) тества свои смартфони със собствена операционна система Hongmeng, която потенциално би могла да бъде в продажба до края на годината, съобщи китайският държавен медиен сайт Global Times, цитиран от Ройтерс.Пускането на смартфони, поддържани от операционната система Hongmeng, може да се окаже важна стъпка от страна на \"Хуавей\" - вторият най-голям производител на смартфони в света - с оглед на предприетите от САЩ действия, застрашаващи достъпа на операционната система Android на Google до мобилните телефони на китайския технологичен гигант.Новият смартфон с OS Hongmeng ще бъде на цена около 2000 китайски юана ($ 288), съобщи в неделя Global Times, позовавайки се на неназовани източници. Това ще постави устройството в ниския ценови сегмент на пазара на смартфони.Преди време представители на \"Хуавей\" описаха Hongmeng като операционна система, предназначена за продукти, известни като \"интернет на вещите\", или \"интернет на нещата\" - устройства, превозни средства, сгради и други предмети и вещи, притежаващи вградени електронни устройства за взаимодействие помежду си или с външната среда.През миналия месец компанията заяви, че първите основни устройства, захранвани от OS Hongmeng, ще бъдат тези от предстояща линия смарт телевизори с марка Honor.Тогава от \"Хуавей\" обаче публично омаловажиха възможността този софтуер да захранва и смартфоните, произвеждани от китайската компания.Миналата седмица, когато бяха оповестени данни за приходите на компанията за първата половина на 2019-а година, председателят на \"Хуавей\" Лиан Хуа заяви, че компанията предпочита да използва операционната система Android на Google за своите мобилни устройства и посочи OS Hongmeng като част от \"дългосрочната стратегия\" на компанията.В същото време компанията затвърди доминиращата си роля на вътрешния пазар на смартфони в Китай през второто тримесечие на годината след нарастване на доставките и на пазарният дял, тъй като китайските клиенти подкрепиха фирмата в нейната търговска война с управляващите в САЩ.Ройтерс напомня, че технологичният гигант \"Хуавей\" се намира в центъра на геополитическото и търговско напрежение между Съединените щати и Китай от месец май насам, когато президентът Доналд Тръмп постави компанията в т.нар. \"черен списък\", чрез който се забранява на американските доставчици да продават тяхно оборудване на китайската компания.Впоследствие Тръмп даде знак, че санкциите могат да бъдат облекчени, въпреки че все още подробностите за това остават оскъдни. Ако въведените от САЩ правила продължат да се прилагат, компанията \"Хуавей\" може потенциално да загуби достъпа до редовна актуализации на операционната система Android за нейните смартфони. ", "date": "2019.08.06", "title": "\"Huawei\" тества своя операционна система за смартфони"}
{"url": "http://www.cross.bg/kanabis-moderna-syshene-1610585.html", "text": "/КРОСС/  Областната полиция на София е разбила модерна наркоплантация, съобщават от МВР. В двора на бившото трудово кооперативно земеделско стопанство (ТКЗС) на с.Искрец криминалистите попаднали на внушителна оранжерия, оборудвана с климатици, въздуховоди, нагревателни лампи, компютърно управляема система за напояване и друга най-съвременна техника за отглеждане и сушене на канабис.В помещенията, собственост на 65-годишен софиянец, са намерени стотици саксии с канабисови растения, в различен стадий на зрелост, както и голямо количество растителна маса канабис, подготвена за сушене. На място, в момент на извършване на престъпната дейност, са установени и задържани трима мъже- двама столичани на 25 и 31 години и 38- годишен варненец.", "date": "2019.08.06", "title": "Разбиха модерна наркооранжерия край София (СНИМКИ)"}
{"url": "http://www.cross.bg/peti-den-produlzhava-protestut-na-putya-yambol-sliven-1610572.html", "text": "/КРОСС/  Пети ден недоволство и протести срещу принудителното ликвидиране на домашните прасета. Пътят Сливен - Ямбол остава затворен.Ветеринари обикалят стопанства и дворове в Сливенско. Те проверяват дали стопаните са умъртвили прасетата и дали е дезинфекцирано. Петимата лекари трябва да покрият 100 села.Недоволство и протест има и в Монтана. 40 населени места в Монтанско попадат в зоната с карантина.А земеделският министър Десислава Танева ще обсъди мерките за справянето с болестта с еврокомисаря по здравеопазване и храните Витянис Андрюкайтис. На срещата ще бъдат обсъдени и начините за компенсиране на животновъдите. ", "date": "2019.08.06", "title": " Пети ден продължава протестът на пътя Ямбол-Сливен"}
{"url": "http://www.cross.bg/hiroshima-dnes-milosurdieto-1610568.html", "text": "/КРОСС/  Шести август е Ден на милосърдието, в който се изразява състрадание и съпричастност към жертвите на атомните бомбардировки над японските градове Хирошима и Нагасаки по време на Втората световна война.На този ден преди 74 години над Хирошима е пусната първата в историята на човечеството атомна бомба, а стотици хиляди хора загиват.Днес е и Световен ден на борбата за забрана на ядреното оръжие.Само днес в Музея на земята и хората в София се експонира камък от Хирошима, изложен на въздействието на атомния взрив. ", "date": "2019.08.06", "title": "Днес е Ден на милосърдието"}
{"url": "http://www.cross.bg/glavinov-raiiona-administratziya-1610573.html", "text": "/КРОСС/  С екипа на районната администрация ще работим за добрия живот и спокойствието на жителите на район Слатина. Това каза в предаването „Софийска трибуна\" по Радио „Фокус\" Димитър Главинов - кандидат за кмет на района от БСП. Район Слатина е съставен от шест отделни квартала - „Христо Ботев\", „Христо Смирненски\", „Слатина\", „Гео Милев\", „Редута\" и „Яворов\", посочи той, като по думите му те имат идентични основни проблеми. „Вече 10 години в района се наблюдава бездействието на районната администрация и немощта или нежеланието да се справи с проблемите му, а това е един от най-старите и хубави райони в София\", заяви кандидатът за кмет. „Подобряването на инфраструктурата, зелените площи и градският транспорт са основните приоритетите в програмата ми\", обяви той. Като основен проблем Главинов посочи инфраструктурата. „Говорим не само за булевардите, които са в окаяно състояние, но и за вътрешнокварталните улички и тротоарите, които също не са в много добро състояние\", обясни той. „Обещавам, че ако бъда избран за кмет, районната администрация ще влезе в ролята си като стопанин на зелените площи за облагородяване и стопанисване\", обяви още кандидатът от БСП. Друг проблем е бързоразвиващата се логистична и бизнес зона около летище „София\", изтъкна Димитър Главинов. „Към нея няма добър транспортен коридор, който да води към логистичната зона\", уточни кандидатът за кмет. „Ще засегна и въпроса с липсата на свободен достъп до общински спортни съоръжения. Има доста такива, които са занемарени и тънат в разруха, а районната администрация не прави нищо за тяхната рехабилитация. Трябва да се помисли и за бърз транспорт до зала Арена Армеец, около която се образуват огромни задръствания, когато има събития\", обясни той. По думите му съществува проблем и с градския транспорт. „Той е изключително нередовен. Трябва да се организира инициатива от районната администрация и заедно с ЦГМ да се потърси решение на въпросите, свързани с градския транспорт. Има нужда и от реновиране и поставяне на спирконавеси\", уточни Главинов. „Христо Ботев\" е единственият квартал в района, който няма канализация, каза още той. „Това трябва да е основен приоритет на кмета и ако бъда избран за такъв, ще работя за изграждането на канализация и инфраструктура в „Христо Ботев\" с инициативи към Столична община\", обясни той. По думите му в район Слатина има скрит потенциал. „През 2014 година тук беше намерено най-старото неолитно селище в Европа. От тогава обаче нищо не се прави по него и то най-вероятно вече се руши. Културните ценности не са само Ларгото в центъра на София. Ако районната администрация заработи правилно, може да се създаде възможност за развитие както на културния туризъм, така и на малкия бизнес в района\", отбеляза кандидатът за кмет на Слатина от БСП. Според него близостта на района до летището може да допринесе за привличане на чуждестранни туристи, които да посещават неолитното селище. Логистичната зона около летище „София\" би довела инвеститори в района, като по този начин могат да се разкрият нови работни места, добави той. Още едно виждане на Главинов за развитие в района намира израз в спортния комплекс „Червено знаме\". „Там районната администрация трябва да работи усилено, защото това е комплекс, който е създал много шампиони на България - европейски, световни и олимпийски в плувните спортове\", обясни той. „Ако бъда избран за кмет на района ще мога да променя всичко, което не се харесва на жителите. Ще се вслушам в гласа на хората. Ще чуя проблемите им и заедно ще намерим тяхното решение\", обобщи Димитър Главинов. Димитър Главинов е на 33 години, икономист, мениджър в голяма застрахователна компания.", "date": "2019.08.06", "title": "Димитър Главинов, БСП: Ще работя за добрия живот и спокойствието на жителите на район Слатина"}
{"url": "http://www.cross.bg/kosta-yankov-putya-1610569.html", "text": "/КРОСС/  Голям брой свидетели не са направили нищо, за да спасят Коста Янков, който беше зверски убит по време на поход към Рилския манастир.  Това съобщи специално за NOVA прокурорът по делото.Коста Янков беше открит мъртъв край пътя между селата Дрен и Долна Диканя. За престъплението е задържан мъж на 46 г. По данни на прокуратурата във фаталната нощ на 26 юли заради влошеното си зрение Коста Янков объркал пътя и вместо в черквата влязъл в частна вила. Малко по-късно там много пиян се прибрал предполагаемият извършител и пребил до смърт възрастния човек.Заподозреният се намира в Хърватия, където е бил задържан при влизане в страната. Очаква се той да бъде екстрадиран.„По нещастно стечение на обстоятелствата Коста е влязъл в дома на извършителя на убийството, вместо в храма, намиращ се в центъра на с. Дрен\", обясни прокурорът Николай Цветков.Цветков разясни още, че от свидетелски разкази е станало ясно, че собственикът на къщата е бил пиян. Той не е дал възможност на Коста Янков да му даде обяснения защо и как се е отзовал в дома му. Свидетели на убийството са станали близки на 46-годишния мъж.„Негов съсед му е помогнал да изнесат тялото до пътя, където е изоставено. Обвиненият е имал криминална регистрация за образуване на лека телесна повреда. Установено е, че след употреба лицето става агресивно\", обобщи Николай Цветков. ", "date": "2019.08.06", "title": "Заловиха убиеца на бай Коста в Хърватия, съсед му помогнал да изхвърлят тялото "}
{"url": "http://www.cross.bg/yaponiya-hiroshima-bomba-1610571.html", "text": "/КРОСС/  Япония отбеляза 74 години от американската атомна бомбардировка срещу западния град Хирошима, предаде БТА.Хиляди участваха в ежегодната церемония, включително оцелели при нападението и чуждестранни представители. Участниците запазиха минута мълчание в Мемориалния парк на мира в 8,15 часа. Точно в този час американски бомбардировач Б-29 хвърля атомна бомба върху града в последните дни от Втората световна война. Безпрецедентната ядрена атака избива десетки хиляди души за секунди, а в края на годината жертвите на бомбардировката стават общо около 140 000.САЩ хвърлят втора атомна бомба три дни по-късно в Нагасаки, на остров Кюшу. На 15 август 1945 г. Япония капитулира пред съюзниците, с което се слага край на войната.Кметът на Хирошима Кадзуми Мацуи призова днес в реч лидерите да работят за свят без ядрени оръжия, предаде Асошиейтед прес. Той призова японското правителство да подпише Договора за забрана на ядрените оръжия, одобрен през юли 2017 г. от 122 страни, но отхвърлен от всички ядрени сили.Японският премиер Шиндзо Абе пое ангажимент да се придържа към пацифистките принципи, но не обеща да подпише договора.\"Япония е поела ангажимент да служи за мост между ядрените и неядрените държави и да поведе международните усилия, като същевременно търпеливо опита да ги убеди да си сътрудничат и да водят диалог\", каза Абе на церемонията. ", "date": "2019.08.06", "title": "Япония отбелязва 74 години от хвърлянето на атомната бомба над Хирошима"}
{"url": "http://www.cross.bg/dzhaz-festivalut-bansko-1610570.html", "text": "/КРОСС/  Започва 22-рото издание на Международния джаз фестивал в Банско. Световни имена и най-добрите български джаз музиканти ще изнесат концерти на сцената, която по традиция е на централния  градски площад „Никола Вапцаров\". Планинският ни курорт вече е пълнен с гости в очакване на откриването.Тази година фестивалът е посветен на фънка. „Не само в джаза, а изобщо в музиката това е фундаментално важен жанр. Нашият фестивал събира три поколения публика и искаме да покажем на младите колко качествена е тази музика\", споделя директорът и създател на най-голямото джаз събитие у нас, д-р Емил Илиев.По традиция фестивалът ще открият Камелия Тодорова и Васил Петров заедно с Биг бенд Благоевград, а кулминацията на първата вечер е легендата Мейсио Паркър.Британският саксофонист Рей Джелато се завръща на сцената на „Банско джаз фест\" заедно със своята група „Гигантите\", която ще отбележи 25 годишния си юбилей с нов албум. Концертът е в четвъртък, 8 август.Почитателите на джаза от България и чужбина вече са запълнили хотелската база в града като повечето от заявените почивки са петдневни. Механите в Банско също са готови за посрещнат гостите с местни специалитети и традиционна обстановка. ", "date": "2019.08.06", "title": "Започва джаз фестивалът в Банско "}
{"url": "http://www.cross.bg/vruh-charakyza-dolinata-1610577.html", "text": "/КРОСС/  Николай Петков, Дойчин Боянов, Руслан Вакрилов и Венцислав Костов отпътуваха към Пакистан на 26 юли и миналия вторник (30 юли) пристигнаха в Базовия лагер в долината Чаракуза. Още тогава, обаче, Рус се е разболял от пневмония и затова напуска експедицията.Вчера, 5 август алпинистите са осъществили първата си цел - изкачване на техничния връх Найсер Брак (5200 м). Отнело им е 17 часа от Базов лагер до върха и обратно.\"Тежък подход, трудно и опасно катерене. Невероятна скала! Гадно слизане с откатерване и много рапели.\" - написа за БНР Николай Петков, един от най-опитните ни алпинисти, с над 60 експедиции досега.Българите имат за цел, също така, изкачване на девствен връх в долината Чаракуза и премиерен маршрут. ", "date": "2019.08.06", "title": "Българските алпинисти в Чаракуза изкачиха връх Найсер Брак "}
{"url": "http://www.cross.bg/georgieva-direktor-kristalina-1610578.html", "text": "/КРОСС/  Русия ще подкрепи кандидатурата на представителката на България Кристалина Георгиева за длъжността управляващ директор на Международния валутен фонд. За това съобщава ТАСС, като цитира съобщение на сайта на руското министерство на финансите.В него се посочва, че за първи път в 75-годишната история на фонда може да го оглави представител на страна, икономиката на която спада към \"формиращите се пазари\".„Госпожа Георгиева е блестящ дипломат, всестранно подготвен икономист и високопрофесионален финансист. В ситуация на растящ протекционизъм в глобалната икономика, нейният опит за решаване на проблеми пред развитието ще бъде много полезен\", се казва още в съобщението на министерството на финансите на Русия.ТАСС посочва, че вероятността за успех на кандидатурата ѝ е голяма, тъй като Европейският съюз, който я номинира, има квота от 44 процента от гласовете в Международния валутен фонд. А на българката ще са достатъчни и 50 процента плюс един глас.Оптимизъм в този дух изрази днес и говорителка на германското министерство на финансите. Както предава Ройтерс, Берлин не очаква възрастта на Кристалина Георгиева да ѝ попречи да заеме ръководния пост. Въпреки че според правилата на Международния валутен фонд управляващият директор не трябва да е навършил 65 години.В петък правителствата на Европейския съюз избраха 65-годишната Георгиева за кандидат на блока за ръководител на МВФ след повече от 12 часа разговори. Тогава повечето държави-членки от ЕС подкрепиха г-жа Георгиева, въпреки че нейната кандидатура ще наложи промяна в правилата на МВФ, които изискват управляващият директор на фонда да бъде по-млад от 65 години, когато бъде назначен на този важен пост. ", "date": "2019.08.06", "title": "Русия подкрепя Кристалина Георгиева за шеф на МВФ"}
{"url": "http://www.cross.bg/nenkov-sistemata-kibersigyrnost-1610574.html", "text": "/КРОСС/  Скандалът с изтеклите лични данни на 5 милиона български граждани от системата на приходната агенция, стресна Здравното министерство. Оттам разпратиха до всички свои второстепенни структури като районните здравни инспекции мерки за подобряване на информационната сигурност. Те са пратени и до всички лечебни заведения, но като препоръка. Забрана за слушане на музика, гледане на филми и ползване на собствени флашки за лекарите са част от мерките за киберсигурност, които се предлагат. Имитиране на дейност или смислена защита на личните данни на пациентите е това? И как лекарите пазят информацията за здравето ни?В студиото на сутрешния блок на БНТ беше Любомир Тулев - ръководител операции по киберсигурност и д-р Мирослав Ненков - бивш министър на здравеопазването.Любомир Тулев определи забраните за лекарите са част от мерките за киберсигурност като стъпка в правилната посока. Известно е, по думите му, че чрез флашките можем да заразим множество компютри например, с кийлогър / програма, с която може да се получи информация за паролите, всички натискания на бутоните от клавиатурата/. С нея може да се инсталира дори вирус, с който да заразят нашата система и да откраднат нашите данни. Според Тулев, когато се конструира инфраструктурата на една компания, е най-добре да се направи сегментиране на мрежата, т. е. да се изолира продуктивната зона /която борави с машини, апарати, които управляват операции човешки животи, например/ от обикновените компютри на лекари и служители, на които се пишат експертизи или други документи. Това е добра практика, защото в такъв случай една флашка не би могла да зарази продуктивната зона на мрежата, вътрешната. Такова разделение на мрежите е препоръчително и за останалите ведомства в страната.Д-р Мирослав Ненков също смята препоръките на Министерството на здравеопазването за смислени не само за лекарската колегия, но и за всеки един от нас. Що се отнася да системата за киберсигурност в болниците, лекарят изтъкна, че системата на Военно-медицинска академия е много добре изградена, тъй като тя практически няма контакт с мрежата. Що се отнася до опазването на личните данни на пациентите, д-р Ненков беше категоричен, че в софийската военна болница те са добре опазени предвид на това, че системата на болницата и общата мрежа са \"разкачени\". Разбира се, и болницата, както е всяка институция, не е застрахована срещу злонамерен достъп, както се случи в НАП, добави д-р Ненков.БНТ, „Сутрешен блок\" ", "date": "2019.08.06", "title": "Здравното министерство се юрна да повишава киберсигурността във всички свои структури"}
{"url": "http://www.cross.bg/serdika-yankov-raiion-1610575.html", "text": "/КРОСС/  Искам да покажа, че районната администрация може да работи и да служи на хората и бизнеса в район Сердика. Това каза в предаването „Софийска трибуна\" по Радио „Фокус\" Янко Янков - кандидат за кмет на район Сердика от БСП. „Крайно време е да дам опита и знанията си за това да направим районната администрация работеща. Мотивацията ми е да покажа, че може да се създаде добра градска среда за живот, че може Сердика да бъде сигурна, озеленена и достъпна\", обяви той. Янков сподели първите три неща, които би направил, ако бъде избран за кмет на района. „Ще изискам информация за броя на забавените преписки на граждани и юридически лица, които са внесени в районната администрация и ще поставя максимално бърз срок да се решат проблемите им в тези заявления. С екипа ще обобщим и анализираме нерешените до момента въпроси, които са в отговорността на районната администрация. Ако са по-генерални, ще се обърнем към СОС и централния кмет, така че постоянно да създаваме добра градска среда в кварталите на район Сердика. Имам идея за създаването на екип от специалисти с представители на всички квартали от района, с които да изготвим нова философия за управлението на Сердика за периода 2019-2023 година\", каза той. Янков изброи проблемите, с които ежедневно се сблъскват жителите на района. \"Доста са проблемите за разрешаване. На първо място, обаче, стои неразрешеният от години проблем - ЖП лицето на столицата, т.е. вратата към същинското лице на града. Гостите, които пристигат в София с ЖП транспорт, пътуващите столичани и преминаващите през предгаровия площад, забелязват как на ниво кота терен постройките са оцветени във всички възможни цветове на дъгата. Там може да се добие представа и за всички нови течения на графитите в столицата\", обясни той. Според Янков е недопустим и начинът, по който изглеждат спирките на трамваите, които минават поркай ЖП гарата. „Навесите им са като след бомбардировка, покривите са натрошени, страниците - също, а на някои места дори липсват\", уточни той. Като друг основен въпрос в тази част на града, кандидатът за кмет от БСП посочи дългогодишното нерешаване на проблема с пустеещата територия, на която се разполагаше бившата автогара. Осезаеми са висящите въпроси със спирките на градския транспорт, обяви той. „Има поставени табели с обозначени номера на преминаващите превозни средства, но липсват навеси на спирките\", обясни Янко Янков, като посочи, че по този начин няма как да се мотивират гражданите да използват градския транспорт. Той изброи и други предизвикателства, с които трябва да се справи следващия кмет на район Сердика - тротоарните настилки и „автомобилните паметници\", които заемат и без това липсващите паркоместа. „Моделът, с който се презастроява София е приложим и в район Сердика\", добави Янков. Той коментира и темата за изграждането на инсталация за изгарянето на RDF-гориво в ТЕЦ „София\", която е чувствителна както за Сердика, така и за граничещите с него райони. „Хората са скептични, защото не се направи достатъчно обществено обсъждане при разработката на проекта, не се направи широка разяснителна кампания. Мнението на БСП-София е, че RDF инсталацията трябва да се изгради в местността Садината, село Яна, поради няколко причини. Първата е икономическа - не може там да се подготвят балите с RDF горивото и да се транспортират ежедневно или ежеседмично до центъра на София. Второто нещо е, че при евентуален технически или субективен пропуск в контролните дейности, в сърцето на София можем да нанесем щети върху огромна част от жителите на Сердика и прилежащите му райони\", отбеляза кандидатът за районен кмет от БСП. Според него трябва да се обърне внимание и на развитието на спорта в столицата. „Все още сме задължени към подрастващото поколение, защото по-голяма част от кварталните спортни съоръжения са занемарени. Ако гражданите на район Сердика ми гласуват доверие и ме изберат за кмет, аз имам идеи как да мотивираме всички възрастови групи да спортуват, че даже да гонят и високо спортно майсторство\", заяви Янко Янков.Янко Янков е магистър по военно дело, транспортно строителство и публична администрация. Има управленски опит в областта на транспортното стрителство. Янков е бил член на надзорния и управителния съвет на „Локомотив София\" и началник щаб на спортната школа на клуба. ", "date": "2019.08.06", "title": "  Янко Янков, БСП: Районната администрация може да работи и да служи на хората и бизнеса в район Сердика"}
{"url": "http://www.cross.bg/vetko-arabadzhiev-aresta-1610563.html", "text": "/КРОСС/  Апелативният специализиран съд ще заседава по искането на Ветко Арабаджиев да излезе от ареста. Той е обвинен в данъчни престъпления и пране на пари.Ветко Арабаджиев и съпругата му Маринела бяха екстрадирани от Испания, където се укриваха повече от половин година. Двамата бяха задържани в къщата на Георги Семерджиев, по-известен като Жоро Шопа. ", "date": "2019.08.06", "title": "Бизнесменът Ветко Арабаджиев иска да излезе от ареста"}
{"url": "http://www.cross.bg/leva-leva-tzentur-1610558.html", "text": "/КРОСС/ 530 лева. Толкова е струвало на практика прочистване на ухото на младеж в частна клиника в курорта \"Златни пясъци\". Фактурата от скъпата услуга, извършена на 27 юли, обикаля социалните мрежи и предизвиква вълна от възмущение. Особено на фона на новините от това лято за отлив на туристи и шезлонги и чадъри по 70 лева.Въпросната фактура бе публикувана от групата \"Спаси Варна\".\"\", пишат от групата.Клиниката е Медицински център \"Рефлекс\", която има няколко филиала по морето, в т. ч. в курорта \"Св.Св. Константин и Елена\" и Кранево.А ето и ценоразписът за извършените манипулации:От сайта на медицинския център е видно, че няма публикувани цени на услугите. Центърът разполага и със спешна помощ. На позвъняванията ни на единствените оставени телефони - дежурните, първо отговориха, че управителите дават в момента изявления за журналисти и помолиха да се обадим след няколко минути. При повторното обаждане ни бе съобщено, че в момента имали пациенти.Клуб Z ", "date": "2019.08.06", "title": "Промивка на ухо на \"Златните\"? Пригответе 500 лева"}
{"url": "http://www.cross.bg/lenta-aktivnata-tynel-1610562.html", "text": "/КРОСС/  Днес от 9,30 ч. до 12,30 ч. се ограничава движението в активната лента в тунел „Траянови врата\" на АМ „Тракия\" посока Бургас поради планирано проектантско замерване на пътната настилка. Трафикът ще се осъществява в изпреварващата лента.От 12,30 ч. до 15,30 ч. движението ще се осъществява в активната лента. Участъкът ще бъде сигнализиран с пътни знаци. На 7 август от 9,30 ч. до 12,30 ч. в тунел „Траянови врата\" на АМ „Тракия\" посока София движението ще се осъществява в изпреварващата лента, за да може да се изпълни предвиденото замерване на пътната настилка. От 12,30 ч. до 15,30 ч. трафикът ще бъде осъществяван в активната лента. Агенция „Пътна инфраструктура\" напомня на шофьорите да карат внимателно, със съобразена скорост и да спазват стриктно пътната сигнализация, както и правилата за безопасност и движение по пътищата.", "date": "2019.08.06", "title": "Карайте внимателно в тунел „Траянови врата“ на АМ „Тракия“"}
{"url": "http://www.cross.bg/chasa-sega-tryd-1610557.html", "text": "/КРОСС/ в. Сега - Свободният пазар на ток е манипулиранв. Сега - Гешев позволи на прокурорите и да не го харесватв. 24 часа -  Българи си събарят вилите в Гърция, за да не плащат €150 000 глобив. Труд - МАЯ ДАВА ЗАДЕН, посъветвана от политически играчив. Телеграф -  Разграбиха фризерите и бурканитев. Монитор - Прокуратурата погна високите цени на докторите по моретов. Сега - Хайки тръгнаха no „задните дворове\" да дирят нерегистрирани прасетав. Сега - Медицинските сестри подновяват протеста след уволнението на лидера имв. 24 часа - Тайна търговия със скрити прасета свали цената до 1,50 лв./кг живо теглов. 24 часа - НДП събира пари според профила на длъжницитев. Труд - „Весел кекс\" прати четирима в болницав. Труд - Метро до „Левски\" и „Арена Армеец\" през 2025 гв. Телеграф - Лидерът на ДПС Мустафа Карадайъ: Във властта участват хора, които сеят омраза и ксенофобияв. Телеграф - Евакуират три блока в Карнобат заради теч на газв. Монитор - Олигарси опитват политически натиск върху прокуратуратав. Монитор - Евакуираха 3 блока в Карнобат заради теч на газ от цистернав. 24 часа - Валя Червеняшка, медицинска сестра в болницата в Бяла Слатина: \"Сесилия Саркози ни казваше, че ще прерови пясъка на пустинята, но ние ще бъдем свободни\"в. 24 часа - Защо е законно „Златен век\" да се строив. Труд - Евродепутатът Андрей Ковачев пред \"Труд\": Европейската интеграция е двупосочна улицав. Телеграф - Николай Цветанов, председател на Асоциацията за отговорно небанково кредитиране: \"С чужди данни няма да ви дадат заем\" в. Монитор - Диян Стаматов, председател на Съюза на работодателите в системата на народната просвета на България и директор на 119-о СОУ: Екип от трима специалисти да издирва бягащите от класв. Сега - Чумата по свинете като политическа болеств. Сега - „Факторът Koшлyкoв\" в БНТ- cтpax и несигурност сред журналиститев. 24 часа - Старият Слави и новата му партияв. Труд - Злобен соросоиден вой срещу прокуратуратав. Телеграф - Рила замязва на Слънчакав. Монитор - Контрол ли бе да го опишеш? ", "date": "2019.08.06", "title": "Преглед на печата"}
{"url": "http://www.cross.bg/pesni-ryslan-muiinov-1610559.html", "text": "/КРОСС/ \"Любими руски песни\" - така се нарича концерта, който популярният актьор и певец Руслан Мъйнов ще изнесе в Пловдив на 10 септември 2019 г. от 20 часа в Лятно кино „Орфей\". Изпълненията на Руслан Мъйнов на неостаряващи хитове от руски филми, цигански романси и любими песни на няколко поколения ще са под съпровода на Симфоничен оркестър с диригент Левон Манукян.С какво печели любовта на зрителите този проект?Рецептата е проста - репертоар от най-големите хитове на руската филмова музика и цигански романси в нови, блестящи аранжименти и завладяващо, артистично изпълнение. Безупречният професионализъм и харизмата на Руслан Мъйнов и Симфониета Шумен, както и високият градус на вдъхновение увличат публиката в общ ритъм, музика и емоция!\"Душата пее и танцува\" - може би това е най-точното определение за незабравимото преживяване, което очаква всички, които за пръв или пореден път ще изживеят това удоволствие!Заповядайте да пеем и да се забавляваме заедно в един емоционален концерт с вечните: \"Очи чeрные\", \"Ваше благородие\", \"От зари до зари\", \"Нане цоха\", \"Смуглянка\", \"Парамела\", обичани детски песни и хитове от репертоара на Алла Пугачова, Муслим Магомаев и ВИА \"Земляне\"!Билети за концерта се продават в Билетен център пред Община Пловдив. ", "date": "2019.08.06", "title": "Руслан Мъйнов ще пее \"Любими руски песни\" в Пловдив"}
{"url": "http://www.cross.bg/preobrazhenie-ychenitzite-nyakoii-1610561.html", "text": "/КРОСС/  На 6 август църквата отбелязва Преображение Господне. Този празник е установен още в първите векове на християнството. Напомня ни едно от най-важните евангелски събития - явяването на Господа в небесна слава.Христос често беседвал с учениците си за своите предстоящи страдания. Казвал им, че ще бъде убит и на третия ден ще възкръсне. Сърцата на учениците изпълвала скръб, но те пак дълбоко в себе си не вярвали, че това ще се случи.Според българския фолклорен календар на 6 август настъпва трайно преобразяване в природата. Слънцето обръща гръб на лятото и е с лице към зимата, щъркелите се събират на ята, преди да отлетят.На този ден небето се отваря и ако някой види това, се сбъдва всичко, което си нарече. Ако някой се разболее, натопява се връзка сушени плодове, болният пие от водата и болестта се преобразява. ", "date": "2019.08.06", "title": "На Преображение Господне се сбъдват желанията"}
{"url": "http://www.cross.bg/boepripasi-skladove-achinsk-1610564.html", "text": "/КРОСС/  12 са вече ранените след мощния взрив на оръжейни складове край руския град Ачинск. Всички жители на две населени места до военното поделение са евакуирани, изселват се и живеещите в радиус от 20 километра от опасната зона. Все още не е започнало гасене на пожара в складовете, тъй като продължават да се взривяват намиращите се вътре боеприпаси.Взривът е избухнал в склад за боеприпаси във военната база, която се намира на 10 км от град Ачинск в Сибир, и според властите е предизвикал пожари, предаде Асошиейтед прес.  Според постъпващите съобщения властите са евакуирали 11 000 души от Ачинск.Руското министерство на отбраната съобщи, че в избухналия склад е имало \"барутни заряди за артилерийски снаряди\". Неназован източник заяви пред ТАСС, че в склада е имало до 40 000 снаряда за танкови оръдия.Експлозиите на складове за боеприпаси не са рядкост в Русия, отбелязва Асошиейтед прес. След последния случай, който беше през май тази година, избухна пожар, бушувал в продължение на почти седмица, преди да бъде загасен с помощта на военни самолети и хеликоптери, които хвърляха вода от въздуха. \n\t\t\t\t\t\n\t\t\t\t ", "date": "2019.08.06", "title": " Расте броят на ранените след взрива в оръжейни складове в Русия"}
{"url": "http://www.cross.bg/pozhari-gorskite-pozharite-1610567.html", "text": "/КРОСС/  Пропуски във федералното законодателство на Русия и чиновническа немарливост са сред основните причини за катастрофалните мащаби на пожарите в Сибир. Това казва в интервю за БНР известният руски еколог Александър Колотов, член на Обществения съвет към Министерството на горското стопанство на Красноярския край, засегнат сериозно от горските пожари в страната.Той съобщи още, че седмици наред местните жители не са били информирани за високите нива на замърсяване на въздуха и че регионалната власт е подценила риска за здравето на хората.Според законодателни промени от 2015-а година пожарите, попадащи в \"зона на контрол\", не подлежат на гасене, ако разходите за това надвишават цената на унищожената дървесина. Именно грешната методология за оценка на щетите и икономисването на средства за реакция при пожари са довели до разрастване на огъня, смята Колотов.\"Да, има мониторинг. Към Центъра за борба с горските пожари към Красноярск има карта, на която можем да наблюдаваме ситуацията в режим на реално време и на която са обозначени огнищата и засегнатата площ. Там е посочено и кои пожари според новото законодателство са в т.нар. \"зона на контрол\" и чието гасене не е задължително. На дневен ред сега стои въпросът, че именно този законодателен акт на Руското министерство на природните ресурси и екологията, който е в сила от 2015-а   година, е причината горските пожари да не бъдат изгасени още в начална фаза, а са оставени да се разраснат и така да обхванат, конкретно в района на Краснаярск, повече от милион хектара\". ", "date": "2019.08.06", "title": "Руски еколог: Чиновническа немарливост е основна причина за пожарите в Сибир "}
{"url": "http://www.cross.bg/taneva-merki-zabolyavaneto-1610566.html", "text": "/КРОСС/  Днес Министърът на земеделието Десислава Танева ще се срещне в Брюксел с европейския комисар по здравеопазване и безопасност на храните Витянис Андрюкайтис.Тема на разговора са мерките за борба с африканската чума по свинете.Танева ще запознае еврокомисаря с взетите до моменти мерки срещу заболяването, което вече засегна няколко големи свинекомплекса у нас. Очаква се да бъдат обсъдени и начините за компенсация на малки и големи стопани, загубили животните си заради заразата.Преди дни в интервю за \"Хоризонт\" комисар Андрюкайтис разкритикува българските власти за закъснялата реакция и предупреди, че страната ни може да загуби цялото си свиневъдство. Европейските експерти все пак предупреждават, че в момента у нас се прилагат адекватни мерки срещу заболяването. Очаква се също така Европейската комисия да поеме 75 процента от разходите, свързани с умъртвяването на животните и дезинфекцията на фермите. ", "date": "2019.08.06", "title": "Десислава Танева ще обсъжда мерки срещу чумата с ресорния еврокомисар"}
{"url": "http://www.cross.bg/bankirane-elektronno-ivanov-1610565.html", "text": "/КРОСС/  Измамници се опитват да стигнат до паролите ни за електронно банкиране и да точат банковите ни сметки. Мошениците се възползват от притесненията на хората около хакването на личните им данни в НАП.Във фалшиви имейли те обясняват на хората, че заради хакерската атака в Приходната агенция, е необходимо отново да въведем паролите си за електронно банкиране, за да подобрим сигурността си, става ясно и от медийни публикации.„Винаги се използва значимо събитие, новина за хакната банка, голяма компания, в случая НАП, за да може да се предизвика изкуствено доверие към имейлите, които получават потребителите. В случай, че въведете паролата си във формата, която са ви предоставили, по всяка вероятност ще получат достъп до електронното ви банкиране\", обясни Спас Иванов, експерт по киберсигурност.Той съветва вложителите, които имат електронно банкиране да ползват двуфакторна нотификация - всеки път, когато превеждаме пари, да получаваме потвърдителен есемес, който да изисква от нас да въведем обратно код за сигурност.„Банката ви праща съобщение, което ви казва: „За да потвърдите този превод, моля въведете този код обратно в банкирането\". Това се изпраща само до един телефон\", обясни Спас Иванов. По думите му изключително малко банки не го предоставят това като услуга.Иванов обясни още, че банките изпращат имейли само с информативен характер и не призовават за действие. ", "date": "2019.08.06", "title": "Нова схема: Измамници се опитват да стигнат до електронното ни банкиране"}
{"url": "http://www.cross.bg/tema-danni-kakva-1610551.html", "text": "/КРОСС/ Тема:  Лекари и лични данни. Във флашката - как лекарите пазят личните ни данни?Тема:  Борбата с чумата продължава. Къде са новите огнища на вируса?Тема:  В разгара на политическото лято. Каква изборна есен се задава?Тема:  Август започва с бум на катастрофите. Защо масово не се спазват правилата?Тема:  Обявиха бедствено положение в Свищов. Кога ще бъдат унищожени заразенитеживотни?Тема:  Възможна ли е злоупотреба с личните ни данни при тегленето на бързи кредити?Тема:  Има ли бум на западнонилска треска у нас и колко опасно може да бъдезаболяването? В студиото - проф Тодор КандарджиевТема:  Как изглежда Ларгото след крайния срок на ремонта?Тема:  Защо Методи Лалов реши да напусне съдебната система?Тема: 530 лева за преглед на морето. Над закона или над морала се лекуват пациенти?Тема: В България при бащата или в Норвегия при майката? Каква ще е съдбата на братче и сестриче?Тема: Задържан за убийството на поклонника край пернишкото село Дрен. Кой е заподозреният?Тема: Калмари вместо свинско в ол инклузива. Ще плащаме ли повече в хотелите заради чумата по прасетата?Тема: Хиляди пожелаха колата на Мишел Ников. Кой какво предлага и защо я иска? Румен Бахов ни среща с част от кандидатите. ", "date": "2019.08.06", "title": "Теми и гости в сутрешните блокове на телевизиите"}
{"url": "http://www.cross.bg/svetovna-armiya-voiina-1610550.html", "text": "/КРОСС/   1623 г. - Кардинал Мафео Барберини е избран за папа и приема името Урбан VIII.1806 г. - Франц II абдикира от императорския престол, с което престава да съществува Свещената Римска империя на немския народ.1825 г. - Боливия придобива независимост от Испания.1824 г. - Въстаническата армия на Симон Боливар нанася решително поражение на испанските войски при Хунин в Перу.1834 г. - Високата порта издава указ за организиране на териториална армия, наречена редиф - по един батальон от 1400 доброволци на санджак.1844 г. - В британската преса е отпечатана първата новина, получена от телеграф.1890 г. - За първи път в затвора Обърн в Ню Йорк е екзекутиран човек с електрически стол.1898 г. - Учредено е Централно ловно дружество „Сокол\" - днес Национално ловно-рибарско сдружение „Съюз на ловците и риболовците в България\".1918 г. - Първата световна война: В битката при Марна Антантата, подкрепена от САЩ, успява да превземе Северна Франция.1929 г. - В СССР е създадена специална армия на Далечния изток.1940 г. - Втората световна война: Естония е анексирана от СССР.1942 г. - Кралицата на Нидерландия Вилхелмина Холандска става първата коронована особа, държала реч в Конгреса на САЩ.1945 г. - Втората световна война: Град Хирошима в Япония е разрушен напълно от атомната бомба „Малчугана\", хвърлена от американския бомбардировач B-29 Енола Гей.1958 г. - България установява дипломатически отношения с Уругвай.1961 г. - СССР изстрелват втори пилотиран космически кораб (Восток-2), а космонавтът Герман Титов става първият човек, който прекарва в Космоса повече от едно денонощие.1962 г. - Британската колония Ямайка получава независимост.1997 г. - Боинг-747 на корейските авиолионии катастрофира в джунглата на Гуам, загиват 228 души.2003 г. - Столичният общински съвет приема окончателния доклад за общ устройствен план на София.2007 г. - Скъсана част от стената на микроязовир „Дервента\" предизвиква приливна вълна, която залива земеделски площи и причинява тежки разрушения в град Цар Калоян. ", "date": "2019.08.06", "title": "6 август в историята"}
{"url": "http://www.cross.bg/chasa-provede-preskonferentziya-1610553.html", "text": "/КРОСС/ София.От 09.30 часа в хотел „Хилтън\", зала „Мусала 2\" ще се проведе пресконференция за изтребителите F-16 Блок 70.   Ще участват представители на Посолството на САЩ в България и на Lockheed Martin.***София.От 11.00 часа в БТА ще се проведе пресконференция на инж. Симеон Славчев - общински съветник, съпредседател на \"Политическа група 5\" и зам.-председател на Комисията по инженерна инфраструктура и енергийно планиране към Столичен общински съвет.***София.От 11.30 часа в централата на ПП АБВ на улица „Врабча\" 23 ще се проведе пресконференция.***София.От 12.00 часа зам.-кметът Албена Атанасова ще присъства на трудова терапия - кулинарни умения в Дневен център за пълнолетни с ментални увреждания „Света Марина\".***София.От 13.00 часа пред Съдебната палата ще се проведе протест под надслов „Българчетата са най-добре в България.\"***Ботевград.От 09.00 часа митрополит Гавриил ще оглави Архиерейска света Литургия в храма „Св. Възнесение Господне\".***Варна.От 10.30 часа във фоайето на Фестивален и конгресен център ще бъде открита изложба живопис на гл.с-на Меглена Шегенова по повод 140 години от основаването на ВМС.***Видин.От 14.00 часа в залата на 6 ет. в административната сграда кметът на Община Видин Огнян Ценков ще връчи благодарствени адреси на учениците от ППМГ \"Екзарх Антим I\", СУ \"Цар Симеон Велики\" и СУ \"Св. Св. Кирил и Методий\", които се включиха като доброволци в третия сезон на фестивала \"Летни вечери на операта и балета \"Баба Вида\".***Карлово. От 12.30 часа в клуба на СДС ще се проведе пресконференция на Местна коалиция „Обединени за нашата община\".***Левски.От 11.00 часа ще се проведе пресконференция на Любка Александрова - кмет на Община Левски във връзка с Фестивала на пълнената чушка.***Пловдив.В 10.30 часа пред храма „Свето Преображение Господне\" кметът на район „Тракия\" Костадин Димитров организира курбан за здраве и благоденствие на гражданите - ще бъдат раздадени над 300 порции риба. ", "date": "2019.08.06", "title": "Предстоящи събития на 6 август"}
{"url": "http://www.cross.bg/bivsh-prof-depytat-1610552.html", "text": "/КРОСС/ Александър Везенков, баскетболистАлександър Миланов, управител на \"ВMW Group България\"Васил Мавриков, актьорВиолина Маринова, председател на УС и главен изпълнителен директор на Банка ДСКГеорги Кючуков, бивш депутат от АБВДимитър Димитров, бивш депутат от БСППроф. Михаил Пеков, композитор и педагогПетър Паунов, кмет на КюстендилПроф. дин Сергей Сергей Игнатов,историк, основател на египтологията в България,  министър на образованието, младежта и науката в правителството на Бойко Борисов (2009-2013)Томас Лафчис, футболен мениджър, президент и собственик на Левски (София) от 1991 до 1999 г., бивш футболистТомислав Дончев, политик от ГЕРБ, заместник министър-председател по европейските фондове и икономическата политика ", "date": "2019.08.06", "title": "Рождениците на 6 август"}
{"url": "http://www.cross.bg/ideyata-da-imash-1610549.html", "text": "/КРОСС/  Идеята да имаш постоянна работа е трогателна.Робин Уилямс", "date": "2019.08.06", "title": "Идеята да имаш..."}
{"url": "http://www.cross.bg/iisys-preobrazhenie-hristos-1610548.html", "text": "/КРОСС/  На 6 август православната църква отбелязва празника Преображение Господне, който води началото си от първите векове на християнството.Според народните вярвания, с идването на празника небето се отваря и откликва на съкровените стремежи на хората. Смята се, че на този ден природата, която досега е била подвластна на лятото, се преобразява и се обръща към зимата.За вярващите християни и Преображение Господне отбелязва едно от знаменателните евангелски събития от земния път на Спасителя - явяването Му в небесната слава пред неговите ученици Петър, Йоан и Яков.Иисус Христос често беседвал с учениците си за своите страдания. Той казвал, че ще бъде отхвърлен от първосвещениците и книжниците, ще бъде и на третия ден ще възкръсне.Сърцата на учениците се изпълвали със скръб от думите му. За да утвърди вярата им, Христос се показал на трима от апостолите в небесна слава.Като взел със себе си Петър, Яков и Йоан, той се изкачил с тях на Таворската планина близо до Галилея. Тук той се отдалечил малко от тях и започнал да се моли. Учениците в това време заспали. Когато се пробудили, видели Иисус преобразен - лицето му било променено и светело като слънце, а дрехите му станали бели като сняг. С него имало двама мъже, сияещи в слава - това били Мойсей и Илия.Петър, поразен от това, което видял, казал на Иисус, че е добре да останат на това място, като направят три сенника за Него, Мойсей и за Илия. Изведнъж светъл облак осенил всички и из облака се чул глас, който казвал: \"Този е Моят възлюбен Син, в Когото е Моето благоволение, Него слушайте!\" (Матей 17:5)Учениците от страх паднали ничком. Но Господ се допрял до тях и им казал: \"Станете, не бойте се!\" (Матей 17:7)Като станали, те видели само Иисус Христос в обикновения негов вид. Те слезли от планината, а той им забранил да говорят за това, което видели, докато Синът Човечески не възкръсне от мъртвите.Учениците чули гласа на самия Бог, а двамата пророци Мойсей и Илия, засвидетелствали със своето явяване, че Иисус е действително оня, за когото са предсказвали пророците. Това събитие имало за цел да предпази апостолите от униние и съмнение при вида на Христовите страдания и да ги укрепи във вярата.За християните празникът Преображение носи божествена промяна, надежда, възраждане на духа. ", "date": "2019.08.06", "title": "Преображение Господне "}
{"url": "http://www.cross.bg/stoyanov-vreme-novini-1610556.html", "text": "/КРОСС/ „Означава, че вие отивате някъде и чисто документално погледнато, се счита, че сте в отпуска и че сте си позволили почивка, но вие реално не почивате. През цялото време под някаква форма сте изложени на социални стимули, най-малко през телефона си, през който с вас могат да се свързват близки и далечни, познати и непознати. И далеч не всички хора имат нужната комуникативна култура, нужната комуникативна хигиена да имат някакъв санитарен праг на пропускливост на подобни обаждания по време на отпуската или по време на регламентираната си почивка, независимо дали тя е годишна, седмична, месечна или денонощна.\"Проф. Стоянов сравни тази картина с друг пример - на човек, който преди да отиде например в хижа в планината, си е оставил електронните устройства в апартамента.Представители на някои от най-стресовите професии живеят с фантазията, че носят моралната и интелектуалната отговорност за благополучието на света и тук се срутва възможността им те адекватно да релаксират, допълни психиатърът.Негативните новини, преобладаващи в медиите, са изключително опасен за психичното ни здраве феномен, подчерта проф. Стоянов.„Все повече си мисля и се боя, че това тяхно преобладаване в потока информация, който достига до нас, не е случайно. Че някой някъде има интерес да го поддържа. Защото по този начин се обезценяват хубавите неща, които се случват. Или се свеждат до две минути ефирно време.\"Според Стоянов има твърде голямо либерално залитане по лошите новини, криминалните новини и преекспониране на насилието, а това се отразява „пагубно и катастрофално\" на психиката ни, като това се отнася с особена сила за подрастващите, които не могат достатъчно добре да филтрират видяното в медиите.„Какво ще стане с тези хора? Ще станат едни протестъри в широкия смисъл, ще станат едни асоциални елементи, които вероятно ще се радикализират. Те ще оформят в себе си дълбоко отвращение и протест към обществото, в което живеят, и убеждението, че те са безправни, защото на тях им се налага тоя стил.  Защото ако те са направили нещо хубаво в училище - постановка театрална, спечелили са награди и т.н. и отидат в, да не кажа на коя телевизия редакцията и кажат: „Дайте ни една минутка\", редакторът ще каже: „Ако остане време\". И накрая ще се окаже, че няма оператор, който да отиде там, защото операторът трябва да отразява наводнението в Долна Малина.\"Не мисля, че поколението на прехода е научило нещо. Преходът разцепи обществото на три, отбеляза проф. Стоянов.„Първата част са хора, които той ги е заварил в зрялата част на живота им, започнали своята кариерна реализация в определено професионално поприще. За тях дестабилизацията на обществения строй е била не толкова шокираща, но ги е превърнала в хамелеони. Защото ги поставила пред избора било да се приспособяват към някакви по-безпринципни флуидни конюнктури (вълната наречена „СДС\", вълната, наречена „Царя\", вълната, наречена „Борисов\", които имат живот по две-три години), и ти се приспособяваш към тези конюнктури, техните конци се дърпат отнякъде другаде, от място, което дори не е достъпно за твоето съзнание, за сетивното ти познание. Или трябва да емигрират, за да пазят някакви свои разбирания, по начин, който има някаква цена - в друго общество, или трябва да останат тука и да слушат конюнктурите.\"Втората група е на онези, които приходът е заварил в периода на ранния пубертет. Тъй като те не са имали изградена ценностна система, те са били „ударени\" по друг начин.„Много важен етап от живота им - между 10 години и пълнолетието, е бил наситен с лишения и тези лишения са ги направили или агресивни в отстояването на интересите си, или свръх предпазливи. И едното, и другото не води до адаптивни поведения. Това поколение, към което аз принадлежа, също беше осакатено именно от лишенията.\"Третата част от обществото е тази, която е родена по време на прехода и за мен голямата битка, моралната битка е за тяхното бъдеще, коментира проф. Дроздстой Стоянов. „Тези, които са родени 1990+, са хора, за които се води жестока битка. И тя се печели от хората, които дирижират въпросните новини, с които започна разговорът. Тя се печели брутално. 70% емиграция на висшисти, завършили здравни специалности.\"Честите психични разстройства зачестяват, а тежките се утежняват, заяви още психиатърът. Тежките водят до инвалидизация, а честите като например паническите разстройства, се отразяват върху качеството на живот. ", "date": "2019.08.06", "title": "Проф. Дроздстой Стоянов: Негативните новини са опасен за психичното ни здраве феномен "}
{"url": "http://www.cross.bg/koreya-severna-raketi-1610560.html", "text": "/КРОСС/  Поредно предизвикателство на Северна Корея към съседните страни. Пхенян е изстрелял две ракети, които са паднали във водите източно от Корейския полуостров. Това е четвъртият пореден тест за по-малко от две седмици.В официално изявление, севернокорейският режим изрази гнева си от започналите в понеделник съвместни военни учения на САЩ и Южна Корея. Северът определя ученията като „неприкрито отхвърляне и грубо нарушение\" на последните разговори между Съединените щати и Северна Корея. ", "date": "2019.08.06", "title": " Северна Корея изстреля две нови ракети"}
{"url": "http://www.cross.bg/zvezdi-planetata-planeta-1610580.html", "text": "/КРОСС/  Астрономи откриха планета, която влиза в състава на система, включваща три червени звезди. Дълго време се смяташе, че такива системи не могат да съществуват продължително време, защото планетите в тях нямат стабилни орбити, пише Live Science.Каменистата планета LTT 1445Ab, която бе открита по транзитен път с помощта на орбиталния телескоп TESS, е отдалечена от земята на 22,5 светлинни години. Всичките три слънца се отнасят към М-джуджетата - малки червени звезди, подредени последователно. Според учените една от звездите, от повърхността на планетата изглежда като голям оранжев диск, другите са както изглежда Венера на земното небе, ала 100 пъти по-ярко. Но с времето тази картина може да се промени.Търсенето на планети обикновено не се провежда в системи с няколко звезди, които могат да попречат на наблюдението на транзита - преминаването на планетата на фона на диска на светилото. Допълнителните източници на светлина „зацапват\" данните. Астрономите предполагат, че планетата ще остане на орбита около едната звезда и няма да „прескочи\" при някоя от другите две. Предишни изследвания доказаха, че планети, които се намират до светилото по-близо отколкото една трета от разстоянието между едната и другата/другите звезди, имат устойчиви орбити. ", "date": "2019.08.06", "title": "Откриха „невъзможна” планета с три слънца"}
