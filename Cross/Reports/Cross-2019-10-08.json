{"url": "http://www.cross.bg/zashtoto-spekylatziya-chovek-1614961.html", "text": "/КРОСС/ От миналата неделя бележи връх циничната спекулация със спорта. В конкретния случай - мотоциклетния спорт. Едно от най-добрите трасета в света - Долна Митрополия, което беше изградено и съхранявано през годините с огромен труд, се превърна в арена на грозна политическа агресия и спекулация от страна на ПП ГЕРБ. Казвам го като човек, който има отношение към спорта, към мотоциклетния спорт и към конкретното трасе. Не защото никога не съм спекулирал, било с баскетбол, с шахмат, с футбол, с мотоциклетен спорт. В никакъв смисъл, най-малко в политически. Казвам го, не защото това е грозно - всички го виждат и възмутителните реакции са достатъчно много и достатъчно показателни. Казвам го, защото грозната спекулация беше направена във военно поделение. Което е грубо нарушение на Закона за отбраната и въоръжените сили. Разбира се, че ще сезирам прокуратурата. Моят въпрос към министър-председателя Борисов е - той счита ли, че е редно да има кандидат за кмет човек, който нарушава Закона за отбраната и въоръжените сили или трябва да го оттегли. Питах го - как гледа на коалиционния си партньор, който мачка медии. Сега го питам - как гледа на негов кандидат за кмет и член, който нарушава ключов и стратегически за сигурността на страната закон и води груба политическа пропаганда на територията на военно поделение. Ако и този път остане безмълвен, ще трябва да питам посланиците. За Деската вече не го и питам, защото Деската си пуска затворници, те излизат навън, после той ги обявява за национално издирване...Ако това е част от поведението на премиера на Република България, който и да е той, колкото по-бързо този човек намери мястото си в не най-добрата част в историята на България, толкова по-добре за българските граждани и държава.", "date": "2019.10.08", "title": "Румен Петков: Грозната спекулация със спорта отвращава"}
{"url": "http://www.cross.bg/kyustendil-lokomotiv-sofiya-1614964.html", "text": "/КРОСС/ На  по маршрута София-Кюстендил и обратно ще пътува атракционен влак с парен локомотив и вагон от царската композиция „Корона експрес\". Ретро пътуването се организира по повод отбелязването на 110 години от пускането в експлоатация на жп линията Радомир-Земен-Кюстендил. Събитието се провежда по покана на инициативен комитет, създаден за честването на годишнината, и се реализира от „БДЖ-Пътнически превози\" ЕООД. Комплимент за пътуващите, като последно атракционно пътуване за 2019 г., е включването на личния вагон-салон на цар Борис III от „Корона експрес\" във влаковата композиция. Специално прикаченият вагон ще пътува за първи път тази година като атракция, а по време на движение всички желаещи ще могат да го разгледат, съпроводени от гид, който ще ги запознае с любопитни факти. Ретро влакът ще бъде теглен от парния локомотив № 01.23.Атракционният влак ще потегли от Централна гара София в 08:30 ч. и ще пристигне на гара Кюстендил в 12:40 ч. По време на празничното пътуване на гарите Радомир, Земен и Кюстендил влакът ще престои, за да могат пътуващите и посетители да се насладят на  организираните официални тържества. В обратната посока композицията ще замине от гара Кюстендил в 13:50 ч. Освен това на Централна гара София, както и в Кюстендил и Радомир ще се представят изложби с фотографии и текстови материали за линията.Цената на билета за влака с парния локомотив № 01.23 от София до Кюстендил е . за пътуване в една посока (с включено запазено място). За желаещите да пътуват на по-кратки разстояния се осигурява възможност за следните отсечки по маршрута:  Цената на отсечка е. в една посока с включено запазено място.Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител.Предварителната продажба за закупуване на онлайн билети за пътуване с атракционния влак № ЕВ6591/ЕВ6592 стартира . Системата е достъпна на следния линк.  билети могат да бъдат закупени и от билетните каси и железопътните бюра във всички гари в страната от утре. е произведен през 1938 г. в „Linke Hoffman Werke-Breslau\", Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салон № 050-1 е със запазено луксозно обзавеждане, като специалните ламперии и дамаски са автентични. е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство\". По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес\" при преминаването му през България.През 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.Изграждането на - турска граница започва през 1889 г., когато влиза закон за построяването на жп линията Каспичан-София-Кюстендил, предвиждащ Кюстендил да бъде свързан пряко през столицата с Каспичан, а от там с Варна. Първият участък София-Перник е пуснат в експлоатация на 9 декември 1893 г., а на 6 февруари 1897 г. е открита и жп отсечката Перник-Радомир. Жп линията Радомир- Земен-Кюстендил е открита официално за експлоатация на 26 юли 1909 г. от Министър-председателя Александър Малинов, министри, инженери, журналисти и представители на местната власт и населението. По протежението й са построени 4 гари и 2 спирки: Калища, Земен, Раждавица, Кюстендил и спирките Копиловци и Шишковци. Техен архитект и проектант е чехът Рудолф Фишер. ", "date": "2019.10.08", "title": "Атракционен влак с парен локомотив и вагон от „Корона експрес” ще пътува между София и Кюстендил"}
{"url": "http://www.cross.bg/kmet-cholakov-aiitos-1614962.html", "text": "/КРОСС/ Народният представител от „БСП за България\" Петър Кънев и кандидатът за кмет на Бургас от \"БСП за България\" Николай Тишев подкрепиха кандидатурата на Пламен Чолаков за кмет на община Айтос. Те, заедно с областния председател на БСП - Бургас Стойко Танков, присъстваха на откриването на предизборната кампания на айтоските социалисти.Николай Тишев заяви, че Айтос заслужава да има достоен кмет като г-н Чолаков и с него е сигурен, че общината ще има мъдро и справедливо управление в следващите четири години.„С този екип спокойно можем да победим. Направили сте невероятна листа. Пламен Чолаков бе един от първите одобрени кандидати за кмет в цялата Бургаска област. Като човек, който наблюдава процесите в 13 общини в региона, мога да ви кажа, че айтоската организация е една от най-мъдрите, защото взе най-разумното решение - хора, които години наред бяха в голямата политическа игра, се отдръпнаха назад, за да дадат възможност на други хора да ги заменят\", заяви Петър Кънев по време на събитието. „Знаем как да превърнем Айтос в по-добро място за живот, имаме потенциал, силна листа от експерти и хора, които могат да спечелят изборите\", каза от своя страна кандидат-кметът Пламен Чолаков. Той призова за силна подкрепа и за листата със съветници, за да може като кмет да прокара идеите си за развитието на общината.", "date": "2019.10.08", "title": "Петър Кънев и Николай Тишев застанаха зад кандидатурата на Пламен Чолаков за кмет на Айтос"}
{"url": "http://www.cross.bg/byudzheta-izrazhodva-vsyako-1614965.html", "text": "/КРОСС/ В последния си доклад относно управлението на бюджета на ЕС Европейската сметна палата - независимият одитор на разходите на ЕС - потвърди, че Комисията „Юнкер\" значително е подобрила начина, по който управлява бюджета на ЕС.За 12-а поредна година одиторите дадоха положително становище за годишните отчети на ЕС, а за трета поредна година - становище с резерви за плащанията, извършени през 2018 г. Това е висока оценка за целенасочените усилия на Комисията „Юнкер\" да гарантира, че всяко евро от бюджета на ЕС се изразходва в съответствие с правилата и създава добавена стойност за нашите граждани.Гюнтер Х. Йотингер, европейският комисар, отговарящ за бюджета и човешките ресурси, заяви: Европейската комисия работи усилено, за да гарантира, че всяко евро от бюджета на ЕС се изразходва в полза на нашите граждани и създава добавена стойност от ЕС. Ние гарантираме, че правилата се спазват изцяло и че грешките са сведени до минимум. Радваме се, че усилията ни дават резултат, и нашите независими одитори отново потвърдиха, че сме свършили добра работа.Комисията отговаря за изпълнението на бюджета на ЕС заедно с различни партньори - тя управлява около 75 % от разходите на ЕС съвместно с държавите - членки на ЕС. Те играят ключова роля в области като сближаването и селското стопанство, в които по-голямата част от бюджета се разпределя чрез националните и регионалните органи за управление. Комисията има строги правила по отношение на доброто и ефективно управление на средствата. Работим съвместно с държавите членки, за да гарантираме, че бюджетът се изразходва в съответствие с тези правила и че всяко евро от бюджета на ЕС отива там, където е най-необходимо.", "date": "2019.10.08", "title": "Европейската комисия приветства положителната оценка за това как управлява бюджета на ЕС"}
{"url": "http://www.cross.bg/bagdasarov-milko-posochi-1614966.html", "text": "/КРОСС/ \"Гарант за успеха на едно местното самоуправление са общинското единство и солидарността. Трябва да се намери общ език и да работим заедно. За съжаление това в момента липсва. Няма как един човек самостоятелно да се справи с регион като нашия\". Това заяви в ефира на  Нова телевизия кандидатът за кмет на Кърджали от \"БСП за България\" Милко Багдасаров. Той посочи като свой основен мотив да влезе в политическата надпревара желанието на хората в Кърджали за промяна, което според него е и оценка за сегашното управление. Социалистът добави още, че според него той има възможностите и професионализма да постигне тази промяна.Като пръв свой приоритет Милко Багдасаров посочи подобряване на инфраструктурата, благоустройството и хигиенизирането на града пред всеки един дом. \"За нас е важно да решаваме проблемите на хората за всеки поотделно - асфалта пред всяка къща да е оправен, да свети всяка лампа и контейнера за смет да е изпразнен\", каза още той. Багдасаров е категоричен, че в 21 век е задължително това да бъде осигурено.  Като друг основен проблем на региона Милко Багдасаров посочи справянето с демографската катастрофа. \"За нас приоритет е връщането на младите и успели хора в Кърджали\", каза той. По думите му затова трябва да се заложи на професионалното развитие и качества при избора на кадри, а не на партийната принадлежност, както се прави в момента. \"Трябва да покажем, че можещите хора имат място за развитие - в нашия град\", категоричен бе Милко Багдасаров.", "date": "2019.10.08", "title": "Милко Багдасаров: Гарант за успеха на местното самоуправление са общинското единство и солидарност"}
{"url": "http://www.cross.bg/motivite-vlasti-politziyata-1614954.html", "text": "/КРОСС/ Седемнадесет души сред които един българин пострадаха след като мъж открадна камион и помете осем коли в западногерманския град Лимбург,  информираха от Министерството на външните работи.\"По информация на германската полиция българският гражданин е получил леки наранявания, оказана му е медицинска помощ, след което е бил освободен от медицинско наблюдение. Към момента няма официални данни за мотивите за инцидента, разследван от германските власти.Генералното ни консулство във Франкфурт е във връзка с германските власти и е готово при необходимост да оказва съдействие\", съобщават още от МВнР.Тежкотоварният автомобил се врязал в колите близо до светофар. Няколко души са били блокирани в автомобилите, а е един от пострадалите е в критично състояние, информира NOVA.Шофьорът на камиона, който също е бил ранен в инцидента, е арестуван. Засега от полицията се въздържат да коментират мотивите му, но според обществената телевизия ZDF властите разглеждат случилото се като терористична атака. Извършителят е на около 30 години, от сирийски произход и живее в Германия от 2015 г. Познат е на полицията за притежание на наркотици и кражби, но не и за радикална дейност. ", "date": "2019.10.08", "title": "Българин е пострадал при атака с камион в Германия"}
{"url": "http://www.cross.bg/nikolova-vitzepremierut-mariyana-1614950.html", "text": "/КРОСС/  Заместник министър-председателят по икономическата и демографската политика Марияна Николова участва в министерската сесия, посветена на добрите правителствени практики в сферата на електронните публични услуги и успешните дигитални трансформации. Събитието е в рамките на  23-ия световен конгрес по информационни технологии, който се провежда в Ереван, Армения.В своето изказване вицепремиерът отбеляза, че динамичното развитие на информационните технологии налага постоянна актуализация както на целите, така и на средствата за постигане на пълноценно и ефективно електронно управление. „Държавното управление не може да изостава от общите тенденции и необратими процеси на европейско и световно ниво, и трябва своевременно да се адаптира към новата цифрова среда\", заяви вицепремиерът Марияна Николова. Тя изтъкна, че в процеса на стратегическо планиране в публичния сектор, също като в бизнеса, се налага постоянно анализиране на технологичното развитие.„Цифровизацията на процесите и услугите води до драстично намаляване на нивото на корупция, осигурява прозрачност и проследимост\", подчерта вицепремиерът Николова и добави, че Европейският съюз със своята стратегия за Цифровия единен пазар има за цел да премахне пречките и да предложи повече възможности за трансгранична стопанска дейност.„България, като страна членка на Европейския съюз, следва общия подход за хармонизация на европейското законодателство, стандарти и сертификационни схеми в сферата на дигитализацията\", изтъкна българският заместник министър-председател. В сесията взеха участие министри от Армения, Естония, Бангладеш, Мексико, Малайзия и Република Корея. ", "date": "2019.10.08", "title": "Вицепремиерът Марияна Николова: Цифровизацията на процесите и услугите намалява корупцията"}
{"url": "http://www.cross.bg/meso-cherveno-riska-1614952.html", "text": "/КРОСС/ Въпреки че червеното месо е отличен източник на протеини и желязо, то съдържа и големи количества наситени мазнини, които могат да повишат нивото на холестерола в кръвта. Освен това, когато се готви при високи температури, високопротеиновите храни като червено месо могат да произведат канцерогени.Има доказателства, че консумацията на големи количества червено месо повишава риска от колоректален рак както при мъжете, така и при жените. Въпреки че многобройните проучвания не са напълно последователни, те отчитат положителна връзка между консумацията на червено месо и рака на дебелото черво.Съществуват няколко механизма, които се стремят да обяснят връзката между консумацията на червено месо и рака на дебелото черво. Специфичното съдържание на мастни киселини в червеното месо може да бъде особено вредно. Но мастните киселини в говеждото месо се припокриват по съдържание с тези в млечните продукти, които не са свързани с рака на дебелото черво. Мазнините от червеното месо обаче се усвояват по-трудно през тънките черва, отколкото мазнините от други източници, следователно, по-голямо количество от тях може да достигне до дебелото черво.Също така високите нива на консумация на червено месо могат да повишат концентрациите на желязо във фекалиите, което може да повлияе на риска от рак на дебелото черво чрез генериране на хидроксилни радикали.Връзката между консумацията на червено месо и риска от рак на простатата е изследвана в редица случаи, като резултатите показват положителна връзка. Рискът от напреднал рак на простатата е над два пъти по-висок сред мъжете, които консумират червено месо често, отколкото сред тези, които го консумират рядко.Данни за консумацията на червено месо и риска от рак на панкреаса са донякъде непоследователни, но като цяло подсказват за положителна връзка.Възможна връзка между консумацията на червено месо и риска от рак на бъбреците е оценена в няколко проучвания, които насочват, че от значение е и начинът на приготвяне и термичната обработка на месото. Консумацията на пържено и задушено месо се свързва с увеличение на риска от развитие на рак в сравнение с печеното. Също така консумацията на меса, които са приготвени с по-дълга термична обработка, увеличава риска от възникване на рак. ", "date": "2019.10.08", "title": "Консумацията на червеното месо и връзката му с рака"}
{"url": "http://www.cross.bg/rymuniya-milkov-pencho-1614956.html", "text": "/КРОСС/ Кандидатът за кмет на Русе от коалиция \"БСП за България\" обсъди съвместни проекти с Румъния на най-високо нивоКандидатът за кмет на Русе, издигнат от местна коалиция \"БСП за България\", Пенчо Милков обсъди с градоначалника на Букурещ Габриела Фиря възможността за редица съвместни проекти. Той представи и своята платформа за управление, където един от важните аспекти е именно намирането на възможности за интензивни икономически връзки с Румъния като част от общите усилия за повишаване стандарта на живот на русенци.Идеите си Пенчо Милков сподели и с министър- председателя на Румъния Виорика Дънчила. Те проведоха разговор по време на международна среща, организирана от управляващата  Социалдемократическа партия. Милков бе сред ораторите на форума. В речта си той открои огромния потенциал на засилено регионално сътрудничество като фактор за просперитет на България и Румъния и условие за мир на Балканите.\"Всичко зависи от нас. Като кандидат за кмет на Русе - град едва на час и половина от тук, знам, че пред нас има големи възможности. Да управляваме по-добре, за да живеем по-добре\", завърши изказването си Пенчо Милков. ", "date": "2019.10.08", "title": "Пенчо Милков се срещна с премиера на Румъния и кмета на Букурещ"}
{"url": "http://www.cross.bg/zagina-bgnes-putno-stroitelna-1614958.html", "text": "/КРОСС/ Мъж загина, след като се заби с автомобила в пътно-строителна машина край Дупница, предаде БГНЕС.Пътният инцидент е станал след 14:00 ч. на третокласния път Яхиново-Червен бряг -Крайници, обходен на пътя Дупница-Сапарева баня. Шофьорът е бил с лек автомобил „Хонда\", загинал е на място.Тежката катастрофа се разследва.  ", "date": "2019.10.08", "title": "Мъж се заби с колата си в пътно-строителна машина и загина"}
{"url": "http://www.cross.bg/godina-elektronnite-energo-pro-1614953.html", "text": "/КРОСС/ Над половин милион електронни фактури са изпратили компаниите от групата ЕНЕРГО-ПРО Варна за периода януари - август 2019, което оз-начава, че средномесечно повече от 67 хиляди клиента получават без-хартиени сметки за електричество. В сравнение със същия период от последните три години, компанията е реализирала ръст от 25 % или средно 10 % на годишна база. Изчислено е, че за да бъде произведена една хартиена фактура, съставена средно от една страница, в атмосфе-рата се емитира около 50 гр. въглероден диоксид. Така за една година компанията, благодарение на клиентите си, предпочели нехартиен вари-ант, успява да спести на природата минимум 37 тона от вредния газ и да „спаси\" близо 900 дървета.По отношение на извършваните от клиентите плащания, през изминала-та година безкасово са платени повече от 5,5 милиона сметки за елект-рическа енергия и допълнителни услуги. Дружествата очакват положи-телната тенденция в полза на електронните операции да се запази. За първите осем месеца на тази година с тези методи са заплатени близо 4 милиона месечни задължения.ЕНЕРГО-ПРО напомня на своите клиенти, че освен изключително важните екологични ползи, използването на електронните канали за получаване на данъчни документи и обслужване на разплащания е модерен, удобен и лесен начин за цялостно управление на комуналните услуги ", "date": "2019.10.08", "title": "Годишен ръст от 10 % на електронните фактури отчита ЕНЕРГО-ПРО "}
{"url": "http://www.cross.bg/siriya-izteglyaneto-izteglyat-1614957.html", "text": "/КРОСС/ САЩ не са уведомили Руската федерация за изтеглянето на войските си от Сирия, Турция също не е докладвала за предстоящото движение на свои части в страната. Това съобщи пред репортери говорителят на Кремъл Дмитрий Песков, предава фокус.„Не, никой не е уведомил. Все още не знаем кои войски се изтеглят, в какъв обем, дали изобщо се изтеглят. Имаше различни изявления за изтеглянето на войски от различни части на света, които не бяха потвърдени по-късно. Следователно, ние много внимателно наблюдаваме развитието на ситуацията\", обобщи Песков.Турският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не е постигнала желания резултат при преговорите с американската страна. На 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност.В понеделник Тръмп написа в своя профил в социалната мрежа „Туитър\" :„Време е да излезем от тези нелепи безкрайни войни... и да върнем войниците си у дома\". Лидерът на Белия дом обяви решението си да започне изтеглянето на войски от Сирия на 19 декември 2018 г., припомня агенцията. ", "date": "2019.10.08", "title": "Кремъл: САЩ не са уведомили Русия за изтеглянето на войските си от Сирия"}
{"url": "http://www.cross.bg/zavedeniya-mlyako-shemi-1614955.html", "text": "/КРОСС/ Децата в училищата и детските градини вече получават качествени български плодове и млечни продукти.  От началото на октомври доставките на продукти в учебните завадения по двете схеми - „Училищно мляко\" и „Училищен плод\" са факт. Това съобщи зам. - изпълнителният директор на ДФ „Земеделие\" Иван Капитанов. Той обясни, че на одобрените кандидати по двете училищни програми е дадена възможност да започнат по-рано доставките спрямо минали учебни години. Целта е на децата да се осигури по-голям брой пресни плодове, произведени от българските производители.С Определение № 12586 от 25.09.2019 г. Върховният административен съд на Република България - петчленен състав, окончателно отхвърли искането за спиране действието на Постановление № 32 на Министерски съвет от 22.02.2019 г. за изменение и допълнение на Наредба за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - схема \"Училищен плод\" и схема \"Училищно мляко\" по отношение на § 23 от Преходните и заключителни разпоредби на Наредбата.С приемане на това определение, по силата на § 23, ал. 2 от Преходните и заключителни разпоредби на Наредба за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - схема \"Училищен плод\" и схема \"Училищно мляко\" към настоящия момент всички актове за одобрение на доставчици по училищните схеми, издадени през 2018 година, прекратяват своето действие с приключването на учебната 2018/2019 година, независимо от срока, за който са били издадени.Няма риск от компрометиране на училищните схеми за учебната 2019/2020, заяви Капитанов, като подчерта, че изпълнението им върви ускорено. Всички подадени заявления за одобрение от учебните заведения са обработени. За близо 80% от тях, общо по двете схеми, вече са с издадени актове за одобрение. От останалите заявители е изискана допълнителна информация.Към момента по схемата „Училищно мляко\" са издадени 65 акта за одобрение на  1 882 учебни заведения от подадените 110 заявления за 2 556 учебни заведения. По схемата „Училищен плод\" са издадени 80 акта за одобрение на 1 951 учебни заведения, при подадени 143 заявления за 2 606 учебни заведения. Издаването на актове продължава, съобщи Капитанов.През учебната 2019/2020 г. децата в училищата и детските градини ще получават 46 доставки по схемата „Училищен плод\" и 50 по схемата „Училищно мляко\". Броят им е съобразен с прогнозния бюджет и е определен със заповед на изпълнителния директор на ДФ „Земеделие\", допълни Капитанов.Съгласно Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - схема \"Училищен плод\" и схема \"Училищно мляко\", директорите на учебните заведения са оправомощени да провеждат избор на заявители, по критерии, одобрени от тях. Съгласно нормативна рамка (чл. 13,б-13,г) от наредбата, няма определен срок за провеждане на процедурата за избор на заявител, като учебните заведения е възможно да бъдат заявявани за участие по схемите през цялата учебна година, обясни Капитанов.След получаване на акта за одобрение, избраните заявители представят в 10 дневен срок в ДФЗ, съгласуван с директорите на учебни заведения график на доставките през учебната година.За учебната 2019/2020 бюджетът по схемата „Училищен плод\" е над 13, 656 млн. лв., а по схемата  „Училищно мляко\" -  над 15, 863 млн. лв., каза още зам. - изпълнителният директор на ДФЗ. ", "date": "2019.10.08", "title": "Започнаха доставките по училищните схеми за учебната 2019/2020"}
{"url": "http://www.cross.bg/milka-hristova-banyata-1614968.html", "text": "/КРОСС/ Ходим върху течно злато и го прахосваме\". Това каза досегашният заместник-председател на СОС и втора в листата на БСП за общински съветници Милка Христова по време на участието й в кръгла маса за съдбата на Централната баня в София. Всички присъстващи бяха единодушни, че банята не бива да бъде превръщана в музей, а басейните - в камерни зали за концерти. От няколко души на кръглата маса се чу фразата \"банята е топлото сърце на София\".\"Днешната кръгла маса е триумф на гражданите\", така започна изказването си Милка Христова. Тя разказа как е получила доклада от заместник-кмета Тодор Чобанов за бъдещето на банята още преди година. \"Тогава обявих ситуацията за театър на абсурда, това беше официалната ни позиция, добави Милка Христова. - Благодаря на гражданите от  \"Термално-нормално\", че откликнаха и последва една верижна реакция на недоволство\". Милка Христова е убедена, че хората са наясно със случващото се и представената информация от страна на Столична община и конкретно на заместник-кмета Тодор Чобанов е \"подценяване на интелигентността на хората\". \"Та ние ходим върху течно злато и го прахосваме по един недопустим начин\", категорична беше тя.Като заместник-председател на досегашния Столичен общински съвет Милка Христова е наясно с документация относно музея, който се намира в сградата на банята, както и информацията, която е грешно представена на хората. \"Издръжката на музея е над 2 милиона лева, това ще натовари бюджета много\", каза Милка Христова. Тя призова следващият кмет на София и общинските съветници в СОС да се обединят и да се заемат с този въпрос, като бъде отделен бюджет за банята и нещата спрат да се правят \"на тъмно и скрито\". Милка Христова завърши със следния апел: \"Нека спасим банята, нека да я запазим както за туристите, така и за софиянци\". ", "date": "2019.10.08", "title": "Милка Христова  за съдбата на Централна баня в София: Ходим върху течно злато и го прахосваме"}
{"url": "http://www.cross.bg/plovdiv-kyltyrni-instityti-1614960.html", "text": "/КРОСС/  „Богатото културно наследство на Пловдив да е достъпно за пловдивчани, а културните институти в града ни да се развиват устойчиво - са част от приоритетите в управленската ни програма\". Това изтъкна кандидат-районният кмет на Западен от левицата Десислава Йорданова на среща, инициирана от директори и продуценти на културни институции и фестивали в града под тепетата.„Ние сме за достойно приключване на „Пловдив - европейска столица на културата\" - след прецизен финансов и художествен анализ на резултатите от „Пловдив 2019\". Настояваме за балансиран и изграден според високи професионални критерии ежегоден културен календар на Пловдив\" - каза още Йорданова.Заедно с нея на срещата бе и Тодор Стоилов, кандидат за районен кмет на „Централен\", в които са базирани всички културни институти.На поканата на организаторите към всички политически сили, участващи в предизборната надпревара, не откликна единствено ГЕРБ, стана ясно на срещата. На нея инициаторите предложиха Меморандум за разбирателство. ", "date": "2019.10.08", "title": "Устойчива култура, достъпна за пловдивчани е визията на БСП за България"}
{"url": "http://www.cross.bg/softone-biznes-resheniya-1614959.html", "text": "/КРОСС/ „При облачните услуги, данните са много по-добре защитени, отколкото ако софтуерът е на компютъра ви\", обяви Джордж Кулоянис, директор бизнес развитие на SoftOne Group International. Според него 80% от хакерските атаки са продукт на социално инженерство. Г-н Кулоянис пристигна в България за представянето на услугите на . Компанията е дъщерно дружество на SoftOne Technologies, водещ доставчик на бизнес софтуер и член на Olympia Group. Компанията предлага на местните малки и средни предприятия иновативни бизнес софтуерни решения и модерни облачни услуги, които дават на фирмите многопрофилно конкурентно предимство,  гарантиращо ускорен растеж.„Услугите ни са достъпни, а платформата е система от модули, което я прави приложима спрямо всеки бизнес и спрямо нуждите на дадената компания\", подчерта управителят на SoftOne Bulgaria Йоанис Кацанидис. Той съобщи, че според официално проучване едва 8-10 % от българските малки и средни предприятия използват ERP системи, базирани на облак. За сравнение в Гърция този дял възлиза на 30%. В България е най-голям делът на продажбите на ЕRP услуги за мобилни устройства.SoftOne Bulgaria официално стартира дейността си у нас през 2017 г. и планира да инвестира в бизнеса си 1,5 млн. евро през следващите 5 години. Екипът SoftOne България, съставен от професионалисти с богат опит в индустрията, вече е успял да изгради клиентска база от над 85 компании и мрежа от 8 оторизирани партньора. „Доказателство, че сме на верен път, е  дългосрочното партньорство, което имаме с клиентите си, базирано на доверие и общи ценности. 95% от тях ни препоръчват, те са нашите най-добри посланици\", обяви г-н Кацанидис. SoftOne, като водещ доставчик на базирани в облак ERP решения, предлага нови алтернативи на пазара, които обединяват бизнес процесите в единна интегрирана платформа. Портфолиото от услуги и продукти на компанията включва базирани в облак ERP и CRM решения, автоматизация на продажбите, BYOD мобилно приложение, електронно фактуриране и решения за електронен обмен на данни. Чрез своята водеща платформа , SoftOne дава възможност на българския бизнес да започне своята истинска дигитална трансформация. „Със Soft1 Series 5 дигитализацията става реалност\", обяви г-н Кулоянис. Отличените софтуерни решения предлагат безпрецедентен потребителски опит, който повишава човешката ефективност, използвайки интелигентна автоматизация, изкуствен интелект EVA (електронен виртуален асистент), машинно обучение и други иновативни технологии за автоматизация на процесите.„Всичките ни усилия, заедно с тези на опитния местен екип и портфолиото от софтуерни решения, които отговарят на местните потребности, са насочени към това услугите ни да се превърнат в катализатор за растеж за българския бизнес\", обобщи г-н Кулоянис.SoftOne Bulgaria е част от SoftOne Group, която  включва три водещи марки (SoftOne, UNISOFT и PROSVASIS) с повече от 300 служители, с широка партньорска мрежа от над  600 партньори, ефективно обслужваща непрекъснато нарастващата база от над 47 000 клиенти и 280 000 потребители в 4 държави (Гърция, Кипър , България и Румъния). „Планираме по-нататъшно разширяване на присъствието си в региона с откриване на дъщерни компании в Сърбия, Словения, Северна Македония и Албания. Предстои откриване на офис и в Ню Йорк\", съобщи г-н Джордж Кулоянис. ", "date": "2019.10.08", "title": "SoftOne Bulgaria: При облачните услуги защитата на данните е по-сигурна"}
{"url": "http://www.cross.bg/mladen-bashta-aresta-1614940.html", "text": "/КРОСС/ Младен Ил., привлечен като обвиняем заедно с баща си затова, че през м.юли тази година убили свой съсед от търговищкото село Давидово и го захвърлили в кладенец, ще продължи да пребивава в ареста. Днес състав на Апелативен съд - Варна потвърди определение на ОС-Търговище, с което на 42 годишния обвиняем е било отказано изменение на мярката за неотклонение.Пресслужбата на Варненския апелативен съд припомня, че Младен и баща му са в ареста от 20 август. Още първите следствени действия установили, че 54-годишен мъж е бил убит на 20 юли и хвърлен жив в петметров кладенец. Според обвинението, убийството е било извършено през деня. Тримата били в дългогодишни междусъседски конфликти, повечето от които били провокирани от убития. Тялото му е било намерено няколко дни след сигнал, подаден от близките му. Днес съставът на Апелативния съд сподели основанията на първата съдебна инстанция за потвърждаване на постоянния арест на Младен Ил. Събраните в хода на разследването доказателства водят и този съд до обосновано  предположение, че  обвиняемият е  извършител на  престъплението, за което е привлечен.  Съдът отчита не само тежестта на престъпното деяние, което се наказва със затвор и от 10 до 20 години, но и съдебното минало на Младен, осъждан 4 пъти за различни престъпления.  Преценката на тези факти дава основание да се потвърди и извода, че съвсем реална е опасността обвиняемият да  извърши  престъпление или да се укрие.Определението на Апелативен съд - Варна, с което си потвърждава постоянния арест на Младен Ил., привлечен като обвиняем заедно с баща си затова, че убили свой съсед от търговищкото село Давидово не подлежи на обжалване.", "date": "2019.10.08", "title": "Потвърдиха ареста на мъж, разследван заедно с баща си за убийството на свой съселянин от Давидово"}
{"url": "http://www.cross.bg/izkopni-firma-raboti-1614941.html", "text": "/КРОСС/ Несъобразени изкопни работи на строителна фирма са причината за прекъсването на тока в столичния квартал Люлин тази сутрин. Скъсан е кабел 20 kV, собственост на ЧЕЗ Разпределение България, като в резултат спря електрозахранването на 4600 клиенти за близо 1 час.Само преди седмица при изкопни работи на строителни фирми бяха скъсани няколко кабела на дружеството, като услугата беше прекъсната в „Дружба\" 1, гара Искър и село Лозен.ЧЕЗ Разпределение България призовава фирмите да се координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  ", "date": "2019.10.08", "title": "Изкопни дейности на строителна фирма са причината за спирането на тока в столичния кв. Люлин "}
{"url": "http://www.cross.bg/rezhisyor-nadezhda-evropeiisko-1614944.html", "text": "/КРОСС/ вропейската филмова академия и EFA Productions обявиха номинациите в категорията за Европейско откритие (European Discovery - Prix FIPRESCI). Дебютната творба на Надежда Косева „Ирина\" получи признанието да бъде един от номинираните филми. Над 3 600 професионалисти, членове на Европейската филмова академия, ще гласуват за наградите, които ще бъдат връчени за 32-ри път на церемония, която тази година ще се състои на 7 декември в Берлин. Другите пет, номинирани за Европейско откритие, са „Aniara\" (Швеция-Дания), режисьори Пела Кагерман и Хюго Лилиа, „Atlantics\" (Франция-Сенегал-Белгия), режисьор Мати Диоп, „Blind Spot\" (Норвегия-Дания), режисьор Тува Новотни, „Les Mis?rables\" (Франция), режисьор Ладж Ли, „Ray & Liz\" (Великобритания), режисьор Ричард Билингам. „Ирина\" ще бъде прожектиран ексклузивно на 22 октомври от 20.00 в Дома на киното в присъствието на част от основния творчески екип. Публиката ще може да се срещне и разговаря с режисьора и съсценарист Надежда Косева, актьорите Мартина Апостолова, Христо Ушев, Ирини Жамбонас, Касиел Ноа Ашер, Александър Косев, Красимир Доков, продуцента Стефан Китанов. Филмът тръгва в киносалоните в цялата страна от 25 октомври. ", "date": "2019.10.08", "title": "Филмът „Ирина“ с номинация за европейските Оскари – наградите на ЕФА за 2019 "}
{"url": "http://www.cross.bg/dokazatelstva-nyama-advokata-1614945.html", "text": "/КРОСС/ Продължава събирането на доказателства срещу извършителя на взрива в Монтана. Заподозреният по случая е мъж, който е бил разгневен от решения по дела за издръжка. Това разкри в интервю за bTV адвокатът, чийто автомобил беше цел на атаката.Експлозията избухна в жилищен блок миналата нощ. Щетите от са сериозни и се простират далеч извън собствения гараж на адвоката, но все пак пострадали няма. Потърпевшият Красимир Босев не изключва следващ опит за покушение, въпреки това няма да се откаже от делата си.Той има подозрения за организатора на атаката ги е споделил с разследващите. От прокуратурата съобщиха за намерени следи и веществени доказателства.Механизмът, по които са предизвикани пораженията, както и дали става дума за взрив или възпламеняване, ще се установи с техническа експертиза. Припомняме, че това не е първата атака срещу адвоката и срещу колеги от кантората му. Според потърпевшия те ескалират и ако извършителят не бъде категорично установен, може да се стигне и до по-страшни последствия.  ", "date": "2019.10.08", "title": "Намерени са веществени доказателства за взрива в Монтана"}
{"url": "http://www.cross.bg/meso-hristov-vnosa-1614942.html", "text": "/КРОСС/ Иво Христов, член на Групата на Прогресивния алианс на социалистите и демократите в Европейския парламент, постави въпроса за увеличаването на вноса на селскостопански стоки от Украйна в Европейския съюз по време на вчерашното заседание на Комисията по земеделие и развитие на селските райони в ЕП (AGRI). Българският евродепутат е докладчик в сянка по становището на земеделската комисия относно споразумението между Европейския съюз и Украйна за изменение на търговските преференции за месо от домашни птици и продукти от такова месо.\"Към 22 август тази година за 9 от 40 украински продукта с тарифни квоти за внос, са достигнати съответните прагове. Това включва ключови и чувствителни за Европа продукти като мед, царевица и пшенично брашно, например. Относно ситуацията с пилешкото месо, както е посочено в становището, от средата на 2016 г. се забелязва скок на вноса на разфасовки от домашни птици. Ръст от близо 15 000% е смущаващ и показва слабостта в Споразумението за асоцииране. В тази връзка подкрепям предложените мерки, с които ще защитим интереса на европейските производители\", посочи в своето изказване Иво Христов. Българският евродепутат припомни също така, че се очаква производителите на птиче месо да бъдат потърпевши и от други търговски споразумения, като например това с \"Меркосур\". Христов настоя да бъдат предвидени адекватни механизми за защита от директния внос и от нарушения на добрите търговски практики. По думите му Европейската комисия трябва да помисли за въвеждане на механизми за временно преустановяване и дори намаляване на тарифните преференции в случай на сътресения в чувствителни сектори.Квотата за внос на украинско пилешко месо е договорена през 2016 г. със споразумението за асоцииране на Украйна към ЕС. През 2016 г. страната е доставила на европейския пазар по-малко от 50 хил. тона пилешко месо. Само за две години обаче обемът на вноса се увеличава до 123 хил. тона. Това кара ЕС да премине към предоговарянето на квоти.В рамките на заседанието Христов повдигна и друг въпрос към представителите на Европейската комисия - дали все още е обект на разглеждане искането към Европейската банка за възстановяване и развитие за заем на стойност 100 милиона евро от страна на голям украински производител на пилешко месо за придобиване на мощности за производство на пилешко в Словения.", "date": "2019.10.08", "title": "Защитни механизми за контрол на вноса на украинско птиче месо поиска евродепутатът Иво Христов"}
{"url": "http://www.cross.bg/pravitelstvoto-moreno-ekvador-1614943.html", "text": "/КРОСС/ Президентът на Еквадор временно премести работата на правителството от столицата Кито в пристанищния град Гуаякил на фона на протести, предизвикани от прекратяването на субсидиите за горивата, информира Би Би Си. В телевизионно обръщение президентът Ленин Морено обвини опонентите си в опит за преврат.Той отправи заканата, след като групи, ръководени от коренното население, организираха протести и блокираха пътища. Стотици демонстранти са арестувани. През последните няколко десетилетия протести на коренното население свалиха трима президенти. По време на речта си в понеделник вечерта Морено заяви, че протестите \"не са проява на социално недоволство в протест срещу решение на правителството\". \"Грабежите, вандализмът и насилието показват, че тук има организиран политически мотив за дестабилизиране на правителството и нарушаване на конституционния ред, нарушаване на демократичния ред\", предупреди държавният глава. Той обяви, че предшественикът му Рафаел Кореа и венецуелският президент Николас Мадуро стоят зад \"дестабилизиращия план\". Политическото движение \"Социален ангажимент\", ръководено от Кореа, излезе със съобщение, в което отхвърля обвиненията на президента. Морено обясни, че решението да премести правителството в друг град е в съответствие с конституционните му правомощия. Министерството на енергетиката на Еквадор също съобщи, че работата в три петролни находища в Амазония е спряна, тъй като обектите са окупирани от протестиращи, информира АФП. Това засяга 12% от производството на петрол в Еквадор, допълва ведомството. През миналата седмица Морено обяви, че правителството прекратява субсидиите за горивата, които поддържаха цените на горивата ниски. Решението предизвика стачка на транспортни синдикати. Впоследствие протестите се разшириха. Коренното население блокира пътища и магистрали в страната. Хиляди хора се насочиха към Кито за големи протести в сряда. Вътрешният министър съобщи в понеделник, че от четвъртък са извършени 477 ареста, предимно заради вандализъм. Морено обяви двумесечно извънредно положение заради протестите. Държавният глава заяви, че правителството повече не може да си позволи изплащане на субсидии, тъй като струват на правителството 1,3 милиарда долара годишно. Субсидиите са въведени през 70-те години на миналия век. Премахването им е част от план на Морено да подсили икономиката и да намали държавния дълг. Еквадор се съгласи да ореже държавните разходи като част от споразумение с Международния валутен фонд. Споразумението, подписано през март, позволява на Еквадор да вземе заем от 4,2 милиарда долара.", "date": "2019.10.08", "title": "Президентът на Еквадор изнася правителството от Кито, обвини Мадуро и Кореа в опит за преврат"}
{"url": "http://www.cross.bg/shener-zatova-obvinyaem-1614947.html", "text": "/КРОСС/  Апелативният съд във Варна потвърди като правилен и законосъобразен първоначалния арест на Шенер Р., привлечен с още едно лице като обвиняем по досъдебно производство на Второ РУ на МВР - Добрич затова, че в съучастие помежду си, като съизвършители, ограбили със сила златни накити от 41-годишен мъж, като грабежът е бил придружен с убийството му. Шенер е в ареста с определение на ОС - Добрич от 25 септември тази година.Припомняме, че разследването на тежкото престъпление започнало на 22 септември т. г., след като в землището на село Котленци, общ. Добричка било открито тялото на мъж, който 10 дни по-рано бил обявен за издирване от негови близки. 19 годишният Шенер и вторият обвиняем Румен К. са обвинени затова, че за времето от 12 до 22 септември в землището на с.Котленци, общ. Добричка, в съучастие първо ограбили, а след това и убили Диян Д. Намереното тяло е било в напреднала степен на разлагане. Аутопсия е установила 14 прободни рани, довели до смъртта на мъжа. Златните накити на Диян липсвали.Варненският апелативен съд днес намери, че преценката на събраните доказателства създават в достатъчна степен обосновано предположение, че Шенер Р. е съпричастен към престъплението, още повече, че безспорни доказателства. към настоящия етап на разследването не са необходими. Налични са частични самопризнания, направени от втория обвиняем, в това число и техническа експертиза.Опасността обвиняемия да се укрие или да извърши престъпление е реална и за апелативния съд. Законът предвижда за това престъпление наказание лишаване от свобода от 15 до 20 години, доживотен затвор или доживотен затвор без замяна. Независимо от чистото съдебно минало и липсата на противообществени прояви, съдът отчита факта, че незабавно след убийството обвиняемият е напуснал страната. Нещо повече. От 3 години той постоянно пребивава във Великобритания, където живеят и членовете на семейството му.Определението на втората съдебна инстанция, с което се потвърждава първоначалния арест на Шенер Р., привлечен с още едно лице затова, че в съучастие помежду си, като съизвършители, ограбили и убили 41 годишен мъж е окончателно. ", "date": "2019.10.08", "title": "Младеж, разследван за грабежа и убийството на 41 годишен мъж остава в ареста"}
{"url": "http://www.cross.bg/otpadutzi-tona-boklyk-1614949.html", "text": "/КРОСС/ България е на пето място в Европейския съюз по генериране на боклук, сочи статистиката на Евростат.Последните данни на европейската статистика за генерирания боклук в общността са от 2016 година. Евростат ще представи нов анализ през месец ноември. Към 2016 г. общите отпадъци, генерирани в съюза от всички икономически дейности и домакинства, възлизат на 2 538 милиона тона.Логично, общото количество на генерираните отпадъци е свързано до определена степен с размера на населението на дадена страна, както и развитието на икономиката ѝ. Според статистиката най-малките държави-членки на общността отчитат най-ниски нива на производство на отпадъци, а по-големите - най-високи. Независимо от това, в България и Румъния се генерират сравнително големи количества боклук в сравнение с развитата икономически и демографски Италия, например.На глава от населението в ЕС се падат по близо 5 хиляди килограма производство на боклук, докато в България цифрата е близо 17 хиляди килограма на глава от населението, като по този показател се нареждаме на пето място в ЕС. На челно място в класацията се нарежда Финландия с над 22 хиляди килограма боклук на всеки гражданин, което е повече от 4 пъти повече спрямо общата стойност на боклука на глава от населението в ЕС.Най-малко отпадъци генерира Република Северна Македония, въпреки че не е страна-членка - само по около 688 килограма на човек за една година.Различните икономически дейности също генерират определени части от общата маса отпадъци, като строителството генерира 36.4% от нея, след него се нарежда боклука от добив на кариери - 25.3%, производство - 10.3%, услугите за преработка на отпадъци и вода - 10%. Отпадъците от домакинствата генерират едва 8.5% от всички в ЕС, а остатъците от други икономически дейности като услуги и добив на енергия допълват общия генериран в ЕС боклук.Някои от страните-членки на ЕС генерират повече строителни отпадъци спрямо други, които пък докладват боклуци, създадени от добив на инертни материали. Почти две трети - или 64%, от общите отпадъци на страните-членки на съюза през 2016 г. са основно минерални отпадъци - тоест, от добив на материали.Традиционно страните, които генерират повече отпадък, имат по-висок дял на дейности, свързани с добив на материали от кариери. Такива страни са България, Швеция, Румъния и Финландия; както е Люксембург (строителство и разрушаване), и Лихтенщайн, която доскоро е генерирала над 91% от отпадъците си заради строителни или друг вид свързани със строителство дейности.Като се изключат строителните отпадъци от общата маса, през 2016 г. са произведени 905 милиона тона отпадъци в целия Европейски съюз. По този показател най-малко боклук са генерирали Кипър и Хърватия (0.8 тона на жител), а най-много Естония (9.0 тона на човек). В Естония, обаче, най-голям дял от боклука заемат нефтените шисти (остатъчен продукт от кариери).Общо 100 милиона тона са опасните отпадъци, които са генерирани през годината от всички страни в съюза. Статистиката на Евростат отчита, че през 2016 г. са произведени почти 5% почете опасни отпадъци спрямо 2010 г.И в този дял на класацията България е на челно място, като е произвела почти 40% от общия дял опасни отпадъци. Следва я Сърбия с 35.2% поради интензивната дейност в добива на материали, следва я Черна гора с 19.4%, и Норвегия с 14.6%.През 2016 г. в страните от ЕС са обработени около 2 312 милиона тона отпадъци, без да се имат предвид внесените или изнесени от съюза боклуци.ЕС унищожава отпадъците по два начина - обезврежда и оползотворява. Така например, количеството оползотворени (рециклирани) отпадъци, включително и тези, изгаряни с оползотворяване на енергията, нараства с 24.7% от 960 милиона тона през 2014 г. до 1 198 милиона тона през 2016 г., като в резултат на това делът на такова оползотворяване в общото третиране на отпадъците нарасна от 45,4% през 2004 г. на 53,6% до 2016 г.През 2016 г. повече от половината - над 53% от отпадъците, са били обработени при рециклиране. Останалите 47% са или изгорени без използване на енергия, или са депонирани.Съществуват и значителни разлики между държавите от ЕС по отношение на това как се справят с боклука си. Така например, някои държави имат много висок процент на рециклиране - например Италия и Белгия, други - като България, Гърция, Румъния, Финландия и Швеция са предпочели да депониран боклуците си.Общо 76,8 милиона тона опасни отпадъци са били третирани за периода, като повече от половината от тях са третирани само в три държави-членки на ЕС - Германия (28%), България (17,2%) и Естония (12,5%).33,9% от тези третирани опасни отпадъци са депонирани - в това число в или върху сушата, или чрез обработка на земята, както и чрез изпускане във води, сочи още статистиката на Евростат. /БГНЕС ", "date": "2019.10.08", "title": "България е пета в ЕС по генериране на боклук"}
{"url": "http://www.cross.bg/avstraliya-polfriiiman-kirilov-1614951.html", "text": "/КРОСС/ „Вярвам в независимостта на българския съд\", заяви днес министърът на правосъдието Данаил Кирилов на временно управляващия посолството на Австралия в Атина Н. Пр. Джон Филп.Срещата, проведена в Министерството на правосъдието, бе поискана от австралийската страна по повод казуса с Джок Полфрийман.Министър Кирилов изрази увереност, че българският съд ще вземе правилно решение по повод искането на прокуратурата за възобновяване на делото за условното предсрочно освобождаване на Полфрийман.Н. Пр. Филип благодари на българската затворническа администрация, която е откликвала бързо и адекватно през годините във връзка със сигурността и безопасността на австралийския гражданин, излежаващ присъда у нас.„Австралийската страна е наясно, че и в момента всичко се развива според българското законодателство и няма отклонения в процесите на съдопроизводството\", каза временно управляващият посолството на Австралия в Атина.Той допълни, че вече е издаден паспорт на Полфрийман, но документът няма да му бъде предоставен до приключване на съдебния казус.На срещата присъстваха още консулът на Австралия акредитиран за България Джанин Макленън и почетният консул на Австралия в България Индиана Трифонова, както и заместник-министрите на правосъдието проф. Николай Проданов и Евгени Стоянов. ", "date": "2019.10.08", "title": "Министър Кирилов се срещна с временно управляващия посолството на Австралия в Атина"}
{"url": "http://www.cross.bg/detza-nashite-gostite-1614924.html", "text": "/КРОСС/ С набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства.Над 400 гости подкрепиха нашата кауза и присъстваха на Вечер на добродетелите 2019. Сред тях бяха зам.-министърът на образованието и науката Деница Сачева, председателят на ДАЗД Елеонора Лилова, програмният директор „Закрила на детето\" в УНИЦЕФ Даниела Колева, както и редица представители на дипломатически мисии в България. „Ние вече събираме 400 сърца, които туптят заедно с ритъма на нашето сърце и точно това ни дава много заряд, много хъс, много енергия да бъдем по-добри в това да даваме адекватното решение на проблема на всяко едно дете, на всяко едно семейство\", заяви изпълнителният директор на фондация „За Нашите Деца\" Иванка Шалапатова. Патрон на събитието беше вицепрезидентът на Република България Илияна Йотова. Заради уговорен преди месеци ангажимент в чужбина, тя не присъства на събитието и отправи своето послание чрез . „Наша обща цел като държава, като общество, трябва да бъде да накараме българските деца да вярват, да имат надежда и да имат много, много смели мечти\", каза още тя. Г-жа Йотова се обърна с много топли думи към фондация „За Нашите Деца\": „С любов и голяма всеотдайност, Вие връщате слънцето в очите на децата и правите така, че всяко дете да има своите мама и татко\".Поздравителен адрес до фондация „За Нашите Деца\" и гостите на Вечер на добродетелите изпрати еврокомисарят с ресор „Иновации и младеж\" Мария Габриел. В него тя изрази подкрепата си дейността на фондацията. Целият текст може да прочетете тук.Водещи на събитието бяха едни от най-обичаните български артисти: Йоана Буковска, Дария Симеонова, Бойко Кръстанов, Стоян Алексиев, както и звездната двойка Дони и Нети. Те представиха три истински истории на деца и техните семейства, подкрепени от фондация „За Нашите Деца\", които разчувстваха всички присъстващи. Героите на самите истории също бяха в залата, което направи вечерта наистина незабравима.В името на пълноценното развитие и щастливото детство на децата между 0 и 7 години, гостите наддаваха на благотворителен търг за уникални предмети и вълнуващи преживявания, предоставени безвъзмездно от партньори на фондацията, подкрепящи нашата кауза. Сред тях бяха ценни шал и картина, изработени по древна техника от българка, живееща в Одрин, дарени от вицепрезидента Илияна Йотова, три тандемни скока с парашут, вечеря с 5-степенно меню, предоставено от шеф Анри Донно, скулптурата „Архангел Михаил\" на Ангел Каравланов, уникална творба на талантливата художничка Събина Данева, дарение от Министерството на труда и социалната политика, както и картината „Преди да падне здрач\" на Исус Радев, който е възпитаник на дома за деца, лишени от родителски грижи „Мария Терезия\" в Стара Загора.В арт програмата на събитието участваха популярни български артисти. Тя беше открита с две великолепни изпълнения на детския хор на БНР. Прекрасната Мариана Попова пък изпя „Две хубави очи\", с което остави гостите на благотворителното събитие без дъх. Не по-малко впечатляващи бяха и изпълненията на балет Арабеск, пианистът Людмил Ангелов и младите таланти Димитър и Христо.„Ние трябва да сме заедно и трябва да продължим до момента, в който има и едно дете в риск. Нашата мисия заедно ще продължи\", се обърна към гостите Иванка Шалапатова. ", "date": "2019.10.08", "title": "Фондация „За нашите деца“ Вечер на добродетелите 2019 набра 181 940 лв"}
{"url": "http://www.cross.bg/leva-live-subota-1614929.html", "text": " Този точен резултат е с най-нисък коефициент от 6.00. Срещата в Подгорица е на 11.10.2019 г. от 21.45 часа:Черна гора - България   Сингъл, Live, ТОП „1\"-2.01 „Х\"-3.04 „2\"- 3.42В следващите дни предстоят интересни мачове от купата на Лигата на Япония, международни срещи и европейски квалификации, както и двубои от Евролигата по баскетбол:Кавазаки Фронтале - Кашима Антлърс  Сингъл, Live, ТОП „1\"-2.01 „Х\"-3.18 „2\"- 2.97Германия - Аржентина  Сингъл, Live, ТОП  „1\"-1.69 „Х\"-3.36 „2\"- 3.85Сантош - Палмейрас СП   Сингъл, ТОП  „1\"-2.43 „Х\"-2.85 „2\"- 2.59Холандия - Северна Ирландия   Сингъл, Live, ТОП „1\"-1.14 „Х\"-5.95 „2\"- 13.00Хърватска - Унгария  Сингъл, Live, ТОП „1\"-1.32 „Х\"-4.34 „2\"- 7.60Словакия - Уелс  Сингъл, Live, ТОП 1\"-2.29 „Х\"-2.95 „2\"- 2.91Русия - Шотландия  Сингъл, Live, ТОП „1\"-1.47 „Х\"-3.62 „2\"- 6.10Цървена звезда - Фенербахче  Сингъл, Live, ТОП „1\"-3.40 „Х\"-11.50 „2\"- 1.30Реал Мадрид БК - Макаби Тел Авив   Сингъл, Live, ТОП „1\"-1.16 „Х\"-13.00 „2\"- 4.74В събота петричанин може да се похвали с печалба от 6210,01 лева със залог от 10 лева на осем срещи в права колонка.  Варна, София и Стара Загора са първенци по печалби от Спортмакс в последните четири дни. В морската ни столица бяха реализирани суми от 9126 лева, 7458 лева, 7336 лева, 5468 лева. Двама софиянци взеха 2795,60 лева и 2233,55 лева, а заралията заслужи 2262 лева.Благоевградчанин си тръгна с 2232 лева с предвиждане за Победител от Надбягвания с коне в неделя. Тогава провадиец прибра 1510,50 лева за 1-2 и 1-3, а в събота монтанчанин взе 1270 лева за Трио. Към 11.30 часа на 08.10.2019 г. сумата в Джакпот 13 е на стойност 14 089 лева, а срещите от него можете да видите .", "date": "2019.10.08", "title": "„Еврофутбол“: България ще завърши 1-1 срещу Черна гора в Подгорица"}
{"url": "http://www.cross.bg/blagodarya-obshtinski-trigodishnite-1614930.html", "text": "/КРОСС/ Скъпи членове и симпатизанти на БСП, скъпи общински и областни ръководства, кандидати за кметове, за общински съветници и организатори, вече десет дни се срещам с вас в цялата страна в кампанията за местни избори. Няма по-голямо удовлетворение за един ръководител от това да ви види така енергични, силни, единни и усмихнати.Поздравявам ви, че превърнахте \"Визия за България\" във визия за всяка община. Програмите ви за управление са конкретни, реалистични и човешки. Тригодишните ни усилия да подмладим партията дават резултат сега. Видях стотици млади хора сред нашите кандидати. Редом до тях стоят опитни другари. Благодаря ви, че загърбихте ревността и дадохте път на младо поколение политици.Поздравявам ви за мъдростта. Благодаря на хилядите хора, с които се срещнах в областите Благоевград, София, Ловеч, Русе, Велико Търново, Шумен, Търговище, Добрич, Силистра, Разград. Чудесни сте. Тази седмица продължаваме с Перник, Сливен, Ямбол, Стара Загора. Бъдете здрави, уважавани и обичани. ", "date": "2019.10.08", "title": "Корнелия Нинова във Фейсбук: Тригодишните ни усилия да подмладим партията дават резултат сега"}
{"url": "http://www.cross.bg/zdraveopazvane-plovdiv-nikolaii-1614932.html", "text": "/КРОСС/ Кандидатът на левицата за кмет на Пловдив Николай Радев ще обсъди с медици проблемите на общинското здравеопазване. Срещата ще се проведе на 09 октомври (сряда) 2019 г. от 17.30 часа в хотел „Лайпциг\".Радев и екипът му ще откроят акцентите в управленската програма на левицата за развитието на Пловдив като град на здрави и трудоспособни хора, с модерно и солидарно общинско здравеопазване. Мненията и предложенията на здравните специалисти и експерти ще допълнят отворената платформа на БСП „Пловдив на хората\".", "date": "2019.10.08", "title": "Николай Радев и медици ще обсъждат общинското здравеопазване"}
{"url": "http://www.cross.bg/deteto-zakrila-dazd-1614931.html", "text": "/КРОСС/ Във връзка със зачестилите публикации в социалните мрежи, че Държавната агенция за закрила на детето (ДАЗД) щяла да предприема действия за „отнемане\" на деца от училищата, ДАЗД категорично отхвърля тази информация.В ДАЗД няма назначени социални работници, които да работят пряко с деца. Държавната агенция за закрила на детето има едва 66 служители, в шест града в страната - София, Бургас, Варна, Враца, Пловдив и Русе.Отделите за закрила на детето, в които работят социални работници, са към Дирекциите „Социално подпомагане\", които са на 147 места в страната и са териториални поделения на Агенцията за социално подпомагане (АСП) - структура на Министерството на труда и социалната политика (МТСП).Използваме случая, за да направим поредното уточнение, че в последните месеци се разпространяват неверни твърдения, че в страната се въвеждат нови политики за отнемане на деца от родителите им. Бихме искали да успокоим и информираме отново широката общественост, че както и досега, според българското законодателство, не се предвиждат нови мерки за извеждане на деца от семействата.В ДАЗД нямаме информация социални работници да извършват нарочни действия в тази посока. Социалните работници се намесват в ситуации, когато детето се нуждае от закрила в случаи на престъпни действия и експлоатация спрямо него, описани в Закона за закрила на детето. Социалните работници следва да извършват своята работа със задълбочени социални проучвания, да изготвят внимателно социални доклади по случаите на децата в риск до съда.В тази връзка председателят на Държавната агенция за закрила на детето има правомощия да контролира (но не и да ръководи) дейността на споменатите дирекции \"Социално подпомагане\". При установяване на нарушения в тези дирекции, ДАЗД може да издава задължителни предписания към тях, както и да дава съответните указания за тяхното изпълнение. Тъй като в Държавната агенция  за закрила на детето не работят (и никога не са работили) социални работници, ДАЗД не може (и никога не е могла) да предприема мерки за извеждане на дете от неговото семейство. В Агенцията работят експерти и инспектори с контролни функции, но не и социални работници.Всеки гражданин, който има притеснения относно неправомерни действия от страна на служителите от институции или организации, работещи с деца и смята, че са нарушени правата на дете, може да сигнализира Държавната агенция за закрила на детето (ДАЗД) за проверка на дейността им.В тази връзка моля да се има предвид, че орган за закрила на детето са и кметовете на общини, т.е. това са органите на местно ниво, към които може да се търси помощ при затруднения на семейството и нужда от подкрепа.Държавната агенция за закрила на детето изразява позиция, че е крайно време да се спрат манипулациите и да се съхрани психиката на децата и родителите, които се безпокоят от слуховете, че някой ще извежда децата от дома им. Нека си зададем въпросите: Кой ни причинява тези страхове и защо, с каква цел? На кого да вярваме - на официалните източници или на слухове в мрежата? Изборът е у всеки един от нас.Ние - всички хора, независимо в каква роля сме, малки или големи, поставяме и създаваме условията за живот, за нас и за децата ни занапред. Ние избираме да живеем в дух на разбирателство и доверие помежду си, или в дух на подозрения и съмнения. Ние всички имаме страхове и няма по-голям страх от това да не се разболява детето ни и да не му се случи нещо лошо.И ние, служителите от ДАЗД, сме хора като всички граждани с човешки страхове. Важното е обаче, не дали се страхуваме и дали за малко или за повече време сме се поддали на заблуди, а дали и как успяваме да преодоляваме страховете си, и как ги побеждаваме. И ние, служителите от ДАЗД ще продължаваме да защитаваме позицията, че за децата и родителите семейството е естествената среда за живот, а домът трябва да е най-сигурното и защитено място за тях. ", "date": "2019.10.08", "title": "ДАЗД: във връзка със зачестилите публикации в социални мрежи за „отнемане“ на деца от училища"}
{"url": "http://www.cross.bg/podsudimiyat-postradaloto-momche-1614933.html", "text": "/КРОСС/ За причиняване на средна телесна повреда на съд с обвинителен акт Районната прокуратура във Варна е предала непълнолетния Добромир Д. Той ще отговаря за извършено престъпление по член 129, ал. 2 от Наказателния кодекс. Пострадалият, на когото подсъдимият счупил долната челюст, е ученик от варненска професионална гимназия. На 3 май 2018 г. пострадалото момче заедно със свой съученик отишли през голямото междучасие в магазин, за да си купят нещо. Наредили се на опашката на касата, за да платят. Тогава до пострадалото момче застанал непознат, който заявил, че е преди него. Това бил подсъдимият Добромир. След като ученикът възразил, непознатият започнал да говори на висок глас и го напсувал.След като двете момчета платили и излезли навън, пред магазина ги чакал подсъдимият. Казал им, че иска да си поговорят и се насочили към паркинг, близо до училището. Там Добромир нанесъл два удара с юмрук в лицето пострадалия. Момчето залитнало и паднало на земята. Тогава насилникът започнал да го дърпа за косата и му нанесъл още един удар в лицето. Назначената по делото съдебномедицинска експертиза е категорична, че на пострадалото момче е причинена средна телесна повреда, която се изразява в двустранно счупване с разкъсно-контузна рана, оток и кръвонасядане на долната  челюст, довела до трайно затруднение на функциите на дъвчене и говорене за около 2 месеца. Към момента на извършване на престъплението подсъдимият е бил на 17 години и с недостатъчен родителски контрол, упражняван от неговата майка.  Ако бъде признат за виновен от съда, той ще се ползва от особената част на Наказателния кодекс при определяне наказанията на непълнолетните.", "date": "2019.10.08", "title": "Районната прокуратура във Варна предаде на съд непълнолетен, причинил средна телесна повреда на ученик"}
{"url": "http://www.cross.bg/vratata-protzenta-kolata-1614934.html", "text": "/КРОСС/ С вратата на колата не бива шега. Ако забравите да погледнете в огледалото или през рамото си, докато излизате от колата и отваряте вратата, това застрашава не само колоездачите, приближаващи се отзад. Ако се сблъскат с вратата на автомобила, резултатът е падане с наранявания на главата или краката.Според скорошно проучване на Forsa като част от кампанията \"Завъртете главата си, вижте назад!\", около 45 процента от анкетираните колоездачи са преживели поне веднъж почти подобен инцидент. То е поръчано от Германския съвет за пътна безопасност (DVR) и дава нови резултати относно риска от подобни злополуки. Общо 45 процента от анкетираните колоездачи поне веднъж почти са се замесили в подобна ситуация, а шест процента са имали сблъсък с отворена врата на превозното средство. Велосипедистите в жилищни райони с повече от 100 000 жители са преживявали подобна авария повече от веднъж.Целта на кампанията е да повиши чувствителността на пътниците в превозните средства и велосипедистите към опасността от аварии при удар в отворена внезапно врата.Шофьорите и пътниците трябва да са наясно със своето задължение при влизане и излизане и най-добре използвайте нидерландската хватка преди да отворите вратата. С т.н. „холандската дръжка\" не отваряте вратата на колата с ръката, която е най-близо до вратата, а с другата ръка. Това автоматично обръща горната част на тялото и по този начин улеснява погледа назад над рамото.", "date": "2019.10.08", "title": "Внимание отворена внезапно врата!"}
{"url": "http://www.cross.bg/porodi-subitieto-sliven-1614936.html", "text": "/КРОСС/ Над 600 елитни български животни ще участват в 15-тото юбилейно издание на Националното изложение по животновъдство. То ще се проведе от 11 до 12 октомври, а домакин на събитието ще е град Сливен. Форумът, който тази година се провежда под мотото „Среща на елита\", се организира от Изпълнителна агенция по селекция и репродукция в животновъдството и Министерство на земеделието, храните и горите.Изложението ще бъде официално открито на 12 октомври от министъра на земеделието, храните и горите г-жа Десислава Танева.Най-многобройни ще са животните, представящи овцевъдството и козевъдството - 430 от общо 39 породи. Говедовъдството ще бъде представено със 150 животни от млечни, месодайни и автохтонни породи. Над 15 пък ще са биволите от породата „Българска мурра\", които ще вземат участие в изложението. Интерес за посетителите ще представляват 18 коня от породите и български и чуждестранни породи. Традиционно за събитието ще бъде представена породата Българско овчарско куче. Разнообразието при зайците и птиците ще бъде осигурено от Земеделски институт и много частни стопани.Специално внимание тази година ще бъде отделено на най-малките посетители на изложение. На 11 октомври специално сформирани детски комисии от училищата в Сливен ще изберат шампиони от различните видове и породи. И през двата  дни на събитието гостите ще могат да разгледат специалната детска изложба „Моето любимо животно\", в която се включиха над 50 деца от 1 до 4 клас.По време на събитието ще бъде организиран голям фермерски пазар.  ", "date": "2019.10.08", "title": "Над 600 елитни български животни ще участват в 15-тото юбилейно издание на Животновъдното изложение в Сливен"}
{"url": "http://www.cross.bg/bulgariya-mladezhi-budeshte-1614948.html", "text": "/КРОСС/ Общо 50 стажанти имаха възможност да придобият професионален опит в EVN България през лятото на 2019 г. Това беше възможно в рамките на ежегодната стажантска програма на компанията „Младежи с бъдеще\", която се проведе за 14-та поредна година.Програмата „Младежи с бъдеще\" дава възможност на младежи от технически и икономически специалности от различни висши учебни заведения да работят в EVN България през летните месеци и да придобият опит за бъдеща професионална реализация.За трите месеца на програмата - юли, август и септември - стажантите имаха възможност да се запознаят отблизо с дейността на ЕVN България. За това време стажантите участваха активно в процесите, които се извършват в организационните единици на компанията.  Всеки един от тях проведе стажа си под персоналното ръководство и съвети на ментори - експерти от съответната професионална сфера.Акцент през 2019 г. беше темата за работа в екип. В тази връзка се проведе еднодневно събитие с всички стажанти, което онагледи ефекта на активната комуникация и важността на екипното взаимодействие.Чрез програмата „Младежи с бъдеще\" EVN България отваря врати за млади, образовани и амбициозни студенти, които искат да се запознаят на практика с бизнеса, технологиите и иновациите в един международен енергиен концерн. На успешно представилите се дружеството предлага възможност за удължаване на стажа или постоянна заетост.Повече информация за програмата „Младежи с бъдеще\" на EVN България е налична на:https://www.evn.bg/Home/Careers/University.aspx ", "date": "2019.10.08", "title": "50 стажанти имаха възможност да придобият професионален опит в EVN България през лятото на 2019 г. "}
{"url": "http://www.cross.bg/borisov-tzentur-sofiya-1614937.html", "text": "/КРОСС/ „Усилията дават своите резултати - център след център, висококвалифицирани служители, българи, връщащи се от чужбина, защото България е прекрасно място за живеене\". Това заяви министър-председателят Бойко Борисов при откриването на BOSCH Инженеринг център в София Тех парк. Премиерът Борисов изтъкна, че страната ни продължава да привлича чуждестранни инвеститори и припомни, че само преди дни във Варна беше открит център за споделени услуги на белгийската финансова група KBC, където ще бъдат разкрити над 300 нови работни места.Пред участниците в церемонията министър-председателят Борисов подчерта, че на територията на София Тех парк се помещава и аутсорсинг центъра на Световната банка, както и че тук ще бъде разположен един от осемте суперкомпютри на ЕС. „Прави се наука, правят се велики неща и продължава да се изгражда. Усилията ни се възнаграждават\", заяви още премиерът Борисов и допълни, че неслучайно новият председател на ЕК Урсула фон дер Лайен ни определи един прекрасен ресор. „По-добър ресор не бихме и искали - това е бъдещето - образование, култура, спорт, „Еразъм+\", университети, и това, което вие правите тук\", изтъкна министър-председателят Борисов при откриването на BOSCH Инженеринг център София.  Целта на центъра в София е да се превърне във водещ ИТ глобален софтуерен доставчик на производителите на автомобили. Разработването на софтуер за бъдещото развитие на автомобилостроенето ще постави България на световната карта като важна дестинация за автомобилния бизнес. Това от своя страна би могло да бъде повод за привличане на стратегически инвеститори в България. До 2023 година в центъра ще заработят над 500 високо квалифицирани инженери. ", "date": "2019.10.08", "title": "Бойко Борисов участва в откриването на BOSCH Инженеринг център в София Тех парк"}
{"url": "http://www.cross.bg/sili-informatzionnata-silistra-1614939.html", "text": "/КРОСС/ Град Силистра ще бъде домакин на информационната кампания „Бъди войник\" утре, 9 октомври. На проявите ще присъства началникът на Щаба на Сухопътните войски бригаден генерал Николай Караиванов. Програмата предвижда от 16.00 ч. на площад „Свобода\" да започне информационната борса за набиране на войници и матроси. В нея ще бъдат представени Сухопътните войски, Военновъздушните сили, Военноморските сили, служба „Военна полиция\", Националната гвардейска част, Централно военно окръжие. На място присъстващите ще могат да се запознаят с възможностите, условията и сроковете за кандидатстване и постъпване на служба в Българската армия. В информационната борса ще участват и представители на Националния военен университет (НВУ) „Васил Левски\" и на Висшето Военноморско училище (ВВМУ) „Н. Й. Вапцаров\", които ще разясняват условията за прием и обучение във висшите военни училища.По същото време ще се проведе и статичен показ на въоръжение, оборудване и военна техника на Сухопътните войски, Специалните сили и служба „Военна полиция\" (на паркинга зад сградата на общината).Военнослужещи от Специалните сили ще демонстрират действия по обезвреждане на терористи и извличане на заложник, както и военни ръкопашни техники, част от физическата и психологическа подготовка в хода на тяхната работа.От 18.30 ч. в Драматичния театър на Силистра започва концертът на Представителния ансамбъл на Въоръжените сили и Представителния духов оркестър на Военноморските сили. Участие ще вземат и местните изпълнители - гайдарски групи „Школа Великов\" и „Чавдарчета\"; вокална формация „До ре ми\" и фолклорен ансамбъл „Добруджа\". Събитието се реализира с любезното съдействие на Община Силистра.Входът е свободен!", "date": "2019.10.08", "title": "Силистра ще бъде домакин на информационната кампания „Бъди войник“"}
{"url": "http://www.cross.bg/deteto-petkov-strategiya-1614922.html", "text": "/КРОСС/ \" Стратегия за детето няма\"- това заяви в Сутрешния блок на БНТ социалният министър Бисер Петков по повод вчерашната истерия в няколко училища в Сливен и Ямбол. Там родители масово извеждаха децата си от класните стаи, за да не им бъдат отнети от Агенцията за закрила на детето. Според министъра случващото се в училищата в Сливен и Ямбол е целенасочена атака срещу системата, която не почива на никакви реални данни. Петков отново повтори, че Стратегия за детето няма.Такъв проект на стратегия е бил разработен в началото на годината от работна група към Съвета за закрила на детето. След като е бил на обществено обсъждане и е срещнал съпротива, несъгласие и отхвърляне, този проект е спрян и не е пускан за съгласуване в МС. Такъв документ няма и той не може да бъде основание за всяване на такива страхове, каза още Петков.Министърът коментира, че държавата и институциите ще помагат на семействата, за да могат децата да израснат в семейна среда. Той заяви още, че има организации, които разпространяват слухове в социалните мрежи въз основа на \"Стратегия за детето\", с цел всяване на паника. Петков заяви още, че се очаква увеличение на всички пенсии с 6,6% от 1 юли догодина. Освен повече пари за пенсионерите, в проектобюджета за 2020-та са заложени и повече средства за личен асистент за хората с увреждания. ", "date": "2019.10.08", "title": "Бисер Петков: Стратегия за детето няма"}
{"url": "http://www.cross.bg/yspyah-raiion-rysev-1614921.html", "text": "/КРОСС/ Ако спечеля доверието на гражданите в район „Младост\", ще продължа да управлявам по същия начин, по който управлявах и досега като и.д. районен кмет. Това за мен се превърна в мисия и аз искам да продължа работата си, защото успях да направя така, че за една година и няколко месеца, в които управлявах, напрежение вече в района нямаше, администрацията работеше чудесно, успешно и напрежението в гражданите престана. Това каза в сутрешния блок на БНТ арх. Румен Русев, кандидат за кмет на столичния район „Младост\", издигнат от „Атака\".Трябва да кажа, че в момента, в който поех управлението, имаше много сериозни напрежения в общината - администрацията беше стресирана, тя не работеше добре, имаше много протести от страна на гражданите срещу застрояването и имаше много недоволни инвеститори от това, че не се придвижваха техните документи и техните преписки. Имаше също така напрежение и между самите служители в администрацията, допълни той. Аз всичко това успях да го рестартирам, успях да въведа ред, успях да въведа правила и успях да въведа дисциплина, каза арх. Русев.Естествено смених няколко души, тъй като съм гледал да намеря по-добри специалисти и по-добри администратори, каза още той. Проблемът с презастрояването не е проблем само на „Младост\", а оказа се, че е и на много други райони в столицата и това го виждаме всички. В нашия район успяхме някои от проблемните имоти за застрояване, да ги преместим на други места и там вече няма протести срещу строеж на тях.Така че смятам, че това е един от пътищата за решаване на проблема, но основния път си остава промяна устройствените планове на района, каза арх. Русев. Аз познавам много добре район „Младост\", тъй като работя почти три години вече в този район, запознат съм с всичките му проблеми и за мен вече се превърна в мисия аз да ги реша, заяви още кандидатът за кмет, издигнат от „Атака\". ", "date": "2019.10.08", "title": "Румен Русев: Ще работя с добри специалисти и добри администратори"}
{"url": "http://www.cross.bg/turgovishte-divi-svine-1614913.html", "text": "/КРОСС/ Труповете на петнайсетина диви свине са открити от ловци в неделя, 6 октомври, в обрасла с храсти местност между селата Върбица и Менгишево на около 30 км от Търговище. Местните хора предполагат, че това е нов тежък случай на Африканска чума по свинете (АЧС) в региона. Сигналът е подаден в Държавното горско стопанство-Върбица, съобщи Североизточното държавно предприятие. Служители на стопанството и ловният експерт на предприятието инж. Тервел Стефанов са обходили района и сигналът е потвърден. „Открити са няколко мъртви диви свине в захрастена местност между Върбица и село Менгишево извън горските територии\", се казва в съобщението.На мястото са изпратени служители на стопанството и представители на Областната дирекция по безопасност на храните (ОБДХ). Извършва се претърсване на целият район. От всички открити мъртви животни ще бъдат взети проби, които ще бъдат предадени за изследване. Труповете ще бъдат загробени, като мястото ще бъде обработено съгласно правилата за дезинфекция. Сигналът за мъртвите животни е подаден от ловците от дружината в района едва на втория ден от откриването на сезона за групов лов на дива свиня. В област Търговище е и последният случай на Африканска чума по свинете, обявен от Българската агенция по безопасност на храните (БАБХ) миналата седмица. Инфекцията беше установена на 3 октомври при дива свиня в гориста местност близо до кв. Кованлъка на град Търговище.", "date": "2019.10.08", "title": "Тревога: Масов мор на диви свине край Търговище"}
{"url": "http://www.cross.bg/elin-myzika-vivaldi-1614946.html", "text": "/КРОСС/ Блестящият млад цигулар Елин Колев, който след седмица ще свири с Оркестъра на Класик ФМ радио в поредицата „Концертмайсторите\", записа нов албум с музика на Антонио Вивалди.Компактдискът ще се нарича „Vivaldi For You\" и в него са представени виртуозните концерти, които Елин ще изпълни на 15 октомври в столичната зала „България\".Записите бяха реализирани през септември с оркестъра на Държавна  опера - Русе, а сега цигуларят усилено работи с екипа по редакцията и окончателното завършване на албума. Елин вече има зад гърба си един много успешен звукозаписен проект - компактдискът „Elin Kolev\", издаден от компанията Sony Classical, когато талантливият музикант е само на 14 години.Албумът става СD на седмицата в Klassik Radio, Германия, а в класацията на българското Класик ФМ радио остава на първо място за 5 седмици.  Изключително успешно преминаха концертите, които талантливият изпълнител изнесе през септември в Русе, Варна, Враца и Ямбол. Всяка една от тези изяви бе посрещната с огромен интерес от меломаните, които оцениха виртуозните и вдъхновени интерпретации на Елин. Програмата за турнето с музика на Вивалди съчетава най-популярния шедьовър на бароковия майстор - „Годишните времена\" и все още непознати за широката публика творби, които са изключително атрактивни.  „Великият могул\" (Grosso mogul, RV 208), и Концерт в Ре мажор (RV 212) - Concerto fatto per la solennità della santa Lingua di S. Antonio in Padua, създаден за празника на Св. Антоний от Падуа.  ", "date": "2019.10.08", "title": "Цигуларят Елин Колев записа албум с музика на Вивалди "}
{"url": "http://www.cross.bg/prokyror-avstraliya-filip-1614963.html", "text": "/КРОСС/ Главният прокурор Сотир Цацаров се срещна с временно управляващия посолството на Австралия Джон Филип. Срещата се проведе по молба на австралийския дипломат, предадена чрез българското Министерство на външните работи. Тя е в рамките на програма с поискани срещи по време на визитата на г-н Филип  в София /посолството на Австралия е със седалище в Атина/. В срещата участваха още Джанин Маклейн, консулски служител в посолството, и Цветомир Йосифов, завеждащ международния отдел на Върховната касационна прокуратура.Тема на разговора, по молба на Джон Филип, бе инициираното от главния прокурор производство пред Върховния касационен съд по искане за възобновяване, по повод решението на състав на Апелативен съд София за условно предсрочно освобождаване на осъдения австралийски гражданин Джок Полфрийман. Главният прокурор изрази позицията, че това решение е постановено от незаконен състав, като за двама от съдиите са съществували безспорни основания за отвод. Сотир Цацаров подчерта, че при тези условия искането е отправено до съда без да се влияе от това, дали осъденото лице е чужд гражданин.Подчерта също, че Джок Полфрийман е осъден за тежко престъпление против личността, липсват убедителни доказателства за поправянето му при изтърпяване на наказанието лишаване от свобода в Затвора в София и не е изплатил дори минимална част от обезщетението, присъдено на пострадалите. Тези обстоятелства са мотивирали главния прокурор да откаже трансфер в Австралия на осъдения Полфрийман, като и понастоящем те остават непроменени. Отхвърлени бяха всякакви съмнения за политическо влияние в действията на държавното обвинение, като бе изрично подчертано, че те са съобразно законовите правомощия на прокуратурата, в защита на обществения интерес и на правата на пострадалите.", "date": "2019.10.08", "title": "Сотир Цацаров се срещна с Джон Филип - временно управляващ посолството на Австралия "}
{"url": "http://www.cross.bg/tyrtziya-televiziya-provintziya-1614897.html", "text": "/КРОСС/ Турция е нанесла удари от въздуха срещу щаб на кюрдски отряди в североизточната сирийска провинция Ал Хасеке, предаде агенция БГНЕС.По-рано президентът на Турция Реджеп Ердоган обяви, че американските войници в района на предстоящата офанзива вече са се изтеглили. Кюрдските отряди казаха, че американците не са спазили договорката си с тях, постигната докато бяха съюзници в Сирия.Тръмп: Ще залича икономиката на Турция, ако направи нещо отвъд границите в Сирия„Турски самолети са бомбардирали щаба на кюрдските силив околностите на град Ал Маликия в провинция Ал Хасеке\", съобщи ливанската телевизия Ал Маяден. Все още няма потвърждение на ударите от турска страна, нито данни за жертви.Същевременно държавната сирийска телевизия съобщи, че турски самолети са ударили позиции на кюрдските милиции край село в покрайнините на Ал Маликия.", "date": "2019.10.08", "title": "Турция нанесе удари в Сирия"}
{"url": "http://www.cross.bg/kartofi-dzhikov-obyasni-1614914.html", "text": "/КРОСС/ В БАБХ са регистрирани 40 хил. дка с картофи, докато за обвързана подкрепа са декларирани 92 хил. дка И тази есен цените на картофите и лука ще бъдат високи като миналата година, което се дължи на сухото и горещо лято не само в България, но и в Европа. Прогнозата е на председателя на браншовия съюз на картофопроизводителите Тодор Джиков, който в интервю за Синор.бг обясни, че поради по-слабото производство цената на килограм картофи в магазините ще се движи около 1 лев, а на лука - между 1,2- и 1,30 лв. Колкото до очакваната реколта, Джиков не се наема да прогнозира, тъй като за пореден път държавата отчита огромно разминаване в площите с картофи, контролирани от Българската агенция за безопасност на храните (БАБХ), и декарите, които се декларират пред фонд „Земеделие\" за получаване на субсидии по обвързаната подкрепа. „И тази година за подпомагане при картофите са подадени заявления за 92 хиляди декара с картофи, докато реалните площи, които според европейското и българското законодателство трябва да се обявят в агенцията по храните, са само 40 хиляди декара\", обясни Джиков. От фонд „Земеделие\" обещаха да правят повече проверки на място от законово приетите 5% от декларираните площи, с което би трябвало да се отсеят фиктивните площи, които се заявяват с цел източване на субсидии. „Тези проверки текат в момента, затова очакваме резултатите с огромен интерес\", обясни още председателят на съюза. Миналата година по обвързаната подкрепа бяха декларирани 100 хиляди декара с картофи, при 50 хил. дка през 2017 г. „Интересното обаче е, че и през двете години общата реколта от картофи се движеше около 100 хил. т годишно, така че площите по никакъв начин не могат да дадат реална картина за добивите\", коментира още картофопроизводителят от Ихтиманско. Според предварителните данни средният добив от декар се движи между 2,5 т. В същото време производители с опит в бранша обясниха, че с нормално спазване на агроекологията са постигнали и много добри добиви при някои от сортовете. Пред Синор.БГ Георги Червенков от „Агролоджик\" посочи, че от декар са произвели между 4,5 и 6,5 т картофи. Колкото до евросубсидирането, младият фермер обясни, че нито един уважаващ себе си фермер не би разчитал на това подпомагане, тъй като целта е да се постигнат по-високи добиви, които да се реализират на пазара. Тази реализация обаче не би могла да бъде постигната без наличие на складови бази, които са най-големият проблем за дребните производители, посочи председателят на съюза Тодор Джиков. Именно затова веднага след прибирането на реколтата стопаните продават количествата си на цени, доста под пазарните.", "date": "2019.10.08", "title": "И тази есен скъпи картофи и лук заради сухото лято"}
{"url": "http://www.cross.bg/kostinbrod-zarev-vuzrazhdane-1614925.html", "text": "/КРОСС/ Във вчерашния ден, Възраждане проведе протест пред сградата на общината в Костинброд, заради инцидент, който се случи наскоро със сина на кандидата за кмет на общината, издигнат от партията на Костадинов - Иван Зарев.Преди около десетина дни в костинбродското село Петърч, група цигани опитаха да убият с лопати пред погледа на полицията Людмил Зарев - местен животновъд и бивш вратар на футболен клуб „Славия\", който се опита да спаси жена си и двете си деца от нападение на живеещи в селото цигани, след като съпругата му направила забележка на няколко от жените им, които си били вкарали кучетата в детската площадка на селото. Случаят бе отразен от една от националните телевизии, за него писаха и доста вестници и информационни агенции.От Възраждане обаче, подозират и политически мотив в цялата история, тъй като нападнатият Людмил Зарев е син на Иван Зарев - кандидат за кмет на община Костинброд, издигнат от партията.Според тях, ако не в самото нападение, то по отношение на пълното бездействие от страна на полицията и местните власти, може да се търси и някаква форма на умисъл, свързана с факта, че Иван Зарев е най-сериозният опонент на сегашния кмет на Костинброд в изборната надпревара.Зарев беше и един от водачите на протестите на животновъди в Костинброд презлятото, срещу мерките, които властите се опитаха да приложат във връзка с лъжата, че в България има Африканска чума по свинете. Тогава Иван Зарев и други животновъди от региона, протестираха пред общината в Костинброд в продължение на дни, успявайки да осуетят неадекватните, според тях разпореждания на кмета на Костинброд - Трайко Младенов, относно избиването на домашните свине в общината.Кандидатът за кмет на Столична община издигнат от Възраждане - Николай Дренчев, също направи изказване по време на протеста, заявявайки че по време на избори, циганите са най-верният електорат на управляващите, включително изпълнявайки мръсни поръчки като тази. Според него, точно заради това и не се пипат незаконните им постройки, с които е осеяна София и близките й общини като Костинброд, например.И това, според Николай Дренчев е само един от многото примери за пълната безнаказаност, която се упражнява целенасочено, спрямо мургавия електорат. В тази връзка той спомена и горенето на гуми и битови отпадъци, които са основният замърсител на въздуха в София през зимата, циганските каруци по улиците, неплащането на местни данъци и такси, както и сметки за комунални услуги и много други.Дренчев заяви, че когато влезе в кметския кабинет на „Московска\" 33, една от първите му задачи ще бъде именно това - да покаже, че в София няма привилегировано население, а законите ще се прилагат спрямо всички, с цялата им строгост.Кандидатът на Възраждане, също така не пропусна момента да атакува отново столичния кмет Йорданка Фандъкова, заявявайки, че откакто тя е в управлението на общината, вече 14 години, първо като зам.-кмет, а от 2009 г. като кмет, тези проблеми не просто не са се решили, а дори са се задълбочили.На прицела на Николай Дренчев застана и кандидатът на т.нар. „ВМРО\" Ангел Джамбазки, който започна политическата си кариера през 2007 г. като общински съветник от ГЕРБ, а след това се преориентира към Каракачанов. Според Дренчев, Джамбазки е един от основните виновници за незаконното заселване на цигани от цяла България в София, тъй като бидейки цели 4 години председател на комисията по обществен ред и сигурност в столичния общински съвет, нито веднъж не е повдигнал въпроса с незаконните цигански постройки в крайните квартали.Напротив, от 2009 г. насам, ВМРО неизменно печели изборите във всички цигански гета в столицата. Кандидатът на Възраждане обвърза с представители на т.нар. „ВМРО\" и събитията с циганската престъпност в Костинбродско, които според него имали сериозни имотни интереси в региона. За пример даде фактът, че Джамбазки, бившият председател на агенцията за българите в чужбина от партията на Каракачанов - Борис Вангелов и организационният секретар на т.нар. „ВМРО\" Юлиан Ангелов са придобили с инвеститорски интерес големи поземлени имоти в региона, а циганите са им необходими, за да прочистят българското население от Костинбродско, след което да изкупят земите им на безценица.\n\t\t\t\t\t", "date": "2019.10.08", "title": "Местни избори 2019: Възраждане на протест пред общината в Костинброд: Да спрем циганския произвол – сега!"}
{"url": "http://www.cross.bg/bulgariya-holideiiz-tyrizma-1614926.html", "text": "/КРОСС/  В момента бедстващи туристи на „Астрал Холидейз\" в България и в чужбина няма. Всички могат спокойно да довършат почивката си и да се върнат вкъщи. Това каза в сутрешния блок на Нова телевизия „Здравей, България\" заместник-министърът на туризма Ирена Георгиева.Тя допълни, че ведомството е получило уверение от изпълнителния директор на фалиралия туроператор, че задълженията им към хотелиери и доставчици са платени. По-малко от 200 души са платили екскурзиите си, но все още не са заминали.В нито едно изявление не се чува какво ще се случи с хотелиерите, които са работили с „Томас Кук\" и „Астрал Холидейз\". С „Томас Кук\" разбрахме, че 58 хотела ще бъдат засегнати. Но колко ще бъдат оттук нататък? Много е важен моментът дали Министерството на туризма е направило анализ на ситуацията, коментира хотелиерът Диана Колчева. ", "date": "2019.10.08", "title": "След фалита на \"Астрал холидейз\": Няма бедстващи туристи"}
{"url": "http://www.cross.bg/boing-pilotite-model-1614910.html", "text": "/КРОСС/ Сдружение на пилоти на авиокомпания Саутуест заведе дело срещу Боинг заради загуби от спирането на модела 737 MAX, пише АФП. Пилотите твърдят, че авиогигантът ги е излъгал за сигурността на самолетите от този модел и те са загубили над 100 милиона долара в заплати от спирането му от употреба. Синдикатът на пилотите заведе дело в понеделник в Далас. В него те твърдят, че Боинг ги е уверил, че новия модел 737 MAX е напълно сигурен, защото е практически същия като употребявания от години 737. \"Тези уверения бяха лъжа.\", казват пилотите. Два самолета от новата модификация 737 MAX катастрофираха през 2019 г., като близо 350 души загинаха. Това доведе до спирането от употреба на всичките 387 самолета от новия модел. Саутуест е компанията, която е купила най-голям брой от новия самолет. В резултат компанията не могла да осъществи поне 30 000 полета, а пилотите загубили над 100 милиона долара в неполучени заплати. \"Трябва да можем да се доверим на Боинг, че честно ще ни разкрива информацията, от която имаме нужда, за да управляваме безопасно самолетите им. В случая със 737 MAX това не беше така\", казват пилотите. Боинг казаха, че уважават синдиката, но заведеното дело е \"без стойност\" и ще оспорват всичките му аспекти в съда.", "date": "2019.10.08", "title": "Пилоти съдят Боинг за 100 милиона"}
{"url": "http://www.cross.bg/nivoto-kamenovo-otvede-1614923.html", "text": "/КРОСС/  Ремонтиран път блокира достъпа до имоти. Това се случва в кубратското село Каменово, през което минава шосето Разград - Кубрат. Отсечката е ремонтирана за над 7 млн. лева. По време на ремонта нивото на пътната настилка е повдигнато с над 1 метър и затруднява хората от селото да стигнат до своите имоти.Възмутени сме от всичко това. Имаме частен имот, в който не можем да влезем, както и да се правят ремонти. Тротоари няма, а през зимата снегът ще отиде в прозореца ми. Искаме да се вземе някакво решение, казват живущите в село Каменово пред камерата на \"Здравей, България\".По думите на директора на Областно пътно управление - Разград инж. Людмил Янев в този въпросен участък се търси решение с цел да се намали нивото на настилката. Искаме да се осигури достъп на хората до имотите и да се отведе водата от пътя в близкото дере. Теренът е равнинен и за да се отведе водата в дерето, се наложи нивото на пътя да се повдигне, което създава неудобство, но се надяваме до няколко дни да се предприемат действия, обясни инж. Янев. Той допълни, че тротоар не е предвиден, тъй като те са предмет на общинската администрация.В селото е събрана подписка, която ще бъде изпратена до всички институции с искане да се преразгледа проекта за път, ако се наложи той да бъде коригиран и да се спре строителството и да бъдат решени тези проблеми, които са излезли. ", "date": "2019.10.08", "title": "Чакъл вместо тротоар"}
{"url": "http://www.cross.bg/predimno-oblachnostta-dyha-1614905.html", "text": "/КРОСС/ Днес преди обяд над по-голямата част от страната ще бъде предимно облачно, на места в Южна България с превалявания от слаб дъжд.Около обяд от северозапад облачността ще започне да се разкъсва и да намалява и до края на деня над повечето райони ще се установи предимно слънчево време, сочи справка в сайта на НИМХ. Ще продължи да духа слаб, в източните райони до умерен вятър от север-североизток. Максимални температури между 12° и 17°, в София около 13°.Над планините облачността ще е предимно значителна и на места, предимно в масивите от Южна България ще има слаби превалявания от дъжд, над 1800 метра - от сняг. По-късно през деня от запад валежите ще спрат, а облачността ще започне да се разкъсва. Ще духа до умерен вятър от северната четвърт.Максимална температура на височина 1200 метра около 7°, на 2000 метра - около 0°.Над Черноморието преди обяд облачността ще бъде предимно значителна и на места, главно по-южното крайбрежие ще превалява дъжд. След пладне от север ще настъпи процес на намаление на облачността. Ще духа до умерен североизточен вятър.Максимални температури на въздуха: 14°-16°. Температурата на морската вода е 19°-21°. Вълнението на морето ще бъде 2-3 бала.Какво ще е времето по дни и часове може да видите в рубриката на БЛИЦ, в която ви информираме какви са климатичните условия в страната.", "date": "2019.10.08", "title": "Очаква се в края на деня се установи предимно слънчево време"}
{"url": "http://www.cross.bg/dyshi-kamion-ranen-1614911.html", "text": "/КРОСС/ Мъж блъсна с откраднат камион осем коли в западногерманския град Лимбург, при инцидента са ранени 16 души. Тежкотоварният камион се врязал в колите близо до светофар, смачквайки ги една в друга, вчера следобед. Няколко души са били блокирани в автомобилите, посочи полицията. Един от пострадалите е ранен тежко и е в критично състояние, съобщи говорител на силите на реда. Шофьорът на камиона, който също е бил ранен в инцидента, е арестуван. Полицията разследва дали става дума за катастрофа или за атака. \"Не изключваме нищо\", отговори говорителят на въпроси на медии.", "date": "2019.10.08", "title": "Камион се вряза в коли в Германия, 16 души са ранени"}
{"url": "http://www.cross.bg/godina-filev-lvkg-1614912.html", "text": "/КРОСС/ Тази година тютюнът от едролистната сортова група „Бърлей\" започна да се изкупува по 3.30-3.40 лв./кг. Миналата година цената му беше 3,05 лв./кг, коментира Цветан Филев от Националната асоциация на тютюнопроизводителите в България (НАТ-2010), за БНР. Тютюнопроизводители от общините Тутракан и Дулово вече продадоха първите си количества от новата реколта. Изкупните цени са с 10-15% по-високи спрямо година по-рано.По думите на Филев това се дължи на факта, че качеството на продукцията е с две идеи по-добро от миналогодишното. А в основата на тази качествена суровина са благоприятните климатични условия. „Това означава по-добро и адекватно окачествяване на тютюневата суровина и по-добри изкупни цени в сравнение с предходната стопанска година,\" убеден е той.Цветан Филев призова тютюнопроизводителите да бъдат внимателни на изкупните пунктове - да следят както при тегленето на тютюна, така и при окачествяването му, за да защитят труда си. „От конкуренцията между търговските оператори, която ще се получи заради по-малките количества, и на фона на по-доброто качество - тази ситуация работи в полза на българските тютюнопроизводители,\" обясни той.Специално в Североизточна България произведеният тютюн от четирите сортови групи се очаква да достигне около 2000 тона, което е 20% от общото количество в цялата страна.Филев припомни, че фирмите, които имат сключени договори със стопани от този регион, са девет. По закон търговците са задължени да преведат парите на производителите до 30 дни от закупуване на тяхната продукция.", "date": "2019.10.08", "title": "Първият изкупен тютюн скочи до 3.40 лв. килограма"}
{"url": "http://www.cross.bg/samo-bolnitzi-harchi-1614917.html", "text": "/КРОСС/ Първо се подценяват нарочно приходите, после се надценяват нарочно разходите, за да има дефицит 1-2%. Разходите не само са надценени, но и капиталовите разходи не се получават и така винаги се получава излишък. Той се харчи безконтролно от Парламента. Добре,че тази година купихме едни самолети.Това заяви финансовият експерт Мика Зайкова в ефира на БНТ.Според икономиста Стоян Панчев ангро да се увеличават заплати без да има реформи е само предизборно.Зайкова заяви, че всяка година парите в НЗОК се качват. \"Въпреки това не само не стигат, ами и болниците само затъват. Частните болници ползват най-скъпите пътеки и източват НЗОК. Те болници трябва да се задължат да имат Спешни отделения, а не всички пациенти да се насочват към държавните затъващи болници\", категорична бе тя.\"Идва икономическа криза, а нашето правителство харчи без да създава буфери. Правителството не е готово за тази рецесия, коментира още икономиста Стоян Панчев. По думите му излишъците, които остават, трябва да отиват във фискалния резерв, а не да се харчат безконтролно.Зайкова е категорична, че инвеститори не идват, защото нямат гаранции за парите си. \"Тука е най-голямата корупция\", смята още тя.", "date": "2019.10.08", "title": "Мика Зайкова: Идва икономическа криза, а се харчи безконтролно"}
{"url": "http://www.cross.bg/pomosht-viena-burzata-1614919.html", "text": "/КРОСС/ Вероятно малцина биха предположили, че главният лекар на виенската Бърза помощ е българка. Тя е Милена Дамянова, Браунбьок по съпруг. Завършила медицина в София, в началото на 90-те Милена се премества в австрийската столица, където специализира и започва да работи като хирург. До едно лято, когато пред нея се открива възможност за работа в Бърза помощ. След още година колебание, д-р Милена Браунбьок решава да остане там за постоянно и така е и до днес, когато изпълнява функцията и на заместник директор по медицинската част. Именно тя разказа пред екипа ни как работи Бързата помощ във Виена.- Ние сме отдел на Община Виена. Основните ни задачи се състоят в преклиничното осигуряване на здравословното състояние на гражданите на територията на Общината. Организираме спешната лекарска помощ, като отговаряме и за случаите при катастрофи, природни бедствия, оказваме първата медицинска помощ, докато пациентите бъдат транспортирани до болниците. Т.е. ние покриваме всичко, което преклинично се случва във Виена.- При нас има 700 парамедици. Те са с различна степен на образование - някои от тях са много високо квалифицирани - те са еквивалентът на фелдшерите в България. По-младите, които не са с такава висока степен, ги обучаваме ние, в нашата академия. 30 служители са в оперативния сектор и изпълняват мениджърски функции. 80 души отговарят за административната и техническата част. Разполагаме със звено от 110 лекари, които са специализирали спешна медицина. Тези медици идват при нас както от Медицинската академия, така и от различните болници във Виена.Начело на нашия отдел е съветник Райнер Готвалд. В отдела имаме ръководител на оперативната дейност, който отговаря за всичко, което се случва на улицата. Имаме икономическо и медицинско ръководство, където аз съм заместник ръководител.В нашата организация има контролен орган от седем главни лекари. Бързата помощ във Виена е организирана на паравоенен принцип и някои от служители имат например офицерски чин.-  Имаме 11 отделения във Виена. В момента се намираме в централата, тук е по-скоро административната част, но тя е свързана с друга сграда, където е оперативното звено. Тук е централата, която приема всички спешни повиквания във Виена. Пунктовете са разпределени така на територията на Виена, че да може екипите да достигнат максимално бързо до нуждаещите се и средното време за това е между 7 и 12 минути. Когато има по-висока степен на алармиране, използваме хеликоптер. Отделно от това имаме осем отделения, където винаги има дежурен лекар на Бърза помощ и поема само спешните случаи. Шестима доктори са в общинските болници, разпределени отново стратегически, и двама са в Медицинската академия.В централата на Бързата помощ се намира още хеликоптерната площадка и академията, където обучаваме парамедиците.От една-две години имаме отделение, в което обучаваме санитарите на макети, кукли. Разполагаме и с аула с капацитет 40-50 души, в която също провеждаме обучения в рамките на собствената ни академия.Започва се с курс с продължителност 2-3 месеца или 160 часа. След това се върви нагоре - теория, практика, обучение в болницата. Допълнително има 40 часа обучение за даване на медикаменти.  Следва 40 часа практика в болница. Доста голяма група от санитари имат правото и да интубират - това е най-високото ниво.- Бърза помощ съществува в този вид от 1977 г., но началото е поставено през 1891 г. Тогава имало голям пожар в театър с много жертви и след това е организирана Бързата помощ. По-късно тя се развива, става отдел на общината, включват се и доброволчески организации като Червения кръст, Самарита и др.- Пикът е през 2016 г. , когато са регистрирани 170 хиляди транспортирани пациента.- Градът расте. Урбанизацията става по-силна. Вероятна причина за разликата в цифрите е и фактът, че повече случаи са били пренасочени към нашите партньорски организации.- 144 е номерът на Бързата помощ на Виена и този телефон работи 24 в денонощието седем дни в седмицата. На този номер хората се обаждат, когато има опасност за живота, произшествие, тежки наранявания или тежки заболявания.На телефон 1450 се дават отговори на медицински въпроси или такива, свързани със здравето - дават се инструкции дали трябва да се посети лекар или да се отиде в аптеката, дали е възможно човек сам да се справи у дома. От понеделник до петък между 19 часа и седем сутринта, както и събота и неделя медиците поемат по-банални случаи като грип, главоболие, настинка, температура при децата и т.н., когато трябва да се издаде рецепта.Разбира се, използваме и европейския номер за помощ 112.- Там работят висококвалифицирани санитари. Те работят по каталог - отваря се една схема, започват се въпросите и в зависимост от случая, накрая на запитването става ясно дали ще е необходим лекар или само парамедик, какъв транспорт или човекът ще бъде пренасочен към другия номер 1450, където му дават информация.В телефонната централа винаги работят осем души, които приемат сигналите, плюс още двама, които започват да търсят болница за пациента. Още две работни места се отварят при катастрофи или природни бедствия, за да може да се поеме потокът от обаждания.- Имаме общо 70 коли, които се използват от парамедиците, но са оборудвани с всичко необходимо, за да може и лекар да работи. 15 автомобила са само за лекар и парамедик, които обаче не превозват пациенти. Нашата сисмета е такава, че докторът идва самостоятелно с кола, за да може по-бързо да реагира. Когато се налага, лекарят влиза в линейката. Имаме един хеликоптер, който осигурява периметър на 16 минути от Виена. Въздушното спасяване е към нас от 2001 г. Има и девет специални автомобили, които са за бедствия и катастрофи. Един автомобил е за интензивен транспорт - той е голям като камион. Един автомобил е с по-леко оборудване и три коли в непрекъснато движение, които правят супервизия при по-тежки случаи.Отделно разполагаме с камион, който ни снабдява с провизии, храна, в него можем да влезем да се стоплим, когато сме работили дълго навън през зимата или да си починем - използва се при големи случаи като природни бедствия. Отделно имаме друг автомобил, който превозва материали, медикаменти, инфузии. При големите случаи, когато се изисква концентрация на сили на едно място, използваме и мобилна телефонна централа, за да не натоварваме основната и нормалното обослужване на населението.Има регистър, който посочва какво да съдържат съответните коли на Бърза помощ. Във всяка линейка има дефибрилатор, уред за обдишване, за интубиране на пациент, който е в кома. Непрекъснато се правят проверки дали са спазени разписанията.- Като отдел на Общината, ние имаме собствен бюджет, който е над 80 млн. евро. 20% идват от осигуровките, а останалите са от Общината.- Началните заплати са високи - стартовата е около 2 000 евро. Прави се голяма селекция. Има приемен изпит, за да може да се постъпи при нас. Освен физически подготвени, служителите трябва да са и психически устойчиви. Прави се компютърен тест. Работните смени на парамедиците са 2 дневни, 2 нощни и 4 дни почивка. Работата е доста напрегната. Понякога по цял ден са на улицата.- Да, разбира се, но организираме за служителите си деескалационни семинари - учим ги как да се държат с пациенти, особено по-агресивните. Работим в сътрудничество с полицията - полицаите са задължени да дойдат до две минути на място, когато ги повикаме чрез специален код. Има спацелиална програма, по която се водят разговори със служителите след дежурство, за да могат да преживеят шока. ", "date": "2019.10.08", "title": "Милена Браунбьок: Бюджетът на Бързата помощ във Виена е над 80 млн. евро."}
{"url": "http://www.cross.bg/tzarevo-ypravlenie-godishna-1614904.html", "text": "/КРОСС/  79-годишна жена от Царево е била измамена със сума от 8 000 лв. Това съобщиха от пресцентъра на ОДМВР - Бургас. Служители от Районно управление - Царево съвместно със служители на Районно управление - Приморско установили извършителите на измамата за сумата от 8 000 лв., осъществена спрямо 79-годишна жена от Царево, която е въведена в заблуждение, че ще й бъде отремонтиран покрива на къщата - това са трима криминално проявени мъже (двама от които от с. Градец, общ. Котел - на 30 и 38 години и един на 37 години от с. Средец, общ. Опан, обл. Стара Загора). Мъжете направили пълни самопризнания. Работата по цялостно документиране на престъпната им дейност продължава от служители на Районно управление - Царево.", "date": "2019.10.08", "title": "79-годишна жена от Царево е била измамена със сума от 8 000 лв. "}
{"url": "http://www.cross.bg/kazha-period-neshto-1614920.html", "text": "/КРОСС/ С висока степен на вероятност мога да кажа, че Слави Трифонов ще влезе в парламента. Не мога да кажа с колко процента, но определено има хора, които искат промяна. И те влизат в сегмента, който търси нещо ново, нещо различно. Това каза в сутрешния блок на Нова телевизия „Здравей, България\" политическият анализатор проф. Антоанета Христова. Според нея учредяването на партията „Няма такава държава\" в затъмнение е пиар ход. Шоуменът бил принуден да го предприеме, защото закъснял с формирането й на базата на обещанията, които е дал. Той трябва да задържи вниманието за определен период от време. Този период трябва да бъде наситен със скандали, коментира проф. Христова.Според социолога Първан Симеонов големият въпрос е какъв дял ще има Слави Трифонов на политическата сцена. Трудно ми е да кажа, че ще бъде от величината на Борисов или Сакскобургготски. Не знам дали ще е и с величината на Марешки и Бареков. Може би ще бъде някъде по средата, коментира Симеонов. ", "date": "2019.10.08", "title": "Политика или шоу..."}
{"url": "http://www.cross.bg/dostavchitzi-hoteli-rymen-1614918.html", "text": "/КРОСС/ Фалитът на \"Астрал Холидейз\" оставя много неразплатени доставчици, с които той е работил, каза в студиото на \"Сутрешен блок\" Румен Драганов, председател на Института за анализи и оценки в туризма.Оставяме клиентите, там няма никакъв проблем, но стои въпросът с разплащането на хотели и други доставчици, допълни той.Драганов поясни, че така има определен брой хотели, които трябва да обявят несъстоятелност поради това, че имат свръх задлъжнялост към доставчици. По думите му това трябва да стане незабавно, защото се изисква от Търговския закон.", "date": "2019.10.08", "title": "Румен Драганов: Фалитът на \"Астрал Холидейз\" оставя много неразплатени доставчици"}
{"url": "http://www.cross.bg/volkswagen-golf-markata-1614935.html", "text": "/КРОСС/ Днес спортната линия автомобили на Volkswagen- Volkswagen R, разкри новата стилистика на тематичното обозначение на своите по-динамични версии, налични на пазара от 2002 година насам.Задно с четирите поколения на Golf R, към момента, портфолиото на марката включва Passat R36, Touareg R50, Scirocco R, Golf R Convertible, както и Golf R Variant и.\"Volkswagen R означава вълнение и тръпка, и ние ще продължим да фокусираме нашите усилия върху интегрирането на тези емоции в марката Volkswagen\", коментира Йост Капито, управляващ директор на Volkswagen R.Първата кола, която ще получи новото лого на Volkswagen R, ще бъде серийната версия на представеният през пролетта в САЩ концептуален модел Atlas Cross Sport R-Line, която ще дебютира на 11 октомври. ", "date": "2019.10.08", "title": "Volkswagen ребрандира и спортните си автомобили"}
{"url": "http://www.cross.bg/dvor-nyama-kralyat-1614927.html", "text": "/КРОСС/ Кралят на Швеция обяви, че изключва петима свои внуци от кралския двор, предаде Би Би Си, цитироно от БНР.Тримата принцове и две принцеси вече няма да имат официални задължения от името на шведската корона, но ще запазят титлите си граф и графиня.Промяната означава, че петте деца на по-малкия син и по-малката дъщеря на краля няма да получават издръжка от парите на данъкоплатците, каквато се полага на всеки, представляващ официално короната.Управлението на 73-годишния Карл Шестнайсти Густаф е белязано от големи промени в статута на шведския двор. Малко след като той се качва на трона преди 46 години, са отнети редица негови правомощия като назначаването на министър-председателя, подписването на закони, за да влязат в сила, а също и статутът му на главнокомандващ на армията. ", "date": "2019.10.08", "title": "Кралят на Швеция изключи петима свои внуци от кралския двор"}
{"url": "http://www.cross.bg/iztochnitzi-nuscale-godina-1614915.html", "text": "/КРОСС/ Чешкият енергиен гигант ЧЕЗ ще разработи малки модулни ядрени реактори в сътрудничество с американската компания NuScale, според говорителя на чешката компанията Криж, който заяви пред Чешката телевизия, че двете компании са подписали меморандум за разбирателство. ЧЕЗ и NuScale ще споделят техническите си познания по въпроса и ще разгледат възможностите за използване на такива енергийни източници в Чехия и в цяла Европа. Чешкото правителство има мажоритарен дял в ЧЕЗ, а премиерът Андрей Бабиш заяви по-рано тази година, че малките ядрени източници на енергия са оптималното решение за страната, когато става въпрос за изграждането на нови атомни електроцентрали. NuScale е индустриален лидер по отношение на разработването на тези източници на енергия и е готов да пусне първия си търговски реактор в американския щат Айдахо през 2027 година.", "date": "2019.10.08", "title": "ЧЕЗ ще разработва малки реактори "}
{"url": "http://www.cross.bg/tzigari-kusa-nelegalni-1614928.html", "text": "/КРОСС/ Над 8 000 000 къса нелегални цигари задържаха при съвместна операция Агенция „Митници\" и  ГД БОП. На 04.10.2019 г. митнически служители от ГД „Митническо разузнаване и разследване\", съвместно със служители на ГД БОП, отдел \"Митнически режим, парична данъчна и осигурителна система\" извършват проверка на товарен автомобил, паркиран пред склад в район Искър.В камиона са открити 730 мастербокса (7 300 000 къса) цигари от марката „COOPER\" без бандерол за платен акциз. При последвала проверка в склада, пред който е бил паркиран камионът, вътре са открити още 73 мастербокса (730 000 къса) от нелегалните тютюневи изделия.Образувано е досъдебно производство по описа на ГД МРР под надзора на РП София. Повдигнати са обвинения на три лица по чл. 324 от НК. Общото количество на задържаните нелегални цигари е 803 мастербокса или 8030000 къса цигари. Предотвратената щета за бюджета възлиза на 3 011 250 лв. ", "date": "2019.10.08", "title": "Над 8 000 000 къса нелегални цигари задържаха при съвместна операция Агенция „Митници“ и ГД БОП"}
{"url": "http://www.cross.bg/borisov-partiyata-komentira-1614916.html", "text": "/КРОСС/ Като дойдат избори, има цели щабове, които мислят каква мръсотия да се направи. За съжаление, много пъти им се получава. Така беше Костинброд, така беше Истанбулската конвенция, с козичките, с Африканската чума. Това коментира в сутрешния блок на БТВ „Тази сутрин\" по повод възникналото в Сливен и Карнобат напрежение предизвикано от слуховете, че социалните работници извеждат непълнолетни от учебните заведения. Искам да се обърна към тези хора в Сливен, в Ямбол. Това е друг вид Костинбродска афера. Сега минават и говорят, че държавата ще им взима децата. Какво ще ги прави държавата тези деца? Къде ще ги настани? Единственото, което го има в закона, е, че ако хванат родител, който изнасилва детето си, ако го пребива като куче, когато едно дете е лишено от грижа, хвърлено в калта, като животно, тогава то може да бъде отнето от родителите. Няма такава стратегия, няма такъв план. Сезирана е прокуратурата, разпоредих и на ДАНС, и на МВР. Ще ги хванат. Разни пастори партийни, които ходят и лъжат хората. През 2007-2008 г. в смесените райони се говореше, че като дойде Борисов, ще им сменя имената, ще ги изселва. Целта на конспирацията е слухът да се завърти. Нашата стратегия е да ги квалифицираме тези деца, категоричен бе той.По темата с парите за медицинските сестри Борисов заяви, че никога не ги е подвеждал. Отнасям се с огромно уважение към тях. На медицинските сестри им е дадено. През 2009 година, когато дойдохме на власт, им дадохме над 2 млрд. лв. 5 млрд. сме дали през 2019 година. На медицинските сестри им е дадено. Никой не казва, че отделяме малко пари в здравеопазването, подчерта той.Министър-председателят коментира и учредяването на партията на Слави Трифонов и името й „Няма такава държава\". Той отбеляза, че всеки може да си кръсти партията, както иска. Няма такава държава, където всяка вечер в най-гледането време всеки може да си промотира партията години наред без никакви въпроси. Там можеш да си промотираш само своята партия. Има ли друг да му е позволено да си промотира безплатно партията години наред. Сега нещата са честни. Преди не бяха честни, тъй като той всяка вечер промотираше партията си от екрана. Къде беше тогава СЕМ, попита Борисов  Досега знаехме само министрите му. Когато разберем общинските му съветници, кметовете, депутати, министри, тогава ореолът ще изчезне. Пожелавам му успех и се радвам, че сега вече играта е честна, преди не беше, коментира още Бойко Борисов.По темата за местните избори и кампанията в София, лидерът на ГЕРБ коментира, че Фандъкова е получила пълните права сама да нареди листата си. Преди беше по друг начин. Не се бъркам в кампанията. Навсякъде съм оставил кметовете сами да водят кампаниите си. Разпределили сме пари. На евроизборите видях краха в очите на хората и трябваше да се намеся. Апартаментгейт тежко ни удари. Отстраних толкова депутати и зам.-министри, за да разберат, че това е случайно, а не е стил. Победата на изборите показаха, че хората разбраха, че това не е стил.Бойко Борисов коментира и темата с бившия зам.-председател на ГЕРБ Цветан Цветанов. Нито трябва да се надценява моята роля, нито на Цветанов, нито който и да е в партията. Затова сега съм ги оставил малко сами. След тези две интервюта, които даде в последно време, не ми липсва. Изговори глупости, които не му правят чест. Дано да е успешен новият му проект, като на Слави Трифонов, и да върви напред, но да не ми дава оценки, защото той най-добре знае за какво става въпрос. Не очаквах толкова бързо да излезе и да изговори глупости. По темата с кандидатурата на Иван Гешев за главен прокурор, Бойко Борисов коментира, че когато Христо Иванов му е бил правосъден министър, за да е обективен избора, са били направени промени в закона, така че съдиите, съдийската гилдия да си избира ръководството и прокурорската гилдия да си избира ръководството, за да няма пряко вмешателство на политически партии в този избор. Представете си ако ние като правителство бяхме предложили партиен кандидат да се конкурира с кандидатурата на настоящия зам.-главен прокурор. Представете си ако нашия евродепутат Емил Радев го бяхме издигнали като кандидат за главен прокурор? Сега щяхте да ме питате, вашия ли главен прокурор искате да стане главен прокурор, каза Бойко Борисов. Аз и сега работя с Иван Гешев, с една единствена тема - особено в борбата с контрабандата и мисля, че там се върши добра работа. ", "date": "2019.10.08", "title": "Бойко Борисов: Всеки може да си кръсти партията, както иска"}
{"url": "http://www.cross.bg/ryse-milkov-grada-1614903.html", "text": "/КРОСС/ В дебат по БТВ Радио кандидатът за кмет на Русе, издигнат от коалиция \"БСП за България\", Пенчо Милков сподели своята визия за промяна на  града. \"Време е да се превърнем от догонващ в иновативен град. Искам да видя Русе отново като един от най-зелените и чисти градове в България, отново привлекателен и желан за живот,  работа и бизнес\", заяви той. Милков обясни, че въпреки големите проекти, които са започнати, пред града има много проблеми. \"Считам, че са необходими енергия, единение, професионализъм и честност, за да ги решим и вярвам, че мога да се справя\", допълни социалистът.Милков очерта три важни теми, които имат голямо значение за превръщането на Русе в модерен, стабилен и привлекателен град, а именно:  чистотата на въздуха; подобряване на инфраструктурата на града и  овладяване на трайното и рязко обезлюдяване на Русе.„Чистотата на въздуха и на средата е от първостепенна важност\", сподели Пенчо Милков. Според него години наред на русенци не се казва истината за предприятията, които замърсяват въздуха. \"Едва след въпросите на опозицията  в НС- държавата осигури мобилни станции. Констатира се и един от промишлените замърсители, на когото беше наложена глоба от 400 хиляди лева\", коментира кандидатът за кмет. Той заяви, че е нужно на хората да бъде казана истината, защото гражданите нямат точна информация. \"Дължат им я държавните органи, които не казват кои са основните замърсители. Така, че първото нещо, което бих направил, е да дам на хората точна информация за промишлените замърсители. Второ, ще се определи каква част от замърсяването на въздуха се дължи на битовото замърсяване и какво се прави в тази насока. Ще запитам гражданите дали са съгласни нашият град да придобие собствена мобилна станция. Трето,  трябва да имаме предвид, че кметът на общината вече е орган по чистота на атмосферния въздух и трябва да заеме това си място\", каза  Милков.По въпроса, засягащ подобряване инфраструктурата на града, Пенчо Милков коментира, че за осем години община Русе е получила 500 милиона лева финансиране само от еврофондове, а отделно е изтеглен и заем.  \"Ще продължа работата по проектите, ще ги завърша с изключителна настойчивост по отношение на качеството и срочността\", подчерта Милков.  Той обясни, че след приключване на започнатите мащабни ремонти общината ще насочи своите ресурси и сили за подобряване на микроградската среда- междублокови пространства, тротоари, паркове, осветление, пейки и други елементи на градската среда.Трайното и рязко намаляване на населението на Русе Милков очерта като тревожна тенденция, която трябва да бъде овладяна. \"Напускането на жителите се базира на всичко, което споделих до момента: въздуха, средата, икономическата ситуация. В Русе средната работна заплата е с повече от 200 лева под средната за страната и с близо 700 лева по-ниска от тази в София\", каза кандидатът за кмет на Русе . Той подчерта, че всички тези въпроси искат паралелно решаване. \"Когато аз управлявам общината, ще се боря за всеки един гражданин. Но трябва да се преборим за въздуха, трябва да помогнем на бизнеса в града да бъде представен на национално и международно ниво\", завърши Пенчо Милков.", "date": "2019.10.08", "title": "Пенчо Милков : Време  е Русе  да се превърне от догонващ  в иновативен град"}
{"url": "http://www.cross.bg/nyrmatov-tyrnir-grozni-1614899.html", "text": "/КРОСС/ Узбекският състезател по смесени бойни изкуства (ММА) Бекзод Нурматов е починал след участие в турнир в столицата на Чечня Грозни. Нурматов се е бил ва 4 октомври на Absolute Championship Akhmat 100 и е загубил от руснака Беслан Исаев, като след трите рунда реферите отсъждат победата за съперника му с единодушно решение. Според информация на местните медии, узбекът е претърпял инсулт и откаран в болница, където лекарите не са успяли да спасят живота му. Нурматов стартира кариерата си през декември 2016 година. Той е бил световен шампион и носител на Световната купа по ръкопашен бой. В професионалната си кариера има 13 мача, в които е постигнал 11 победи и е записал 2 загуби. Тялото му ще бъде доставено в Узбекистан днес, като се очаква и погребението да бъде извършено в рамките на деня.", "date": "2019.10.08", "title": "Боец почина след турнир по ММА в Грозни"}
{"url": "http://www.cross.bg/sportist-tokio-ivet-1614906.html", "text": "/КРОСС/ Работя целогодишно, за да бъда сред най-бързите жени в света. Това е трудно. Щастлива съм, че успявам да го правя. Цената е висока. За да се постигне нещо, жертвите винаги са големи и е важно да се избере възможно най-добрия път. Помага ми усещането, че знам, че има още в мен. Узрях като жена и спортист и това ми помага на пистата. Това коментира в сутрешния блок на БТВ „Тази сутрин\" Ивет Лалова, след участието и седмото място на финала на 100 метра на Световното първенство по лека атлетика в Катар. Травмите са неизбежна част от пътя на всеки спортист. Ние се борим постоянно с травмите. На големи първенства се бяга много трудно. Не съм имала гръмки цели. Счупването на бедрената кост, бях мотивирана да се върна. Вървя с обич напред и ще стигна докъдето ми е писано. Много съм мотивирана от всички хора, от младите, от децата, които спортуват, каза още Ивет Лалова. Вече гледам към Олимпиадата в Токио, за да не изпадна в депресия. След Токио поставям различни цели. Нека първо да мине, остават само 10 месеца. Мисля и за края, каза още лекоатлетката.", "date": "2019.10.08", "title": "Узрях като жена и спортист и това ми помага на пистата"}
{"url": "http://www.cross.bg/chasa-sliven-bilo-1614902.html", "text": "/КРОСС/ Виновният за смъртта на 16-годишната Фатме, която бе прегазена призори в неделя на пешеходна пътека в Сливен, е седнал зад волана на „Алфа-Ромео\"-то си с 2,24 промила алкохол в издишания въздух, съобщиха от ОД на МВР.   28-годишният Георги Мангов е от близкото село Тополчане. Станал е шофьор наскоро и до момента има само едно административно нарушение, макар да работи в транспортна фирма, пише „Монитор\".   Младият мъж е бил хванат броени минути след сигнала за тежкото произшествие на булевард „Бургаско шосе\", където караният от него автомобил е  помел пресичащато зебрата момиче и за малко не е прегазил и момче на неговата възраст в близост.   Полицаите са го спипали в дискотека, където купонясвал със свои познати, които не знаели за случилото се преди това.   Мангов е с мярка за неотклонение „задържане за 72 часа\".   В понеделник прокуратурата внесе искане в съда за постоянното му оставяне в ареста, след като бе повдигнато обвинение по член 343 ал. 3 от НК за шофиране в пияно състояние, предизвикана катастрофа със загинал и бягство от местопрестъплението като наказанието е затвор от 3 до 15 години.   В селото на Мангов предпочитат да не коментират досегашното му поведение, но дават да се разбере, че младият мъж не е бил от най-кротките. Пред телевизионните камери баща му Милен твърди, че Георги дори не е разбрал за случилото се шосето.   Той смята, че не било изключено прегазеното момиче да е изскочило внезапно на улицата след като е било подгонено от някого. Жертвата Фатме е от съседно село, живее на квартира със своя приятелка, изяснява се защо в този ранен час не си е била в леглото.   \"Водачът е пътувал от село Тополчане към центъра на Сливен. В 4,00  часа на 6 октомври настъпва тежкото пътно произшествие. Група от младежи са пресичали, като загиналото момиче е било първо. То е поело удара.   Водачът не е спрял на място. Продължил е пътя си!\", лаконично заяви инспектор Диян Митев от \"Пътна полиция\" - Сливен.   Мъртво пиян, седнал зад волана на Тойота 56-годишен старозагорец пък е станал причина за верижна катастрофа, при която около 16,00 часа на 4 октомври на главен път І-5 са били ударени 4 автомобила: „Дайхатсу\", „Ситроен\" и „Ауди\".   Пътните полицаи установили, че виновник е с 2,23 промила алкохол преди да го отведат в управление за 24 часа по закона за МВР.", "date": "2019.10.08", "title": "Ето как се е стигнало до смъртта на 16-годишната Фатме в Сливен"}
{"url": "http://www.cross.bg/trakiya-dnes-dvizhenieto-1614907.html", "text": "/КРОСС/ От 8 ч. до 16 ч. днес движението в участъка от км 161 до км 165 на АМ \"Тракия\" в посока Бургас ще се извършва в активната лента поради рязане на храсти в средна разделителна ивица. Шофьорите да се движат с повишено внимание и съобразена скорост, като спазват пътната сигнализация.", "date": "2019.10.08", "title": "Ограничения на движението по \"Тракия\" днес между 08 и 16 ч"}
{"url": "http://www.cross.bg/bosev-momenta-montana-1614908.html", "text": "/КРОСС/ Собственикът на взривения в Монтана автомобил Красимир Босев, коментира пред БТВ, че има подозрения кой е организирал атаката.Свързано е с дела, които аз водя, граждански спрямо негови близки, които дела към момента не се развиват в негова полза. Опитва се да избяга от тези задължения и в немощта си да постигне този резултат той периодично инициира такива действия.,  казва Босев. Това не е първата атака срещу адвоката. Преди две години той е нападнат и ударен с паве в гърба, а преди година е подпалена колата и на негов колега от адвокатската му кантора.Подавал съм сигнали, всички сме подавали сигнали, до момента се оказва, че събраните от органите доказателства към момента не са достатъчни за да се достигне до този човек, разказва Босев. При огледа на мястото са открити веществени доказателства и развитие по случая има, съобщиха от полицията в Монтана. Какво точно обаче, все още не е ясно.", "date": "2019.10.08", "title": "Взривена е бомба срещу адвокат в Монтана"}
{"url": "http://www.cross.bg/polfriiiman-angelov-dzhok-1614909.html", "text": "/КРОСС/ Джок Полфрийман е незаконосъобразно задържан в лагера за временно настаняване на чужденци Бусманци. Спрямо него стои заповед за експулсация, която трябва да бъде изпълнена. Въпреки че чакаме решение, той трябва да бъде изведен извън страната, това заяви адвоката на австралиеца Калин Ангелов. За БТВ „Тази сутрин\" той обясни, че клиентът му е в лагера заради забрана от 2011 година, която е свързана с изпълнение на наказание. По думите му за чужденците има т.нар мярка за административна принуда, която забранява напускане на страната. Тази забрана действа до изпълнението на наказанието задържане под стража, т.е тя е изтекла на 19 септември 2019 година, когато излезе определението на съда.Адвокат Ангелов подчерта, че няма зависимост на части или целия съдийски състав с Българския хелзинкски комитет, като дори в искането на прокуратурата, такава зависимост не му е била показана. Ако я нямаше характеристиката, дадена от Красимир Кънев, нямаше да има фундаментална разлика в обстоятелствата, допълни още той. Според него, това, което Апелативният съд казва за характеристичните данни на австралиеца,  се вписва с данните на Красимир Кънев, пастор Иводор Ковачев и отец Сергей. Ако главният прокурор беше решил, че това не е определение, а решение, той трябваше да жали решението пред ВКС, а за това си има институционален метод.Адвокатът смята, че действията прокуратурата са първо, за да се насади медийна истерия и после да се „качи на нея\". Освен това адвокатът обясни, че ръководството на затвора е внимателно обсъдено в определението на съда.Ангелов изтъкна, че Джок Полфрийман има документ, които са в австралийските власти. Представени са и копия на Дирекция „Миграция\". Той заяви, че Джок Полфрийман има намерение да изплаща обезщетение на семейството на Андрей Монов, когато започне да работи. Преди 2 години когато започнахме да си говорим с началника на затвора, Полфрийман имаше едно желание - да си изпълни плана, който затвора му беше записал. В плана за изпълнение на присъдата беше отбелязано, че ако той не е наказван, ще получи отпуск, обясни адвокатът. ", "date": "2019.10.08", "title": "Калин Ангелов: Джок Полфрийман е незаконосъобразно задържан в лагера в Бусманци"}
{"url": "http://www.cross.bg/tema-bulgariya-sliven-1614890.html", "text": "/КРОСС/Тема: Фалшива тревога изпразни класни стаи в Сливен - откъде идва страхът? Министър Бисер ПетковТема: Ефект на доминото - каква ще бъде съдбата на туристическия бизнес в България?Тема: След протеста на медицинските работници - президентът на КНСБ Пламен ДимитровТема: Местни избори 2019: архитект Румен Русев в битката за столичния район МладостТема: Какво става в радиото? Гледни точки от „Даган Цанков\"Тема: Продължават лидерските участия - гостува премиерът Бойко Борисов - за местния вот, избора на нов главен прокурор и протестите на медицинските сестри!Тема: Ексклузивно - Ивет Лалова след историческия успех на световното по лека атлетика в Kатар!Тема: Чакъл вместо тротоар. Жителите на с. Каменово преската 1 метър строителни отпадъци, за да влязат в домовете си.Тема: Паника в училище в Сливен и Ямбол. Кой разпространи фалшивата новина, че социалните ще отнемат деца и връщат ли се учениците в клас?Тема: След фалита на \"Астрал Холидейз\" ще има ли ощетени туристи?Тема: Политика или шоу. Какви са сценариите пред новата партия на Слави Трифонов?Тема: Вандали в действие. Кой изпочупи осветлението в парк в Пловдив?Тема: Бавна смърт на двигателя. Кои горива причиняват най-големи щети на автомобилите? ", "date": "2019.10.08", "title": "Теми и гости в сутрешните блокове на телевизиите на 08 октомври 2019 г."}
{"url": "http://www.cross.bg/zagivat-dyshi-bulgariya-1614878.html", "text": "/КРОСС/ 927 г. - С тържествена сватбена церемония в Константинопол е сключен бракът между византийската принцеса Мария Лакапина и българския цар Петър I.927 г. - Българската църква е обявена за автокефална църква и за първи български патриарх е избран Дамян - архиепископ на Дръстър (Силистра).1075 г. - Димитър Звонимир е коронован за крал на Хърватия.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1600 г. - Сан Марино приема конституцията си.1813 г. - Подписан е Договорът от Рийд между Бавария и Австрия, с който Бавария слага край на членуването си в Рейнския съюз.1856 г. - Избухва Втората опиумна война между няколко западни държави и Китай.1871 г. - Избухват четири големи пожара по бреговете на езеро Мичиган, включително Големият пожар в Чикаго, в които загиват 2500 души, а над 100 хиляди остават без дом.1879 г. - Назначен е първият главен равин в Княжество България - Гавриел Алмознино.1879 г. - Гюла Андраши подава оставка от поста външен министър на Австро-Унгария.1900 г. - Открита е жп линията Русе - Търново (130 км).1939 г. - Адолф Хитлер подписва в Берлин декрет за присъединяване на западна и северна Полша към Третия Райх.1952 г. - При железопътна катастрофа на три влака в северозападен Лондон загиват 112 души, а над 200 са ранени.1960 г. - Народна република България установява дипломатически отношения с Република Куба.1961 г. - Народна република България признава Сирия и установява дипломатически отношения с нея.1963 г. - Народна република България подписва търговска спогодба с Канада.1967 г. - Партизанският командир Че Гевара и неговите сподвижници са заловени край Ла Игера в Боливия.1980 г. - В Париж е открита изложбата 1300 години България.1982 г. - Полша разпуска синдиката \"Солидарност\", което слага край на първия в Източна Европа експеримент в профсъюзната демокрация.1991 г. - Парламентът на Хърватия прекратява контактите с Югославия и страната става напълно независима.2004 г. - Най-малко 34 души загиват при три атентата в град Таба в Египет.2005 г. - При Кашмирското земетресение в контролираната от Пакистан част на областта загиват над 57 хиляди души, 78 хиляди са ранени, а 3,3 милиона остават без подслон.", "date": "2019.10.08", "title": "8 октомври в историята"}
{"url": "http://www.cross.bg/rodeni-na-oktomvri-1614879.html", "text": "/КРОСС/ - председател на „Синергон холдинг\" - директор на \"Петрол Холдинг\", собственик на ФК „Черноморец\". - изпълнителен директор и член на съвета на директорите на Обединена българска банка (ОББ). Завършила УНСС - София. - депутат- футболист - зам.-министър на околната среда - политик - дипломат, поет - Лейди Би - певица - депутат ", "date": "2019.10.08", "title": "Родени на 8 октомври"}
{"url": "http://www.cross.bg/chasa-monitor-tryd-1614892.html", "text": "/КРОСС/ в. 24 часа - София в блокада заради 4500 английски запалянковцив. Монитор - Всеки втори отказва донорство за близък в мозъчна смъртв. Монитор - Борисов: Купихме най-добрите изтребители, не се изкушихме за старив. Монитор - Фалира българският „Томас Кук\"в. Сега - Масова истерия изпразни ромски училища в Сливен и Карнобатв. Телеграф - Съдът пусна тихомълком 100 като Полфрийманв. Труд - България да се въоръжава срещу Русияв. 24 часа - Борисов: Строим газови магистрали, за да има евтин газ, а АЕЦ „Белене\" може да е красив проектв. 24 часа - Пробив! Софийският университет ще моделира градовете в суперцентърв. 24 часа - В битката за Велинград ДПС е арбитър кой да е кмет на спа столицата на Балканитев. 24 часа - Финалистите за „Мениджър на годината\" управляват бизнес за над 3 млрд. левав. 24 часа - При задължения към хазната те спират на границата, ако изнасяш над 30 000 лева кешв. Монитор - Манипулирали оценката на ЕВН преди продажбатав. Сега - Борисов повиши АЕЦ \"Белене\" от гьол до красив проектв. Сега - Ананиев пак обеща по-високи заплати в болниците, ама догодинав. Сега - До пет години трябва да има оценка на пътищата у насв. Телеграф - Глигани не дочакаха ловцитев. Труд - Изграждат 8 парка, обновяват Зоологическата градинав. Труд - 30 наши фирми искат да изнасят за Виетнам в. 24 часа - Георги Харизанов,политолог:Не виждам къде ще е този срив, който да предизвика предсрочни изборив. Монитор - Владимир Тодоров, Асоциация на пострадалите при катастрофи: Много от знаците по пътищата не съответстват на маркировкатав. Телеграф - Проф. Донка Байкова, диетолог: Всяко пето дете е с наднормено теглов. Труд - Председателят на ЦИК Стефка Стоева пред „Труд\": Изборният кодекс е за ремонт, вотът ще е много тежъкв. Труд - Кметът Димитър Николов: Бургас ще има Детски научен центърв. 24 часа - Довереният лекар рязко смъква броя на фалшивите болничнив. Монитор - Масовата психоза срещу образованиетов. Сега - Слави Трифонов няма да бъде българският Зеленскив. Сега - Възможно ли е присъдата на Полфрийман да е грешка?в. Телеграф - На студ не се издържав. Труд - За стърчането в политиката ", "date": "2019.10.08", "title": "Прегледахме пресата на 08 октомври 2019 за вас"}
{"url": "http://www.cross.bg/ako-znaehte-1614880.html", "text": "/КРОСС/ \"Гьоте ", "date": "2019.10.08", "title": "Ако знаехте.."}
{"url": "http://www.cross.bg/chasa-sofiyaot-provede-1614893.html", "text": "/КРОСС/ ***София.От 11.30 часа Комисията по отбрана ще посети факултет „Авиационен\" и Военновъздушната учебна база в Долна Митрополия.***София.От 10.30 часа в НДК министърът на образованието Красимир Вълчев ще се включи в кръгла маса на тема „Конкурентоспособност 2030/ Ключови компетентности за успех\".***София.От 10.00 часа в зала „Арена\" на хотел „Арена ди Сердика\" ще се проведе заключителна конференция по проект „Толерантно общество за интеграция на лицата, търсещи или получили международна закрила\".***София.От 10:30 часа в Иновационен форум „Джон Атанасов\" в София Тех Парк, ще се състои откриване на Бош Инженеринг Център София.***София.От 11:00 часа в Чешкия културен център в гр. София Инициативен граждански комитет \"ТермалноНормално\" организира кръгла маса на тема: „Централна минерална баня - съвременен термален център. Концепции и визии.\"***София.От 11:30 часа, в залите на конгресен център „Глобус\" на 2-ия етаж в сградата на КНСБ, пл. „Македония\" 1, ще се проведе пресконференция от двамата президенти Пламен Димитров и Димитър Манолов и ръководствата на индустриалните федерации на КНСБ и КТ „Подкрепа\".***София.От 13.30 часа в сградата на ДФ „Земеделие\" на бул. „Цар Борис III\", 136 ще се проведе брифинг във връзка с напредъка и започналите вече доставки по схемите „Училищен плод\" и „Училищно мляко\".***София.От 18.00 часа в Централното фоайе на Ректората на Софийския университет „Св. Климент Охридски\" ще бъде официалното откриване на изложбата „Усещането Антарктида\".***София.От 18:30 часа пред Съдебната палата, ще се проведе марш за правосъдие.***София.От 19.00 чaca в Ayлa „Maĸcимa\" нa Университета по архитектура, строителство и геодезия, Кенго Кума, японски архитект, ще изнесе лeĸция нa тeмa: \"Eпoxaтa нa мaтepиaлитe\".***Благоевград.От 11.00 часа в конферентната зала на Областна администрация - Благоевград ще се проведе заседание на областната епизоотична комисия.***Варна.Международна конференция „Граждански пространства\" ще бъде открита от 11 часа в хотел „Голдън Тюлип\" във Варна. Тя е насочена към възможностите за участие на гражданите в управлението на средствата от еврофондовете през следващия програмен период - 2021 - 2027 г. По темата ще говори представител на Централното координационно звено в Министерски съвет. Организатор е Фондация „ЕкоОбщност\" в сътрудничество с Обществен център за околна среда и устойчиво развитие (ОЦОСУР) с финансовата подкрепа на програма „Европа за гражданите\" на ЕК.***Пловдив.В 18.00 часа в зала №5 в Дома на техниката ще се състои дискусия на тема „Зелената система на град Пловдив\" с кандидат-кметовете на града.***Русе.От 11.00 часа в зала „Свети Георги\" на Областна администрация Русе ще се проведе заседание на Постоянно действащата междуведомствена областна епизоотична комисия.***Смолян.От 14:00 часа, в зала 201 на Областна администрация Смолян, Постоянната областна епизоотична комисия ще проведе заседание в разширен състав, във връзка със появата и разпространението на болестта Африканска чума по свинете.***Шумен.От 10.00 часа в зала 2 на областна администрация ще се проведе заседание на Областната епизоотична комисия.Местни избори 2019:***Добрич.От 19:00 часа в залата на Общинския младежки център „Захари Стоянов\" председателят на ДПСМустафа Карадайъ ще представи кандидата за кмет на Добрич и кандидатите за общински съветници.***Шумен.От 11.00 часа в Националния пресклуб на БТА в Шумен представители на местната коалиция БЗНС /ПП БЗНС, ПП ДОСТ/ ще представят листата си за общински съветници.***Шумен.В 12.00 часа в Националния пресклуб на БТА в Шумен ще се състои пресконференция на независимия кандидат за кмет на Шумен инж. Валентин Маламов на тема „Чистотата на въздуха и концентрацията на фини прахови частици в града\"", "date": "2019.10.08", "title": "Предстоящи събития в страната за 08 октомври 2019 г."}
{"url": "http://www.cross.bg/pametnik-monasite-hora-1614894.html", "text": "/КРОСС/ За своите 20 години опит като планински водач трудно може да ме изненада нещо. Блокирах, когато видях надрасканите български имена върху скалния паметник Метеора, това заяви в сутрешния блок на БТВ „Тази сутрин\" Момчил Цветанов, който намира надписите. Той обясни, че това са отделни хора, които срамят българската нация. По думите му Метеора е културен и скален паметник, който разкрива невероятни пейзажи. Освен това зад него стои историята на монасите, които са живели там. Момчил Цветанов поясни, че е водел група българи към т. нар „Затвор на монасите\" - диво място, което се открива трудно, ако човек не познава района. Според водача в България хората се променят и има много свестни хора. Въпреки това единствените драсканици по историческия паметник са на кирилица.", "date": "2019.10.08", "title": "Вандализъм с българска следа"}
{"url": "http://www.cross.bg/stefani-vreme-lekarite-1614889.html", "text": "/КРОСС/  В Ирландия лекарите са успели да спасят живота на 28-годишна жена, благодарение на направеното селфи, съобщава \"The Irish Sun\", съобщава Дарикнюз.Самотната майка Стефани Фарнан получила мозъчен кръвоизлив. Тя е открита от баща си Оскар, който я намира на пода в безсъзнание .За да спасят жената, лекарите трябвало да разберат приблизителното време, когато Стефани е изпаднала в безсъзнание, тъй като медикаментите срещу съсирване на кръвта могат да се дават в строго определено време след пристъпа.Братът на Стефани Шон успял да открие необходимата информация в телефона й, където имало селфи, направено само 14 минути, преди да я намерят. Лекарите смятат, че случаят е повече от щастлив.„Провървя ми. Изобщо не помня, че съм се снимала сутринта\", споделя щастливата Стефани. ", "date": "2019.10.08", "title": "Селфи спаси живота на млада жена"}
{"url": "http://www.cross.bg/polsha-statisticheska-godina-1614896.html", "text": "/КРОСС/ Инфлацията в Полша възлиза на 2,6% на годишна база през септември, съобщи Централната статистическа служба на страната. Цифрата е значително по-ниска от прогнозата на икономисти, анкетирани от полската информационна агенция PAP. През август цените на потребителските стоки и услуги в Полша бяха с 2,9 процента по-високи в сравнение със същия месец година по-рано, според Централната статистическа служба. Службата за статистика по-рано тази година заяви, че е преработила своята система от данни, използвани за изчисляване на индекса на потребителските цени.", "date": "2019.10.08", "title": "Ниска инфлация в Полша"}
{"url": "http://www.cross.bg/rysnatzite-beshe-germaniya-1614895.html", "text": "/КРОСС/ Отначало руснаците се зарадваха на обединението на Германия, но когато усетиха последствията от това събитие, дойде „отрезвяването\", съобщава Das Erste. За гражданите на Русия Берлинската стена се превърна в символ на Студената война и силата, а падането й - свидетелство за поражението на Съветите, обяснява немският телевизионен канал.За немците падането на Берлинската стена беше много значимо и радостно събитие, съобщава Das Erste. Останките от това съоръжение в столицата на Германия станаха \"паметник на свободата\". В Русия малко хора помнят събитията от онова време. През годините на перестройката хората бяха предимно заети с ежедневните си нужди, обяснява немският телевизионен канал. Отначало руснаците се радваха на обединението на Германия. Но когато усетиха последствията от това събитие, дойде „отрезвяването\". Все повече съветски републики започнаха да изискват независимост от Москва. Поради промените в системата, много от тях имат проблеми. Много руснаци възприеха краха на Съветския съюз не като \"триумф на демокрацията\", а като унижение. За мнозина Берлинската стена не беше просто граница, а символ на Студената война, както и на сила. В съзнанието на хората тя беше „бастион\" за защита от САЩ и НАТО. Падането й беше за мнозина доказателство, че Съветите са загубили Студената война. За разлика от немците, руснаците имат негативно отношение към онези политици, заради които всичко се случи. Ако малко хора помнят Хелмут Кол, тъй като той не беше много харизматична фигура, то първият и последен президент на СССР Михаил Горбачов се помни много добре и не се харесва. Работата е там, че неговите външнополитически заслуги, които толкова са ценени от гражданите на Западна Германия, не вълнуваха руснаците толкова, колкото вътрешните му политически провали. В руските учебници по история се казва, че „Горбачов не е предложил нито една положителна идея за целия срок на неговото управление\", отбелязва Das Erste. В същото време съвременната младеж в Русия е развила романтични представи за социализма.Снимка и текст:  ", "date": "2019.10.08", "title": "Das Erste: За руснаците падането на Берлинската стена се превърна от триумф на «свободата» в унижение"}
{"url": "http://www.cross.bg/episkop-pelagiya-zhivot-1614877.html", "text": "КРОСС/ Житие на св. преподобна ПелагияПреподобна Пелагия живяла в петия век. Родила се в Антиохия. Животът й е описан от илиополския дякон Яков, който я познавал лично.Веднъж антиохийският архиепископ свикал на съвещание по църковни дела подчинените си епископи. В Антиохия пристигнал и блажени Нон, епископ Илиополски. Нон бил известен с високата си мъдрост и с праведния си живот. Другите епископи обичали да слушат поученията му.Един ден, седнали при вратите на катедралната църква, те внимателно слушали неговата назидателна беседа. В това време минала покрай тях една жена, известна в Антиохия със своята красота и лекомислие - известна и като блудница. Тя с гордост гледала наоколо, обкръжена от тълпа млади жени и мъже. Всички били разкошно облечени. Но тя се отличавала от тях по чар и накит. Косата й била украсена със злато и скъпоценни камъни. Вратът й бил открит. Когато минавала, въздухът се изпълвал с благоухание от парфюмите й. Нямало в Антиохия по-красива жена от нея.Когато тя съвсем се отдалечила, епископ Нон заплакал и рекъл:- На много неща може да ни научи тая жена. Тя си е поставила за цел на своя живот да се харесва на хората. И погледнете как се старае за това! Как внимателно е избрала своите накити, как е умила тялото си с благоухания! Как се е нагиздила! А ние имаме безсмъртен Жених, за Когото не украсяваме старателно душите си, както тя старателно е украсила своето тяло. Не умиваме душите си с покайни сълзи. Не ги обличаме с красотата на добродетелите, за да можем достойно да се явим пред Господа!Като казал това, блажени Нон станал и влязъл в своята килия при църквата. Там в усамотение паднал на колене и със сълзи на очи молил Бога за грешницата - да яви Бог над нея Своето милосърдие и я приведе към покаяние.На другия ден след утринното богослужение епископ Нон разказал на своя дякон Яков, че е имал странен сън. Присънило му се, че през време на светата Литургия летяла около него непрестанно една черна гълъбица, която изпълвала въздуха със зловоние. Когато дяконът произнесъл \"Оглашени, излезте...\", тя отлетяла от църквата. Но след литургията започнала отново да лети около него. Епископът я хванал и потопил във водата, която била при църковната врата. След като била потопена във водата, гълъбицата излязла от нея бяла като сняг. Епископът я пуснал и тя полетяла право към небето и изчезнала.Като разказал тоя сън, епископ Нон отишъл в църквата да служи литургия заедно с другите епископи. След службата архиепископът му казал да произнесе проповед пред богомолците. Думите на епископ Нон били прости, понятни за всички, изпълнени с топла вяра и любов към ближните. Той говорил тоя път за страшния Божи съд, за наказанието на грешниците, за блаженството на праведниците. Слушателите се просълзили.В онова време в храма влязла и оная жена, за която се молил епископ Нон. За пръв път в живота си тя влизала в християнски храм. За пръв път чувала да се говори за грях и покаяние, за прощение на грешниците, за блаженство на праведниците. Изведнъж в душата й бляснал лъч. В ужас тя си спомнила в какви грехове прекарва своя живот и разплакана, излязла от храма.Продължавала да плаче и у дома си. С безпокойство разпитвала християните за Христовото учение. Минала пак покрай храма и запитала служители от храма къде може да намери и поговори със светия епископ Нон. Като узнала неговото жилище, тя му изпратила следното свое писмо:\"До светия Христов ученик Нон - писмо от грешницата, ученичка на дявола - Пелагия ... Аз чух за твоя Бог, че Той оставил Небето и слязъл на земята не за праведниците, а грешниците да призове към покаяние. Той смирил Себе Си, скрил божеството Си, ял с митарите, живял с грешниците, беседвал с блудниците. А между това херувимите на небесата не смеели да погледнат към Него. Чух от християните, че ти си истнски служител Христов. Не отхвърляй мене, грешницата, която иска чрез тебе да дойде при Спасителя на света и да види Неговото пресвето лице!\"Като получил това писмо, епископ Нон й съобщил, че е готов да я приеме, но в присъствието на другите епископи. Грешницата с радост се запътила към църквата \"Св. Юлиан\". Когато влязла в събранието на епископите, с плач паднала в нозете на епископ Нон и промълвила:- Моля те, господарю мой, приеми ме, както твоят учител Христос е приемал грешниците! Прояви към мене, грешницата, милост и ме направи християнка! Аз съм море от грехове! Аз съм бездна от беззакония! Умий калта на душата ми чрез светото тайнство кръщение!Всички присъстващи се просълзили, като видели това дълбоко, искрено разкаяние.Св. Нон казал, че църковните правила забраняват да се дава веднага кръщение на хора, известни със своя порочен живот.Като чула това, тя пак се хвърлила в нозете му и с лице, обляно в сълзи, му заговорила:- Ти ще отговаряш пред Бога за душата ми, ако още днес не ме кръстиш! От твоите ръце трябва Господ да приеме преобразена душата ми. Ако аз се върна към предишния живот и отново се поклоня на идола, ти ще отговаряш за това!Блажени Нон видял как сърцето на грешницата гори от желание час по-скоро да приеме светото Кръщение. Понеже на това събрание архиепископът не присъствал, епископ Нон пратил до него молба за разрешение. Антиохийският архиепископ с радост дал благословение епископ Нон да извърши кръщението. Същевременно пратил благочестивата Романа, първа дякониса в града, за възприемница.Когато Романа влязла в събранието на епископите, каещата се грешница лежала при нозете на епископ Нон. Той и наредил да стане с висок глас пред всички да изповяда греховете си.Пелагия с плач заговорила:- Като се вглеждам в душата си, не намирам нищо добро. Греховете ми са по-многобройни от морския пясък. Водата на цялото море не може да умие греховете ми ... Надявам се на Твоята милост, всеблаги Господи! Знам, че Ти милостиво ще ме приемеш и ще облекчиш тежкото бреме на моите беззакония...Епископът я запитал за името й. Тя оговорила, че родителите й я наричали Пелагия, но в Антиохия била известна под името Маргарита, което значи \"бисер\". Наричали я така поради блестящите накити, с които се украсявала.Като й дал наставления във вярата, епископ Нон я кръстил в името на Отца и Сина и Пресветия Дух. Помазал я със свето Миро и веднага я причастил със светите Христови Тайни.Романа станала нейна възприемница - кръстница и я взела при себе си в жилището на новообърнатите християнки.Пелагия веднага не могла да почувства радостта от покаянието и утехата от молитвата. Сатаната я преследвал постоянно с изкушенията си. Внушавал й да съжалява за оставените от нея удоволствия. Тя се обръщала с гореща молитва към Бога. Молила добрата Романа да усили молитвите си за нея.На третия ден от кръщението Пелагия поръчала на своя служител да пресметне нейното богаство и всичко да предаде на епископ Нон. По нареждането на същия епископ богатството й било раздадено на бедните.Пелагия не оставила за себе си нищо. Тя получавала храна и облекло от Романа. Не искала да притежава нищо от своето предишно греховно богатство.Част от него получили нейните преки служители, с които се разделила. При раздялата си тя им казала:- Ние дълго живяхме заедно. Помолете се за мене, грешната, за да бъдем пак заедно в Небесното царство!Когато настъпил осмият ден, в който, според обичая на древните християни, трябвало да се снеме бялата дреха, дадена при светото кръщение, Пелагия облякла груба черна власеница. Като взела старата дреха на блажени Нон, рано сутринта напуснала Антиохия.Никой не знаел къде отишла. Романа много плакала за изчезването на Пелагия. Епископ Нон я успокоявал:- Не плачи! Пелагия избра добрата част, която няма да й се отнеме. Тя се уподоби на оная Мария, за която се говори в Евангелието.Скоро след това блажени Нон се върнал с дякона си в своя град Илиопол.Три години по-късно дякон Яков, който предал на Църквата тоя трогателен разказ, отишъл в Йерусалим да се поклони на Гроба Господен. Като го изпращал, епископ Нон му поръчал непременно да отиде при един отшелник, който доброволно живеел в килия - затвор на Елеонската планина, близо до Йерусалим. Казал му, че от него ще научи много назидателни неща.След като се поклонил на светия Гроб и на другите свети места в Йерусалим, Яков отишъл на близката Елеонска планина, където наистина намерил затворника. Почукал на прозореца на килията. После със затаен дъх дълго слушал неговите душеспасителни беседи. Благодарил му и тръгнал след това да разглежда други манастири и църкви.На връщане пак дошъл при килията на затворника. Напразно чукал на прозореца. Никой не се обадил. През прозореца видял, че вътре отшелникът лежи мъртъв. Със скръб обадил това на съседните манастири. Монасите, които знаели за светия живот на доброволния затворник, дошли да го погребат. Влезли в килията, след като счупили вратата й, понеже отшелникът се бил заключил отвъртре.Започнали да го готвят за погребение. Дякон Яков се приближил до тялото. Познал, че мъртвецът е в расото на неговия владика свети Нон. В чертите на извънредно отслабналия отшелник разпознал оная знаменита красавица, която някога пълнела Антиохия с мълвата за своите грехове и похоти. Всички останали изумени, като узнали, че в тая килия се спасявала жена, известна някога със своя порочен живот.Пелагия дошла тук да спасява душата си с благословението на епископ Нон. Едва сега дякон Яков разбрал защо епископът му поръчал непременно да се отбие при тоя пустинник.При строго постническо житие преподобна Пелагия блажено починала в своята килия - затвор на 8 откомври 461 година.Монахините от околните манастири се стекли на нейното погребение със свещи и кандилници. Тялото й било тържествено погребано в същата килия, където тя предала в ръцете на Бога своята разкаяна душа. Св. прпмчк Игнатий СтарозагорскиСв. Игнатий Старозагорски живял в 18 и началото на 19 век. Родил се в Стара Загора. Бил кръстен с името Иван. Родителите му, Георги и Мария, се преселили в Пловдив. Тук дали сина си на учение. Богато надарен, Игнатий напреднал много в учението. Почувствал от ранни младини влечение към монашески уединен живот. След като завършил учението си, той постъпил като послушник в Рилския манастир.Скоро след това турци убили баща му и насила заставили да приемат мохамеданството майка му и двете му сестри. Бягайки от такова насилие, Игнатий трябвало да се крие на много места. Ходил и в Букурещ. Оттам решил да мине през България и да отиде в Света гора. По пътя около Шумен турци-разбойници го заловили и като го заплашили, че ще го убият, го заставили да даде обещание, че ще смени своята християнска вяра с мохамеданска.Пуснат на свобода, той горчиво се разкаял за това изнудено обещание и решил да изкупи греха си, като публично похули мохамеданството и приеме мъченическа смърт за Христа. От Шумен дошъл в родния си град Стара Загора. Оттук с един светогорец заминал за Света гора. С цел да се подготви за предстоящия подвиг, той постъпил в Атонския манастир Григориат, където прекарал известно време. Посетил още някои обители и се установил в един скит - високо, диво и непристъпно място. Тук се предал на най-тежки подвизи. Неговият опитен духовник Никифор се възхитил от строгия му подвижнически живот. Узнал твърдото му решение да бъде верен изповедник на името Христово, той го постригал в монашество с името Игнатий. Благословил го и го изпратил за Цариград, където Игнатий бил решил да приеме мъченически венец. Определил му за спътник опитния старец Григорий, който би могъл да го поддържа в мъченическия подвиг. На 8 октомври 1814 г. Игнатий бил обесен. Три дни след това старец Григорий откупил мощите на мъченика и на 20 октомври пристигнал с тях в Света гора. От тях са ставали чудеса на изцеления. ", "date": "2019.10.08", "title": "Преп. Пелагия. Св. прпмчк Игнатий Старозагорски"}
{"url": "http://www.cross.bg/kataiinen-yurki-ministura-1614900.html", "text": "/КРОСС/ Заместник-председателят на Европейската комисия, отговарящ за работните места, растежа, инвестициите и конкурентоспособността Юрки Катайнен, е на посещение в България. Това съобщиха от пресцентъра на Представителството на ЕК в България.Днес Юрки Катайнен ще проведе срещи със заместник министър-председателя Томислав Дончев, министъра на финансите Владислав Горанов, министъра на образованието Красимир Вълчев и министъра на околната среда и водите Нено Димов.Снимка: Bnr.bg", "date": "2019.10.08", "title": "Заместник-председателят на Европейската комисия Юрки Катайнен е на посещение в София"}
{"url": "http://www.cross.bg/raboti-zasedanie-suveta-1614901.html", "text": "/КРОСС/ Министърът на вътрешните работи Младен Маринов участва в заседание на Съвета „Правосъдие и вътрешни работи\", което се провежда в Люксембург. Това съобщиха от пресцентъра на МВР. В рамките на формата „Вътрешни работи\" министрите обсъждат въпроси, свързани с крайнодесния екстремизъм и тероризъм, бъдещи стъпки на национално равнище и на равнище ЕС за подобряването на обмена на информация, хибридни заплахи и вътрешна сигурност с оглед набелязване на начините, по които ЕС би могъл по-ефективно да подкрепя държавите членки при откриването, идентифицирането и противодействието от гледна точка на правоприлагането и гражданската защита; общ преглед и актуално състояние в областта на миграцията.", "date": "2019.10.08", "title": "Министър Младен Маринов е на посещение в Люксембург за участие в заседание на Съвета „Правосъдие и вътрешни работи“"}
{"url": "http://www.cross.bg/porto-sardiniya-korab-1614898.html", "text": " /КРОСС/ Един български гражданин е загинал, а трима са пострадали при инцидент на товарния кораб \"Малта\" край бреговете на италианския остров Сардиния, съобщава Нова тв. И четиримата български граждани са моряци от екипажа на кораба, собственост на компанията „Грималди\", съобщават от Министерството на външните работи, посочва Нова. Единият от пострадалите българи е настанен в болница без опасност за живота. Останалите двама са преминали лекарски преглед  и са освободени за домашно лечение. Корабът е бил в открито море от няколко часа в понеделник сутринта по маршрут от Каляри към Порто Торес. Имало е силно морско вълнение. Силна вълна е ударила моряците, докато работели на борда. Според неофициална информация загиналият е паднал по време на работа в резултат на вълнението, а другият пострадал българин е с два счупени крака. Има и други пострадали. Посолството ни в Рим се свърза с Бреговата охрана в Порто Торес, според която инцидентът се е случил близо до Сардиния по маршрут Порто Торес-Каляри. По случая италианските власти са образували разследване. Капитанът на кораба е подал сигнал веднага. Хеликоптер се е отправил за оказване на помощ. Военноморските власти са започнали разследване и изясняват динамиката на инцидента.", "date": "2019.10.08", "title": "Български моряк е загинал на кораб до Сардиния"}
