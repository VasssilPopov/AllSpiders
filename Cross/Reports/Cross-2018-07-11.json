{"url": "http://www.cross.bg/trafik-vitinya-deiinosti-1578922.html", "text": "/КРОСС/ Започва ремонт на път I-1 София - Ботевград през Витиня. Участъкът е алтернативен маршрут за камионите над 12 тона при извършващите се в момента аварийно-възстановителни дейности по съоръженията на АМ \"Хемус\".Днес започна запълването на най-големите дупки отворили се в отсечката от интензивния трафик след дъждовете в последните дни. Утре пътноподдържащото дружество \"Автомагистрали\" трябва да представи на председателя на Управителния съвет  на АПИ инж. Светослав Глосов график с предстоящата временна огранизация на движението и обходните маршрути, по които ще се насочва тежкотоварния трафик по време на ремонтните дейности, заради лошото му състояние.Припомняме, че заради ремонта на съоръженията по АМ \"Хемус\"  и за повишаване безопасността на движение за леките автомобили през лятото,  тежкотоварния трафик преминава само по първокласния път през Витиня. ", "date": "2018.07.11", "title": "Започва ремонт на пътя през Витиня"}
{"url": "http://www.cross.bg/yzbekistan-blagoystroiistvoto-dvystrannite-1578921.html", "text": "/КРОСС/ „Можем да намерим подходящите сектори и правилната бизнес ориентация между нашата страна и Република Узбекистан,  които да допринесат за увеличаване на стокообмена между двете държави, от една страна, и от друга – до нарастване на двустранните инвестиции.“Това каза заместник-министърът на регионалното развитие и благоустройството Деница Николова на среща с вицепремиера на Република Узбекистан Нодир Отажонов. Двамата разговарях днес в рамките на работна визита на узбекска делегация.В хода на разговора бяха обсъдени възможностите за разширяване на сътрудничеството между България и Узбекистан и перспективите за насърчаване на двустранните бизнес интереси. „Трябва да търсим подходящи съвместни проекти, които в кратки срокове да осъществим. Затова е важно още в рамките на следващата година да организираме заседание на Междуправителствената българо-узбекска комисия за икономическо и научно-техническо сътрудничество, чийто съпредседател от българска страна е министърът на регионалното развитие и благоустройството Николай Нанков. Фокус на заседанието трябва да бъде привличането на правилните двустранни партньори, със съответните ведомства, които да начертаят план за действие за период от една година и да набележат конкретни по-дългосрочни цели“, обясни Деница Николова.Тя подчерта, че добри възможности за успешно сътрудничество между България и Узбекистан има в областта на строителния сектор и производството на строителни материали.„Отворени сме да търсим нови инженерни решения и нови технологии, които да бъдат внедрявани в България и да се реализират чрез проектите, които изпълняваме на национално и регионално ниво“, обясни още заместник-регионалният министър.Тя изрази готовност Министерството на регионалното развитие и благоустройството да направи всички възможни стъпки за постигане на реални резултати и за стимулиране развитието на двустранните отношения.", "date": "2018.07.11", "title": "Заместник-министър Деница Николова разговаря с вицепремиера на Република Узбекистан Нодир Отажонов "}
{"url": "http://www.cross.bg/mars-chovek-momiche-1578915.html", "text": "/КРОСС/ НАСА подготвя ученичка на 17 години да бъде първият човек стъпил на Марс през 2033 година.Докато някои от нас само мечтаят за пътуване в космоса, едно момиче се обучава за това всеки ден. Алиса Карсън е 17-годишно момиче от Луизиана, САЩ, което НАСА тренира да стане астронавт.Мечтата й е да бъде първият човек на Марс и цели през 2033 г. това да се случи. Алиса притежава всичко, за да стигне до там. Тя е завършила програмата на НАСА и е ходила до всички 14 посетителки центрове на организацията. Тя е най-младият човек, който е приет в академията я и завършва, откъдето официално я сертифицират да бъде подготвена за пътуване до Марс.Освен астрономическите обучения, тя учи всички предмети в училище на 4 различни езика: английски, китайски, френски и испански. Най-голямото предизвикателство за нея е времето, в което да успява да прави всичко това, докато още е ученичка, пише Bored Panda, цитирани от 24 часа.Нейн приятел споделя пред изданието: \"\".Освен всичкото учене и тренировки, тя е и публичен говорител, опитващ се да привлече интерес към изследване на космоса, както и да окуражи всички да следват мечтите си. Нейната лична мотивация идва от други астронавти, специално жени, които са оставили път, по който тя да върви.", "date": "2018.07.11", "title": "НАСА подготвя 17-годишно момиче да бъде първият човек на Марс"}
{"url": "http://www.cross.bg/elbrys-ryski-tzena-1578916.html", "text": "/КРОСС/ \"Роселектроника\" създаде защитен ноутбук, проектиран на базата на руски процесор Елбрус 1С+ и работещ под управление на руска операционна система Елбрус.Мобилният компютър е предназначен за нуждите на военните и няма изгледи да се появи на свободния пазар. \"Ростех\" не разкрива цената на устройството в официалното прессъобщение, но според руски медии, Министерството на отбраната ще купува ноутбука на цена от 500 000 рубли за брой (около 8000 долара).За сравнение, Panasonic продава своите защитени ноутбуци на цена от около 3000 долара за брой. Наскоро японската компания беше призната за най-добрия производител в категорията. Но трябва да се има предвид, че Panasonic използва стандартни компоненти, докато Елбрус 1С+ разчита на собствени руски разработки, които осигуряват повече сигурност.Елбрус 1С+ е произведен по 40-нанометрова технология, има едно изчислително ядро с архитектура Елбрус и едно графично ядро с поддръжка на хардуерно 3D ускорение. Процесорът поддържа режим на защитени изчисления с хардуерен контрол на целостта на данните.Мобилният компютър е оборудван със 17-инчов екран, отличава се с модулна конструкция и херметизиран алуминиев корпус за работа при екстремни условия - например, при температури от -20 до +55 градуса по Целзий.", "date": "2018.07.11", "title": " Вижте новият лаптоп на руската армия"}
{"url": "http://www.cross.bg/mezhdynaroden-myzikalen-praznitzi-1578899.html", "text": "/КРОСС/ В  вицепрезидентът Илияна Йотова ще участва в откриването на XIV Международен музикален фестивал „Моцартови празници“.", "date": "2018.07.11", "title": "Вицепрезидентът Илияна Йотова ще открие XIV Международен музикален фестивал „Моцартови празници“ в Правец"}
{"url": "http://www.cross.bg/noshtna-vsichki-chrez-1578906.html", "text": "/КРОСС/ Утре на метростанция „Софийски университет „Св. Св. Кирил и Методий“ ще бъде представена нова услуга- закупуване чрез мобилен телефон на дневна и нощна карти за всички линии на градски транспорт.Новата услуга за заплащане на дневна карта от 4 лева и нощна карта от 2 лева чрез мобилно устройство се въвежда отЦентъра за градска мобилност.На представянето ще присъстват кметът на София Йорданка Фандъкова иизпълнителният директорът на ЦГМ  Христиан Петров. Очаква се услугата да бъде достъпна на всички станции на метрото.", "date": "2018.07.11", "title": "Купуваме си билет за метрото през телефона"}
{"url": "http://www.cross.bg/dvizhenie-trase-obosobenoto-1578908.html", "text": "/КРОСС/ От 12 юли по столичния булевард „Константин Величков“ започва изграждането на първите два перона от обособеното трасе за споделено движение между автобуси и трамваи. Те ще бъдат поставени при спирката на парка „Св. Петър и Павел”, като поетапно ще се направят общо 6 броя перони за трамвайните спирки, съобщиха от \"Московска\" 33.Втората двойка перони ще бъде направена при кръстовището с бул. „Тодор Александров“, а третата – на кръстовището с ул. „Цар Симеон“.След приключване на работата по пероните ще започне и обособяването на самите трамвайни линии, както и ремонт на настилката в техния обхват.По бул. “Константин Величков“ се движат автобусните линии 11, 60, 72, 102, 83, 45 и 77 и трамвайните линии 11, 22, 3.", "date": "2018.07.11", "title": "Нова тапа в София: Правят споделено трасе за автобуси и трамваи на „Константин Величков”"}
{"url": "http://www.cross.bg/nankov-ministur-suvet-1578919.html", "text": "/КРОСС/ По предварителни данни за възстановяване на щетите в града ще са необходими до  3 млн. лв., описването им започна. Дъждовна канализация ще бъде изградена по ул. „Петко Банков“ в Мизия, тъй като сега съществуващата система не може да поема води с такава интензивност. Това съобщи при посещението си в засегнатия от интензивните валежи град министърът на регионалното развитие и благоустройството Николай Нанков. Днес той, заедно с председателя на Управителния съвет на Агенция „Пътна инфраструктура“ инж. Светослав Глосов, провери на място състоянието на инфраструктурата в града. Регионалният министър обърна внимание, че в Мизия от причинените от валежите кални потоци земна маса са разрушени основно улици. От вчера поддържам връзка с кмета, който беше направил необходимата организация. Ние се включихме чрез Агенция „Пътна инфраструктура“, посочи министърът. Справихме се веднага с републиканската инфраструктура и пренасочихме екипи на Областното пътно управление към общината. Допълнителни машини, които да се включат в почистването, са изпратени дори от Пловдив, коментира Николай Нанков. Той изказа благодарност към екипите на АЕЦ Козлодуй, Главна дирекция „Пожарна безопасност и защита на населението“ и АПИ, които се включиха в разчистването на пострадалия град. В авариен режим ще бъдат изчистени последиците, след това започваме с цялостно укрепване на инфраструктурата, заяви министър Нанков. Той допълни, че се осигуряват допълнителни водоноски, които са необходими за измиване и изчистване на свлечената земна маса, и още няколко машини – т.нар. бобкат, които са най-маневрени и ще помогнат за разчистване на засегнатите улици и възстановяване на настилката. Това ще коства средства. Индикативната стойност на разходите за възстановяване на инфраструктурата в общината е до 3 млн. лв. Вече се прави описание на щетите и ще се изготвят количествено-стойностни сметки, информира регионалният министър и допълни, че средства ще бъдат отпуснати и от Комисията за подпомагане и възстановяване към Министерския съвет. Държавата реагира адекватно. С добра координация и помощ от наша страна ще овладеем последиците от бедствието, заяви регионалният министър. Николай Нанков съобщи, че част от изпълнените възстановителни дейности по яз. „Рогозен 1“ са компрометирани от валежите. Засегнат е главно преливникът. Към момента не може да се даде оценка. Уверението на фирмата изпълнител - „Транспортно строителство и възстановяване“ към Министерството на транспорта, информационните технологии и съобщенията, е, че щетите ще останат за нейна сметка. Предстои да се направи опис, който трябва да приключи максимално бързо, коментира той. С кмета на Хайредин уточнихме, че е необходимо максимално бързо да се възложи на инженеринг ремонта на яз. „Бързина“, за който има осигурени около 1 млн. лв. от Министерския съвет, информира още министърът. Трябва да решим и проблема с Борован, където говорим за каскадно разположени общински язовири. Започнахме отдолу нагоре, защото това бяха най-компрометираните и най-проблемните съоръжения, но все пак трябва да оправим горното течение на каскадата, каза той. Хубаво е че влязоха в сила промените в Закона за водите. Ще търсим съдействие от областния управител и при необходимост – от министъра на икономиката Емил Караниколов, за язовирите, при чието управление кметовете срещат трудности. Министерството на икономиката ще може не само да ги управлява, но чрез държавното предприятие към него ще може да ги ремонтира в авариен режим, посочи Николай Нанков. Той допълни, че ще бъде осигурен и финансов ресурс, така че от добрата воля на Община Борован, кмета и общинския съвет зависи максимално бързо да предприемат действия по предаване, за да може след това да се изпълнят аварийно-възстановителни работи по тези язовири, така че да се реши в цялост проблемът с течението на река Скът. Принципал на съоръженията в момента е общинският съвет. Ако общината не ги предаде на Министерството на икономиката, но продължава да не ги стопанисва добре, могат да бъдат наложени санкции, каза още Николай Нанков. Министърът посочи, че с ръководството на Община Мизия е коментирана темата с притеснения на хората за хигиената и извършване на дезинфекция в града. С кмета очертахме план от мерки. Колегите от Регионалната здравна инспекция са на разположение. Проблем с водата няма, качеството е в необходимите норми, няма заливане на помпената станция, съобщи той. Коментирахме също осигуряването на нова пътна варианта между село Крушовица и  Липница, което би решило част от проблема със сблъскването на водните течения на р. Скът и каскадните язовири от р. Хайредин. Това ще даде дълготраен ефект върху цялата ситуация с бъдещи наводнения в региона, информира регионалният министър. ", "date": "2018.07.11", "title": "Канализация за дъждовна вода ще бъде изградена по главната улица в Мизия"}
{"url": "http://www.cross.bg/radev-rymen-prezidentut-1578920.html", "text": "/КРОСС/ Днешната среща на върха на НАТО е много важна, защото тя трябва да демонстрира единството, солидарността и решителността на всички държави-членки. Засега обаче въпросите стават повече от отговорите. Това заяви президентът Румен Радев след участието си в първата работна сесия на Северноатлантическия съвет във формат 29, която се състоя в рамките на Срещата на държавните и правителствените ръководители на държавите-членки на Алианса.Българският държавен глава посочи, че по време на сесията президентът на САЩ Доналд Тръмп е повдигнал въпроса парите за отбрана, отделяни от държавите-членки, да стигнат 2 процента от БВП и то днес, но също е поставил и нова бариера от четири на сто. „Аз единствен поставих въпроса пред генералния секретар на НАТО какво става с Трансатлантическата връзка, която е гръбнакът на НАТО като военни способности, ако не срещнем тези 2 процента сега, а никой не говори за тези четири процента“, заяви Румен Радев. Това е жизненоважно за бъдещето на организацията и касае всички страни, но този проблем не се дискутира. „НАТО не е  борса, на която можеш да си купиш сигурност, НАТО е съюз на суверенни държави, обединени от стратегически цели и общи ценности“, подчерта българският държавен глава.Президентът Радев допълни, че от друга страна американският президент е прав, защото всяка страна трябва да има принос в свят на растящи заплахи и да изгражда ефективни способности. “Това, което той прави, е добре и за нас като изграждане на отбранителни способности. Виждате с каква неохота в България се заделят средства за въоръжените сили“, обясни Румен Радев и допълни, че на тази тема е свикал три заседания на Консултативния съвет за национална сигурност. На тях се разбираме за нещо, което после се отменя, проектите за модернизация непрекъснато се отлагат, непрекъснато се намират причини, допълни Радев.Решението за достигане на 2 процента, което много трудно е било прието у нас, ще се постигне в мандата на следващото правителство – по план през 2024 година, отбеляза Румен Радев и подчерта, че очаква натискът за увеличаване на парите за отбрана да продължи.Президентът Радев призова за обща политика на НАТО за разходите на отбрана и припомни, че две-трети от държавите съюзници са депозирали планове да достигнат 2 процента от БВП през 2024 г., а осем членки вече са го постигнали.В отговор на въпрос за атмосферата по време на работната сесия и дали европейските лидери се чувстват изнудвани от САЩ, президентът Радев заяви, че атмосферата в залата не е била „една от най-приятните“. В момента всички лидери са в „сконфузено състояние“, защото всеки мисли какво означава условието за тези 4 процента и доколко е сериозен е бил  президентът Тръмп, заяви българският държавен глава. Румен Радев посочи, че НАТО е преминал през много предизвикателства и винаги съюзниците са успявали да се консолидират. „Надявам се да се намери решение и сега“, допълни президентът в отговор на въпрос дали има заплахи за бъдещето на Алианса.Румен Радев определи като едно от добрите събития на срещата на върха очакваното решение Република Македония да получи покана за преговори за присъединяване. Конкретните срокове на процеса ще зависят от изпълнението на договора с Гърция, добави президентът.Държавният глава посочи, че в рамките на срещата на правителствените и държавни лидери е поставил и темата за трансатлантическата връзка. „Дадох и своето мнение и препоръки, които винаги съм държал. Напомних за операцията в Либия, която разкри огромни дефицити във военните способности на европейските държави“, посочи държавният глава, като допълни, че става въпрос за системите за разузнаване, високо точно оръжие, зареждане във въздуха, мобилност, съвременни системи за командване и управление, които са се предоставяли изцяло от САЩ. „Каква е съдбата на европейската сигурност, ако ги няма тези способности. Затова и моето предложение беше да се спазва двупистовият подход в отношенията с Русия“, допълни президентът Радев. Той призова наред с политиката на сдържане, да се гради също диалог и в ситуация на неясност на трансатлантическата връзка да се избягва агресивният тон и да се търсят пътища за нормализация на отношенията с Русия. Президентът допълни, че този подход се приема от лидерите.В отговор на въпрос за очакванията му от предстоящата среща между руския и американския президент, Румен Радев заяви, че не може да гадае за подхода на Доналд Тръмп, още повече след неговото изказване днес. „Ако той гледа на отношенията към Русия през призмата на Европа, можем да очакваме едно поведение. Ако гледа на Русия през призмата на отношенията Америка-Китай, тогава може да очакваме друг изход от тази среща“, каза още президентът Румен Радев.В рамките на форума президентът Радев проведе двустранна среща с грузинския си колега Гиорги Маргвелашвили. Утре се очаква да се срещне с президента на Турция Реджеп Тайип Ердоган.", "date": "2018.07.11", "title": "Румен Радев: НАТО не е  борса за сигурност, а съюз на суверенни държави, обединени от стратегически цели и общи ценности"}
{"url": "http://www.cross.bg/slyzhitelite-dnes-rabota-1578907.html", "text": "/КРОСС/ Светът е футбол, а Хърватия днес е в центъра на вселената! \"Ватрените\" играят тази вечер (11 юли) с Англия, за да определят финалиста, който ще се изправи срещу Франция. Емоцията обаче владее цялата адриатическа държава от дни, като кулминацията днес намира израз в... масовите бягства от работа.Отпуските и болничните са често срещани, а по-либералните работодатели прибегнаха до съкратено работно време. Повечето магазини от големите търговски вериги ще работят само до 19:00 ч. местно време, за да могат служителите да гледат на спокойствие мача, който започва в 20:00 ч. (21:00 ч. българско време).В Загреб местните лесно се разпознават - те носят фланелка на националния отбор. Голяма част от търговците препоръчаха на служителите си да използват екипа като униформа, а те с охота се съгласиха.В такава бяло-червена шахматна обстановка заседава и парламентът днес. Голяма част от народните представители избраха да облекат фланелката на \"ватрените\" под саката си и така да коват законите в държавата, в която тема номер 1 в момента е футболът.Част от служителите в пожарната в столицата също се похвалиха, че ще носят под огнеупорните си костюми хърватския екип. \"Не сме \"ватрени\" (б.а - \"огнени\"), но това ни е работата.\", разясниха те.", "date": "2018.07.11", "title": "Ефектът от Мондиала: В Хърватия масово бягат от работа"}
{"url": "http://www.cross.bg/peshterata-detzata-taiiland-1578913.html", "text": "/КРОСС/ Акцията по спасяването на децата от пещерата в Тайланд е била на косъм от трагедия, след като няколко спасители попадат в капан. Това става ясно, след капо излязоха нови подробности около спасителната акция. Докато световните агенции разпространяват новината, че целият футболен отбор вече е в безопасност, в пещерата все още са около 100-на спасители.Километър и половина преди изхода трима австралийски водолази попадат в капан. Поврежда се основната водна помпа и нивото на водата рязко се покачва.Повече от час в пещерата тече нова спасителна акция, за да излязат всички невредими.Последен пещерата напуска австралийският лекар Ричард Харис. Медикът доброволно стои с децата цяла седмица. Навън го посреща лоша  новина – за смъртта на баща му.Днес спасените момчета са се видели със своите родители, но през стъклото на изолираното отделение, в което се намират. Появиха се и първите кадри на момчетата в болницата. Те са в специално изолирано отделение и са в добро здраве.„Душевното им здраве е много добро, може би защото са останали заедно. Възхитени сме от треньора, който се е грижил добре за тях”, казаха от лечебното заведение.Съучениците на 12-те млади футболисти започнаха новия учебен ден с добрата новина.Премиерът на Тайланд лично благодари на водолазите. А социалните мрежи бяха залети от признателност.Покани за гостуване към децата, треньора им и спасителите отправиха известни футболни отбори като „Манчестър Юнайтед” и португалския „Бенфика”. А френският национал Пол Погба им посвети победата на полуфинала в Русия.", "date": "2018.07.11", "title": "Акцията по спасяване на децата от пещера в Тайланд – на косъм от трагедия"}
{"url": "http://www.cross.bg/bulgariya-fondatziya-federatziya-1578917.html", "text": "/КРОСС/ Посланикът на русия в България, Анатолий Макаров, връчи медала на Министерството на Руската федерация „За взаимодействие“ на главния секретар на фондация „Славяни“. Наградата бе присъдена на г-жа Терзиева за големия й личен принос към развитието на руско-българското сътрудничество в областта на културата, образованието и науката, както и укрепването на позициите на руския език и култура в България. В тържествената церемония по награждаването присъства също и ръководителят на представителството на Россътрудничество в България П. В. Журавльов, който оказва активно съдействие на фондация „Славяни“, както и съветникът посолството на Руската федерация М. А. Барилович и съветникът по културните въпроси А. В. Новоселов.", "date": "2018.07.11", "title": "Посланикът на Русия в България връчи медал на главния секретар на фондация „Славяни“"}
{"url": "http://www.cross.bg/nankov-leva-miliona-1578914.html", "text": "/КРОСС/ Щетите, нанесени от поройните дъждове на общинската инфраструктура в Мизия, надхвърлят три милиона лева, съобщи министърът на регионалното развитие и благустройството Никалой Нанков, който посети града. Освен цялостното преасфалтиране на три улици се предвижда да бъде изградена и каналазация, която да предотвратява бъдещи наводнения. Проверка е установила, че има повреди и на преливника на язовир Рогозен, който в момента се ремонтира, като държавата е отпуснала почти два милиона лева. Министър Нанков съобщи, че е получил уверение от фирмата изпълнител, че възстановяването на тези щети ще бъдат за нейна сметка.", "date": "2018.07.11", "title": "Нанков: Над 3 млн. лева са щетите от поройните дъждове на общинската инфраструктура в Мизия"}
{"url": "http://www.cross.bg/vulchev-klasiraneto-beshe-1578909.html", "text": "/КРОСС/ Човешка грешка, а не проблем с информационната система, е причина за сгрешените резултати в класирането след VII клас в София. Това обяви министърът на образованието .На 3 юли на сайта на Министерството и образованието беше публикувано класирането на децата, кандидатствали след седми клас, и после беше свалено.Обяснението беше, че има техническа грешка. Оказа се, че е сгрешено балообразуването за няколко гимназии в София и това наложи пренареждане на кандидатите за тези училища, но не само.„Основната отговорност е на председателите на двете комисии по информационно осигуряване и областната комисия по класирането, както и на контролиращия ръководител – началника на РУО“, уточни Вълчев.По думите му те ще понесат отговорност по Закона за държавния служител. „Ако ме питате за уволнение, не мога да предрешавам наказанията“, допълни министърът.Той уточни, че дисциплинарният съвет е този, който изслушва и предлага решението.„Лично ще настоявам да има наказания и да бъдат достатъчно дисциплиниращи. Разбира се те трябва да бъдат справедливи и не прекомерни“, коментира министър Вълчев.Според него трябва да се въведат допълнителни контроли, които в голяма степен да гарантират, че изчислен правилно балът на учениците.  ", "date": "2018.07.11", "title": "Красимир Вълчев: Човешка грешка е причина за сгрешеното класиране след VII клас"}
{"url": "http://www.cross.bg/vigenin-durzhavi-osse-1578905.html", "text": "/КРОСС/ В последния ден на Годишната си сесия в Берлин Парламентарната асамблея на Организацията за сигурност и сътрудничество в Европа избра президент и четирима вицепрезиденти. За пръв път в 27-годишната история на организацията, българин застава на поста вицепрезидент. С убедителен резултат, народният представител Кристиан Вигенин спечели 3-годишен мандат в Асамблеята, която обединява парламентите на 57 държави от три континента и представлява близо 1 милиард жители на планетата.\"Радвам се, че получих силната подкрепа както на моята политическа група, така и на делегати от различни държави и политически тенденции. Приемам този избор с голяма отговорност, защото ОССЕ и нейната Парламентарна асамблея имат реални механизми да насърчават нарушения напоследък диалог между Изтока и Запада и да допринасят за мира и сигурността в света.\", заяви Вигенин след избора и добави \"Колегите знаят, че в работата си отстоявам принципи, но и търся компромиси и съгласие, затова ценя високо, че сред вносителите на кандидатурата ми бяха депутати от държави, които иначе имат остри противоречия помежду си. Искам да отбележа и подкрепата на цялата българска делегация - политическите различия в София не трябва да ни пречат да работим заедно на полето на международните отношения в интерес на България.\"Ден по-рано Постояният комитет по политика и сигурност одобри с огромно мнозинство (50 гласа \"за\" и  5 \"против\") подготвената от Вигенин резолюция, с която той припомня поетите от ОССЕ и нейните страни-участнички ангажименти в областта на сигурността и подчертава ролята на парламентите за тяхното изпълнение.Президент за още една година ще бъде Георг Церетели (Грузия), а останалите избрани днес вицепрезиденти са Питър Боунес (Великобритания), Паскал Ализар (Франция) и Кари Хенриксен (Норвегия).", "date": "2018.07.11", "title": "Кристиан Вигенин е избран за вицепрезидент на Парламентарната асамблея на ОССЕ"}
{"url": "http://www.cross.bg/skripal-sturdzhis-agent-1578911.html", "text": "/КРОСС/ Британската полиция съобщи днес, че детективи вече са разговаряли с мъжа, отровен с нервнопаралитичното вещество \"Новичок\", в опит да установят как той и партньорката му, която почина в неделя, са били изложени на заразата, предаде „Ройтерс”.45-годишният Чарли Кроули и 44-годишната Доун Стърджис се разболяха, след като бяха изложени на отровата в Югозападна Англия, близо до мястото, където през март руският двоен агент Сергей Скрипал и дъщеря му Юлия бяха отровени със същото вещество.Стърджис, която има три деца, почина в неделя, а смъртта й бе квалифицирана като убийство. Състоянието на Кроули обаче се подобрява и той вече не е в критично състояние, съобщиха от болницата, където го лекуват.\"Членове на разследващия екип говориха за кратко с Чарли и очакват отново да говорят с него през идните дни докато продължават да работят по установяването на това как той и Доун са били отровени с нервно-паралитичния агент\", съобщи в изявление лондонската полиция.Великобритания и съюзниците й обвиниха Русия за нападението срещу семейство Скрипал и това даде повод за най-голямото експулсиране на руски дипломати от времето на Студената война. Москва отхвърля обвиненията и отвърна на удара като изгони западни дипломати.Скрипал бяха изписани от болница след няколко седмици лечение. Те се разболяха, след като отровата беше оставена пред входната врата на жилището на Сергей Скрипал в Солсбъри. Стърджис и Роули бяха открити в къща в Еймсбъри, на 11 км. оттам.Според властите голямата доза „Новичок” при новия случай показва, че най-вероятно британците са докоснали предмет, съдържащ нервнопаралитичния агент или замърсен с него.", "date": "2018.07.11", "title": "Полицията разпитва оцелелия след отравяне с „Новичок” британец"}
{"url": "http://www.cross.bg/plovdiv-bankomati-stolichniya-1578912.html", "text": "/КРОСС/ Банкоматите в Пловдив и в столичния кв. „Люлин” са взривени от една и съща група. Това са двама молдовски граждани – на 22 и 23 години. Полицията е успяла да задържи единия от тях в Бургас. Другият е избягал извън границите на страната.При успешния обир в събота в пловдивския район „Тракия” бяха отмъкнати 215 хил. лв. -  88  хил. от тях вече са намерени от полицията, другите не са открити.Двамата молдовци използвали нетрадиционен способ за взривяване на банкомати – чрез пропан-бутан. Този подход е по-рискован и  крие повече опасности от самонараняване. И при двата обира – в Пловдив и в София, молдовците предварително откраднали регистрационни номера от района на набелязаните банкови офиси. С тях напускат местопрестъплението.Групата избира банкомати, които имат лесни транспортни връзки до главни пътища и магистрали. Засечени са в Бургас благодарение на денонощното видео-наблюдение. Задържаният се издирва и в Молдова.", "date": "2018.07.11", "title": "Молдовци стоят зад обирите на банкомати в Пловдив и столичния кв. „Люлин”"}
{"url": "http://www.cross.bg/onlaiin-vreme-zayavkata-1578904.html", "text": "/КРОСС/ Въведената наскоро система за управление на потока от клиенти в териториалното поделение на Националния осигурителен институт (НОИ) в София град предоставя възможност на столичани да запазят онлайн предпочитания ден и час за посещение. На интернет страницата на НОИ е достъпна , позволяваща на всеки желаещ да ползва пълния набор от административни услуги, като сам предварително резервира най-удобното за него време за среща със служителите и така да спести време и усилия.За ползването на услугата е необходимо извършването на еднократна първоначална регистрация, изискваща въвеждане единствено на потребителско име и парола и осигуряваща постоянен и сигурен достъп до заявките на лицето. След онлайн регистрацията и успешното влизане в системата клиентът избира желаната услуга и удобния за него ден и час. След приемането на заявката се генерира уникален 4-цифрен регистрационен код, който служи за потвърждение. Това става чрез въвеждането му в някое от билетоподаващите устройства, намиращи се в приемните, но единствено в деня на заявката и не по-рано 60 минути преди заявения час. След това от билетоподаващото устройство се издава талон, който насочва клиента към съответното гише, където ще бъде обслужен. Всички стъпки са надлежно описани на интернет страницата на НОИ в  за ползване.", "date": "2018.07.11", "title": "Онлайн резервации ще улесняват клиентите на НОИ в София "}
{"url": "http://www.cross.bg/moskovski-kontzesiyata-ivaiilo-1578918.html", "text": "/КРОСС/ Направихме задълбочени проучвания в европейските държави за това как се управлява летищната инфраструктура, както в държавите членки на ЕС, така и в тези които не са. Проучванията показват, че делът на управление на частния сектор в летищата е нараснал с 80% към 2016 г., а ако добавим 2017 и 2018 година процентът ще бъде значително по-голям. Това заяви министърът на транспорта, информационните технологии и съобщенията Ивайло Московски по време на изслушване в Комисията по транспорт, информационни технологии и съобщения към Народното събрание във връзка с искане на БСП за прекратяване на концесията на Летище София. Министър Московски добави, че всички летища в Унгария, Словения, Белгия, Кипър и Малта се управляват на 100% от частни оператори, и допълни, че в Испания те са 98%, в Италия 86%, във Великобритания - почти 80% а в  Холандия - 75%. „Практиката в цяла Европа показва, че това е най-добрият начин за управление на летищната инфраструктура и ние сме го заявили в нашата предизборна и управленска програма“, подчерта още той.Ако се реализира концесията на Летище София с параметрите, които са зададени в момента, това ще е най-голямата сделка, осъществявана в България, категоричен бе Ивайло Московски. Той защити тезата си с финансовите параметри на концесията, изготвени от Световната банка и Европейска банка за възстановяване и развитие, според които очакваната сума, предложена от участника, ще е не по-малка от 15 млн. лв. като концесионна такса годишно или 10 % от оборота. „Концесионерът трябва да заплати първоначално концесионно възнаграждение в размер на 550 млн. без ДДС. Минималните инвестиции са в размер на 600 млн. евро, за срока на концесията са 1,2 млрд.- това са данните, с които стартира концесията“, отчете транспортният министър. По думите му до десетата година на концесията е заложено изграждането на нов терминал, както и ремонт, рехабилитация и разширение на съществуващите. Също така до петата година от срока на концесията, концесионерът се задължава да извърши проучване и ако трафикът показва да възложи изграждането на нова писта.Министърът на транспорта, информационните технологии и съобщенията подчерта пред народните представители, че процедурата е стартирана абсолютно открито, по прозрачен начин, в съответствие със Закона за концесиите, като за целта цялата документация е изпратена за съгласуване с всички министерства и ведомства, спазени са изискванията за 14 дневния срок за съгласуване. Той направи сравнение, че нито една от концесионните процедури, реализирани от БСП не е минавала обсъждане в парламент, обществено обсъждане или пък анализ от международен консултант. Ивайло Московски припомни, че при управлението на сегашната опозиция са приватизирани едни от най-големите компании в сектор „Транспорт“, в т.ч. Български морски флот, Български речен флот и авиокомпания „България ер“. „След като има възможност собствеността на обектите да остане държавна, както и това което се изгради за няколко милиарда лева за периода на концесия, също да остане за държавата, то тогава възниква въпросът защо опозицията не са използвали този модел по-често по време на своето управление“, коментира Московски. „Летищата във Варна и Бургас не само, че са с национално значение, но имат и още по-голяма тежест, заради граничното си местоположение“, каза Ивайло Московски и допълни, че подкрепя тези две концесии, реализирани от опозицията, но ако те са толкова против този тип публично-частно партньорство, защо са ги отдали на частен оператор в момент, в който и двете летища са били на печалба.", "date": "2018.07.11", "title": "Ивайло Московски: Концесията на Летище София ще е най-голямата сделка, осъществявана в България"}
{"url": "http://www.cross.bg/stantziya-zashto-vodi-1578910.html", "text": "/КРОСС/ Около два месеца и половина са необходими за доставката и монтажа на ускорителите на пречиствателната станция за отпадните води на Кърджали, които са излезли от строя, предаде БГНЕС. Преди дни стана ясно, че половината от системите не работят и във всеки един момент цялата пречиствателна станция може да излезе от строя, а водното дружество няма пари за подмяна.Днес кметът Хасан Азис заяви, че поема ангажимента да ги поръча и заплати, също днес изпраща писмото с искането до германския град Дрезден, където е фирмата-производител на въпросните съоръжения.„Ще реша проблема, общината със собствени средства ще закупи трите ускорителя и това ще ни струва 60 000 евро. По-важен е обаче въпросът как се стопанисват съоръженията и защо ВиК дружеството е допуснало да се стигне до предаварийната ситуация“, посочи Азис.Той подчерта, че представители на водното дружество са участвали във всички фази на строителството на пречиствателната станция и при предаването на обекта в негово владение е подписан договор за стопанисване, експлоатация и поддръжка на системите. Кметът изрази недоумение защо изобщо проблемът с аварията се прехвърля върху общината и персонално върху него при положение, че водното дружество не спазва договора.„Освен това държавното участие в дружеството е 51%, защо то или областният управител не искат да поемат разходите, а прехвърлят отговорността за тази безстопанственост върху общината?”, запита Азис, като така отговори на твърденията на областната управа, че проблемът е бил поставян на местната власт многократно без резултат.Пречиствателната станция за отпадни води е на стойност 25 500 000 лева. Проектът за водния цикъл мина през 10-годишни проблеми, като станцията беше открита официално на 10 септември 2015 г.Според ръководителя на проекта инж. Митко Синабов ефектът от цялото съоръжение е предимно екологичен, тъй като благодарение на него заустването в река Арда гарантира чистота на повърхностните и подпочвените води. Освен това отпада и проблемът със замърсяванията на язовир „Студен кладенец“, а оттам и напрежението с Турция и Гърция, където реките Арда, Тунджа и Марица се събират.", "date": "2018.07.11", "title": "Кърджали ще е пред еко криза поне до края на лятото"}
{"url": "http://www.cross.bg/peshehodka-intzidenta-blusnal-1578894.html", "text": "/КРОСС/ 78-годишна пешеходка е починала тази сутрин, след като микробус я е блъснал във варненския квартал \"Победа\".Инцидентът е станал в района на магазин за хранителни стоки. Микробусът, управляван от 30-годишен мъж, е блъснал жената при маневра на заден ход. Сигнал за инцидента е подаден около 8.10 часа.78-годишната пешеходка е откарана незабавно в болнично заведение, където по-късно е починала.Изясняват се причините и обстоятелствата, довели до инцидента. По случая е образувано досъдебно производство.", "date": "2018.07.11", "title": "Възрастна жена почина, блъсната от бус във Варна"}
{"url": "http://www.cross.bg/nedelya-todor-facebook-1578896.html", "text": "/КРОСС/ Възрастен човек е изчезнал от дома си в София в неделя, от тогава близките му го издирват и молят за съдействие всички, които могат да помогнат.90-годишният Тодор Николов е излязъл от дома си в 'Цариградски комплекс\" в неделя. От тогава обаче е бил засечен само от няколко камери в района.  \"Единствените реални \"стъпки\" на дядо са \"Цариградски комплекс\", 6:50ч - локалното на Цариградско шосе от страната на Интер Експо Център, Interlease 7:39ч;  до хотел ATM 7:45ч. След това няма данни накъде е преминал – дали пресича и отива към The Мall или Младост. От камерите на големия блок в Дружба и камерите на Очна клиника Vision не е засечен в периода до 10ч\", пише внучката му Росица Николова.Тодор Николов е облечен с тъмносиньо сако, синя риза, черен панталон и светлосив каскет. Не страда от склероза и е в добро състояние за възрастта си.\"Той не използва градски транспорт, защото си прави разходки до кварталните магазини. Но сега може и да се е качил, ако някой го е упътил. В метрото задължително трябва някой да му помогне, за да купи билет, маркира и т.н. Той не го е ползвал самостоятелно. Ако е стигнал до Централна автогара ще търси Златоград или Пелово (сега гр. Искър), но за момента не е там\", пише още Росица.За по-лесното издирване на Тодор е създадена и за координация.Росица моли всички, които имат информация да се свържат с нея в нейния Facebook профил.                  ", "date": "2018.07.11", "title": "Изгубен дядо в София: Тодор е в неизвестност от неделя"}
{"url": "http://www.cross.bg/dvama-diplomati-izgoni-1578897.html", "text": "/КРОСС/ Москва ще изгони двама гръцки дипломати в отговор на решението на  дипломати на Русия, съобщи руската агенция РИА Новости. Агенцията, чиято информация е цитирана от Ройтерс, се позовава на високопоставен депутат.Преди това , че ще предприеме ответни мерки в отговор на експулсиране от Гърция на двама руски дипломати. разпространи днес новината, че правителството на Гърция е приело решение да изгони двама дипломати на Русия и да забрани влизане в страната на още двама.Както твърди изданието, гръцките власти обвиняват дипломатите в намеса във вътрешните работи на страната, а също в действия, подриващи националната сигурност.", "date": "2018.07.11", "title": "Москва ще изгони двама гръцки дипломати"}
{"url": "http://www.cross.bg/granitzata-dvizhenieto-chasa-1578898.html", "text": "/КРОСС/ Докато в Народното събрание депутатите обсъждаха Закона за горивата, внесен от депутата Емил Димитров, представители на малки бензиностанции блокираха движението на граничния пункт \"Капитан Андреево\" в знак на протест срещу проекта. Два часа остана блокирана границата с Турция – от 10.00 до 12.00 часа. Техните искания представи Димко Александров от Сдружението на търговците и превозвачите на горива:\"Нашите искания са този закон, който е изработен изцяло в лобистки контекст, да бъде съобразен с малките и със средните търговци и превозвачи на горива, които работят в този сектор и си изкарват хляба на техните семейства и семействата на техните служители\".Блокадата от границата е вдигната и движението и в двете посоки е освободено. Трафикът е засилен, но няма струпване на превозни средства. В момента на протестиращите се пишат предупредителни протоколи, защото са затворили пътя към границата без уведомление и без разрешение.  ", "date": "2018.07.11", "title": "Представители на малки бензиностанции блокираха движението на ГКПП \"Капитан Андреево\""}
{"url": "http://www.cross.bg/gurtziya-stranata-diplomati-1578893.html", "text": "/КРОСС/ Руското външно министерство заяви, че ще предприеме ответни мерки, след като Гърция експулсира двама руски дипломати, съобщи ТАСС.По-рано вестник \"Катимерини\" съобщи, че правителството на Гърция е приело решение да Атина реши да изгони руснаците, като ги обвинява в намеса във вътрешните работи на страната и незаконни действия срещу националната сигурност.Южната ни съседка обвинява руските дипломати, че опитвали да се сдобият незаконно с информация и да подкупят гръцки държавни служители.Според високопоставени дипломатически източници човекът за незабавно експулсиране е Виктор Яковлев от руското посолство.Същите източници отбелязват, че това става след многобройни координирани усилия за разширяване на руското влияние в Гърция, включително чрез дейността на Императорското православно палестинско общество.Както твърди изданието, властите в Атина обвиняват дипломатите в намеса във вътрешните работи на страната, а също в действия, подриващи националната сигурност.", "date": "2018.07.11", "title": "Руското външно министерство предприема мерки, след като Гърция експулсира двама дипломати"}
{"url": "http://www.cross.bg/ychilishta-shkafcheta-suvremenna-1578895.html", "text": "/КРОСС/ Близо 600 държавни и общински училища в цялата страна ще закупят нови шкафчета за ученици от I до VII клас. Средствата за мебелите идват по национална програма \"Осигуряване на съвременна образователна среда\" и са на стойност 2 894 068 лв. С тях ще бъдат закупени 111 815 шкафчета.Това е една от мерките на министерството за олекотяване на ученическите раници. В тях децата могат да съхраняват учебници, учебни комплекти, помагала и други материали, необходими за образователния процес, екипи за физическо възпитание и лични вещи.Списъкът на класираните е публикуван на официалната страница на МОН.Общо 742 училища са кандидатствали за съфинансиране от Министерството на образованието и науката (МОН). Класирането на училищата е извършено според най-ниската искана сума на брой шкафче.По националната програма \"Осигуряване на съвременна образователна среда\" ще бъдат отпуснати и средства за подобряване на условията за експериментална работа по природни науки.244 държавни и 1880 общински училища към МОН и 23 училища към Министерството на културата ще могат да закупят уреди за наблюдение като микроскопи и лупи, химикали, епруветки, колби и др. за лабораторни упражнения по биология в VII и IX клас. За часовете по физика в същите класове могат да се набавят набори за електричество, за механични трептения и звук, за светлина и др., както и различни химикали, ръкавици и предпазни очила за опитите по химия.", "date": "2018.07.11", "title": "С под 3 млн.лв. купуват нови шкафчета за учениците в 600 училища"}
{"url": "http://www.cross.bg/pravitelstvoto-samo-ninova-1578901.html", "text": "/КРОСС/ Всяка демагогия има граници, но не и Бойковата, това написа в своята фейсбук страница лидера на БСП Корнелия Нинова.                     ", "date": "2018.07.11", "title": "Нинова: Всяка демагогия има граници, но не и Бойковата"}
{"url": "http://www.cross.bg/lekarstvata-predstavitel-narodniyat-1578900.html", "text": "/КРОСС/ „През изминалата седмица Изпълнителната агенция по лекарствата издаде разпореждане за изтегляне от пазара на определени медикаменти за лечение на хипертония и слединфарктни състояния, съдържащи валсартан. В последствие, първоначалният списък бе променен. Това предизвика сериозно безпокойство у твърде голям брой пациенти – над 160 000, които ползват съответните продукти”.Това каза народният представител от ПГ на „БСП за България” проф. Героги Михайлов от парламентарната трибуна. Той добави, че липсата на официална декларация от ръководството на ИАЛ е породила сериозни въпроси у гражданите, както и страхове, че посоченият примес в  медикаментите от списъка е канцерогенен. „Твърдението в официалния сайт на ИАЛ, че промените в технологията на фирмата- производител са регистрирани още от 2012 г.- допълнително нагнети  напрежение.Това бе и поводът за поисканото от нас изслушване на директора на ИАЛ”, уточни Михайлов. Народният представител бе категоричен, че  намесата на агенцията е следвало да бъде своевременна. „ Хората основателно задават въпроса, дали оставените в мрежата медикаменти, съдържащи валсартан не съдържат определената като токсична субстанция диметилнитрозамин.В обществото се поставят и други въпроси-  да не се окаже, че целият проблем с лекарствата е продиктувана от други частни интереси.В общественото пространство вървят и други мнения, че се предписва терапия с различна финансова стойност от тази, която пациентите в момента получават”, каза още народният представител.„Поведението на Изпълнителната агенция по лекарствата беше неадекватно. Може да са постъпили професионално, но предизвикаха паника сред 160 000 души“. Това заяви народният представител от ПГ на „БСП за България“ Георги Гьоков. Той подчерта, че в публичното пространство се разнасят различни списъци с лекарства. „Единият е с 62 лекарства, които са блокирани или оттеглени, друг - актуализиран списък на лекарства, които не са оттеглени от фармацевтичната мрежа“, обясни той. Гьоков попита дали е пълен списъкът на лекарствата и как са подбирани те – по информация на производителя, на Европейската агенция за лекарствата или по друга информация. „Каква е гаранцията, че още утре няма да се актуализират списъците и лекарствата от единия списък- да преминат в другия? 160 000 човека очакват отговор“, каза още народният представител. Той попита и как ще се разсее паниката сред хората. „Остава впечатлението, че производителят не си признава какви съставки има в лекарствата“, каза още Гьоков.: „Много от пациентите, които ползват тези лекарства, се развълнуваха за взаимоотношенията си НЗОК  и лекуващите си лекари. Притесненията на хората, които имат хипертония, са много големи. Те не знаеха- ще им се признае ли новото изписване на лекарства, тъй като вече имат предписани”. Това каза народният представител от ПГ на „БСП за България” Дора Янкова. Тя добави, че директорът на Изпълнителната агенция по лекарствата е съобщила на народните представители, че на 3-ти е била информирана за изтеглянето на лекарствата с валсартан. „Цяла седмица вие не се събрахте заедно с НЗОК и министъра на здравеопазването. Това, че всяка институция, свързана със здравето на хората е правила нещо, не е достатъчно, трябваше да успокоите хората, ако наистина няма проблем. Странно е как един проблем, който е изключително важен за здравето на много български граждани, междуинституционално е решен чак след седмица”- каза Янкова.     ", "date": "2018.07.11", "title": "Проф. Георги Михайлов: Дали проблемът с лекарствата за хипертония не е провокиран от частни интереси"}
{"url": "http://www.cross.bg/borisov-strana-doiidat-1578902.html", "text": "/КРОСС/ Темата „Западни Балкани” остава в дневния ред на ЕС и след българското председателство, като развитието на региона е добра новина и за нашата страна. Това коментира премиерът Бойко Борисов пред министрите след срещата на върха в Лондон за Западните Балкани, става ясно от „Мисля, че на този етап и големите държави в Европа разбират, че ако не дойдат те, ще дойдат други геостратегически сили”, коментира министър-председателят.", "date": "2018.07.11", "title": "Борисов за Балканите: Или в Европа, или с други геостратегически сили"}
{"url": "http://www.cross.bg/milur-dzharel-kobrata-1578903.html", "text": "/КРОСС/ Американецът Джарел Милър, извествен като Голямото бебе, стана вторият боксьор в тежка категория, който отказва мач с Кубрат Пулев.Непобеденият до момента Милър имаше срок до вторник да обяви дали ще приеме офертата да се боксира с Кобрата в София на 1 септември.                \"Опитахме се да направим мача в САЩ или на неутрална територия, но просто не успяхме да стигнем до споразумение - заяви промоутърът на Милър Дмитри Салита. - Джарел показа в своите последни мачове, че иска да се бие с най-добрите. Това винаги е била нашата цел. Имаме и други възможности. Пулев е много добър боксьор. Обмисляхме мач срещу него, но мястото не ни хареса.\"Така следващият вариант за Кобрата е братовчедът на Тайсън Фюри - Хюи. В професионалната си кариера той има само една загуба - от Джоузеф Паркър в мач за световната титла. Предстои да бъде насрочен търг, ако двете страни не стигнат до споразумение. Според Кубрат тази битка може да се осъществи през октомври.", "date": "2018.07.11", "title": "И Джарел Милър отказа мач с Кобрата, ред е на Хюи Фюри"}
{"url": "http://www.cross.bg/selo-zhena-mladezhi-1578892.html", "text": "/КРОСС/ Младежи, ограбили възрастна жена, са задържани след бързи действия на полицията в Пирдоп, съобщиха от ОДМВР-София. Около 10:45 часа на 10 юли 94-годишна жена от село Чавдар потърсила помощ от полицията, като разказала, че на улицата пред дома ѝ двама непознати са отнели мобилния ѝ телефон, докато единият от тях държал здраво ръцете ѝ.Минути по-късно от МВР разкрили и задържали авторите на престъплението - двама криминално проявени младежи от същото село на 18 и 20 години. Те направили пълни самопризнания и върнали отнетия апарат.По случая е образувано досъдебно производство.", "date": "2018.07.11", "title": "Младежи ограбиха 94-годишна жена в пирдопско село"}
{"url": "http://www.cross.bg/oktar-adnan-televizionen-1578891.html", "text": "/КРОСС/ При операция на турските сили за сигурност сутринта в Истанбул е бил задържан известният телевизионен проповедник Аднан Октар. Властите са издали заповед за задържане и на 234 негови последователи, съобщава Hyrriet. Били са претърсени 115 адреса в различни части на Истанбул, както и общо пет адреса в Анкара и курортите Анталия и Мугла. До момента са задържани поне 79 заподозрени. Обвиненията срещу последователите на сектата на Октар са за сексуални престъпления, подкупи, изнудване, подправяне на документи, финансови машинации, лъжесвидетелстване, нарушения на законите срещу контрабандата, нарушаване на неприкосновеността на личния живот и други.Аднан Октар е лидер на ислямски култ и телевизионен водещ. Освен телевизионния канал А9, той притежава редица други фирми, издателства, недвижими имоти. Под псевдонима Харун Яхия Октар е автор на религиозни книги, в които включително отрича теорията на еволюцията на Чарлз Дарвин. Смята се, че мрежата му действа не само в Турция, но и сред мюсюлманските общности в Западна Европа.При ареста на него и бодигардовете му в луксозна къща в Истанбул са били открити бронирани автомобили, бронежилетки и огнестрелно оръжие. През февруари Висшият съвет за радио и телевизия спря предаването на Октар, в което той проповядва на фона на красиви танцуващи жени, с мотивите, че шоуто нарушава правата на жените.При ареста си Аднан Октар заяви, че той бил „игра на английските тайни служби“.​", "date": "2018.07.11", "title": "Нови арести в Турция, задържан е известният телевизионен проповедник Аднан Октар"}
{"url": "http://www.cross.bg/selo-proverka-slavyanovo-1578889.html", "text": "/КРОСС/ В поповското село Славяново тази сутрин при редовна проверка на товарна влакова композиция е установен теч на газ пропан-бутан. Композицията е пътувала в посока София. Няма опасност за населението, установи проверка на пристигнал на място екип на противопожарната служба от Търговище.Изтичането на газ е спряно. По първоначални данни то е причинено от техническа неизправност в една от цистерните.", "date": "2018.07.11", "title": "Установен е теч на пропан-бутан от цистерна в село Славяново"}
{"url": "http://www.cross.bg/privatizatziya-bulgarskata-kontzesiite-1578883.html", "text": "/КРОСС/ „Внесохме в деловодството на парламента предложения за промени в Закона за концесиите, с които забраняваме да се отдават на концесия дейности и обекти на онези търговски фирми, които са забранени за приватизация“. Това заяви зам.-председателят на ПГ на „БСП за България“ Крум Зарков пред журналисти в парламента.Той обясни, че определени предприятия са изключени от приватизация, защото оперират в сфери, чувствителни за българската държава и общество. „Считаме, че това трябва да се приложи и по отношение на статута на концесиите. С новия закон за концесиите, приет от това мнозинство, сроковете за концесия станаха доста дълги - те могат да стигнат до 50 години“, допълни Зарков. Той е категоричен, че концесията, въпреки че е легитимен инструмент на публично-частното партньорство, не бива да бъде използвана за приватизация с други средства.„Трябва да запазим възможно най-голяма степен на контрол на държавата над тези предприятия, много от които работят успешно и могат да бъдат развивани. Това е последователно наше усилие за запазване и утвърждаване на ролята на държавата в българската икономика, която на пазарен принцип да участва и регулира качествено пазарите, в интерес на цялото общество“, каза още народният представител. Като една от важните концесии Зарков посочи летище „София“, на която БСП аргументирано се противопоставя.„Дългосрочните концесии, по същество, представляват форма на приватизация. Считаме, че е в интерес на българската държава да запази собствеността върху стратегически обекти и да не позволи скрита приватизация чрез концесиониране“. Това заяви народният представител проф. Румен Гечев. Той подчерта, че проблемът за концесиите се обсъжда от години. „В началото на прехода бяха сключени скандални концесионни сделки. Концесионните приходи, които получаваме от експлоатация на български находища с благородни метали са нищожни, в сравнение с концесионни договори на африкански страни“, подчерта той. По неговите думи въвеждането на контрол и ограничения в тази сфера е изключително важно, защото сега има опасност, наред с грабежа на благородни метали на залежите в България, да се съгласим на грабеж, отдавайки на концесия летище „София“. „В ЕС над 50% от летищата са държавна собственост, смесена - държавна и частна собственост достигат над 30%, и под 20% от летищата са превърнати в частна собственост чрез приватизация“, подчерта проф. Гечев. ", "date": "2018.07.11", "title": "Крум Зарков: Обекти, които са забранени за приватизация, да не се отдават на концесия"}
{"url": "http://www.cross.bg/afera-mladost-koryptzionnata-1578890.html", "text": "/КРОСС/ По-малко от три месеца след показния арест в центъра на София на кметицата на район \"Младост\" Десислава Иванчева, заместничката ѝ  Биляна Петрова и бившия районен кмет Петко Дюлгеров, от Специализираната прокуратура обявиха, че разследването за корупционната афера е приключило. Вчера и днес на тримата са били предявени прецизираните финални обвинения. ", "date": "2018.07.11", "title": "Приключило е разследването за корупционната афера в столичната община \"Младост\""}
{"url": "http://www.cross.bg/zheleznicharite-prinydeni-stachkata-1578887.html", "text": "/КРОСС/ Работещите в гръцките железници нарушиха традицията да не се стачкува по време на туристическия сезон. Стачката започва от днес по схема - протести през три часа. Вече много влакове са анулирани и пътуващите са принудени да променят резервации. Стачката продължава до 20-и юли, но ще се протестира през ден. По този начин железничарите не блокират напълно движението на влакове, но пътниците са принудени да пътуват само в часовете без стачка. Ръководството на железопътната компания отправи иск съдът да отмени протестите като незаконни, но това не попречи на синдикатите да започнат стачни действия. Причина за стачката са исканите от железничарите колективни трудови договори, както и промени в условията на труд и заплащане. Синдикатите на железничарите съобщават, че са принудени да преминат към стачка след преговори няколко месеца, но без резултат. Ако магистратите обявят стачката за незаконна, тогава незабавно ще се възстанови трафикът. Засега протестите продължават почасово и през ден.", "date": "2018.07.11", "title": "Стачка на железничарите в Гърция"}
{"url": "http://www.cross.bg/ychastuka-posoka-trakiya-1578888.html", "text": "/КРОСС/ До 16 часа днес движението в участъка км 26 - км 27 в посока Бургас и в участъка км 97 - км 98 в посока София на АМ \"Тракия\" се осъществява само в изпреварващата лента поради ремонтни дейности, съобщават от АПИ. Шофьорите да се движат с повишено внимание и съобразена скорост, спазвайки пътната сигнализация.", "date": "2018.07.11", "title": "Ремонт на АМ \"Тракия\" днес"}
{"url": "http://www.cross.bg/psihichno-tzentura-dali-1578884.html", "text": "/КРОСС/ 24-годишен мъж нападна полицаи в столичния квартал \"Лозенец\", след като уби баща си и преби майка си. Нападателят е обезвреден и откаран в Центъра за психично здраве, съобщи БНР.Сигналът в полицията е подаден от майката. Тя съобщила, че синът ѝ е убил съпруга ѝ.При пристигането на екипа на полицията на място мъжът се барикадирал в жилището си. Час по-късно излязъл и нападнал с оръжие полицейските екипи.Установено е, че извършителят е бил агресивен и се е водел на отчет в Центъра за психично здраве. Тепърва ще се проверява дали младият мъж е бил на конкретно лечение и дали е приемал редовно предписаните му медикаменти.По случая тече разследване.", "date": "2018.07.11", "title": "24-годишен психичноболен уби баща си и нападна полицаи в София"}
{"url": "http://www.cross.bg/vzrivilite-bankomata-v-plovdiv-sa-zaloveni-1578885.html", "text": "/КРОСС/ Разкриха и заловиха обирджиите на взривения банкомат в Пловдив.Мащабната кражба, при която бяха задигнати почти 200 000 лв., разтърси пловдивския квартал \"Тракия\" в събота.", "date": "2018.07.11", "title": "Взривилите банкомата в Пловдив са заловени"}
{"url": "http://www.cross.bg/leva-razmer-po-maluk-1578886.html", "text": "/КРОСС/ Спорният закон за горивата влезе в пленарната зала и беше приет от депутатите.За регистрация търговците на горива на едро ще трябва да имат внесен капитал 1 млн. лева, а за тези, които по закон нямат капитал - активи в размер не по-малък от 1 млн. лева. Първоначалното предложение беше капиталът да бъде 3 млн. лева.Изискването за търговците на дребно е внесен капитал не по-малък от 20 хил. лева или имущество в размер не по-малък от 20 хил. лева за всеки обект.За съхраняване на нефт извън данъчни складове изискването е внесен капитал в размер не по-малък от 1 млн. лева или активи в същия размер. Лицето трябва да разполага със собствени или наети съдове за съхранение на втечнен нефтен газ, а обектите за съхранение трябва да разполагат с физическа охрана или сигналноохранителна техника.Дистрибуторите трябва да разполагат с минимум 10 хил. собствени бутилки за съхранение.Законът доведе до противоречиви изявления в групата на „Обединени патриоти”. След пленарното заседание в стаята им се състоя съвет, на който трите партии трябва да се разберат.Депутат от НФСБ влезе с нагласата за разпад на малката коалиция.Междувременно на граничен пункт Капитан Андреево започна спонтанен протест на търговци.", "date": "2018.07.11", "title": "Депутатите приеха спорния закон за горивата"}
{"url": "http://www.cross.bg/detzata-taiiland-trenyora-1578879.html", "text": "/КРОСС/ Тайланд празнува след благополучното спасяване на 12-те момчета и техния треньор по футбол, които прекараха 18 дни в наводнена пещера.Повечето от децата са загубили средно по два килограма от теглото си, но като цяло са в добро състояние и не показват признаци на стрес, съобщиха от здравното министерство.\"Душевното им здраве е много добро, може би защото са останали заедно. Освен това трябва да изразим възхищение към треньора, който се е грижил добре за тях\", каза Тонгчай Лертуилаиратанапонг.Премиерът на Тайланд лично благодари на водолазите, предприели рискованата операция по изваждането на момчетата. Социалните мрежи бяха залети от послания на признателност.Покани за гостуване към децата, треньора им и спасителите отправиха прочути футболни клубове, сред които английския \"Манчестър Юнайтед\" и португалския \"Бенфика\". ", "date": "2018.07.11", "title": "Тайланд празнува спасяването на 12-те момчетата от пещерата"}
{"url": "http://www.cross.bg/moses-takeover-samo-1578876.html", "text": "/КРОСС/ Остава по-малко от седмица до първото гостуване на  в  на 18 юли, когато канадското електронно дуо ще представи песни от предстоящия си албум в ролята на гост и хедлайнер на TAKEOVER LIVE – новият клубен формат на Любо Урсини в Room 2. Тази година Bob Moses се завърна с чисто нов сингъл и анонс за цял албум, който излиза през есента и ще има своеобразна предпремиера на живо по време на първия . Гостуването в Yalta Club е едно от малцината европейски участия в календара на електронното дуо, което ще свири само в Истанбул и София, преди да отлети за гиг на испанския музикален фестивал . Концертът на Bob Moses в София е истинска генерална репетиция за голямото северноамериканско турне Battle Lines със специалното участие на , което започва през есента.                  Освен новите си парчета, спечелилото награда Грами канадско дуо на Tom Howie и Jimmy Vallance ще представи най-големите си хитове от предишните си издания и суперуспешния дебютен албум  от 2015 – , , , ,  и . Хипнотичната любовна музика на Bob Moses е най-подходящият старт за нов формат, посветена само и единствено на чувственото изживяване с емоционална електроника. TAKEOVER LIVE е естествено продължение на едноименната концепция на Любо Урсини за дълги диджей сетове в интимната индустриална атмосфера, която поставя музиката с определено послание на първо място.Седмичното събитие е замислено като вечерен ивент след края на работния ден, който се възползва не само от дискретния мрак на Room 2, но и от обновената лятна градина пред клуба – идеално място за коктейли и лек разговор преди гига на канадското дуо в залата на TAKEOVER. Диджей сетовете за вечерта на 18 юли са на Любо Урсини.   ", "date": "2018.07.11", "title": "По-малко от седмица до първия концерт на Bob Moses в България"}
{"url": "http://www.cross.bg/taiifyn-mariya-provintziya-1578878.html", "text": "/КРОСС/ Мощен тайфун връхлетя Китай. Десетки хиляди бяха евакуирани, а плавателните съдове бяха прибрани в пристанищата.Тайфунът \"Мария\" удари източната провинция Фуджиан с ветрове до 42 метра в секунда, които образуваха над 10-метрови вълни. Стихията остави цял град без ток. Очакват се порои и още по-силни ветрове.Основите на строяща се магистрала бяха разрушени.В съседната провинция Джъдзян стихията предизвика наводнения. Снощи \"Мария\" отслабна от супер тайфун до силен тайфун и се придвижва на северозапад със скорост от 30 километра в час.", "date": "2018.07.11", "title": "Мощен тайфун връхлетя Китай"}
{"url": "http://www.cross.bg/trump-nato-donald-1578873.html", "text": "/КРОСС/ Никой не може да твърди, че европейците не са предупредени. В туит американският президент Доналд Тръмп обяви каква ще е линията още на 9 юни, като затръшна вратата на Г-7 под носа на Ангела Меркел, Еманюел Макрон и Джъстин Трюдо, коментира френскиятЗапочващата днес в Брюксел среща на върха на НАТО се очертава да е истински кошмар, казва висш европейски представител, цитиран от Фигаро. За президента милиардер всичко опира до пари и отношения от позиция на силата, независимо дали става дума за свободната търговия, Китай, Иран, Русия или за колективната отбрана. За всичко това, разбира се, ще стане въпрос днес в чисто новата централа на атлантическия алианс. А партньорите на американския президент продължават да критикуват неуместността и смесването на темите.\"Уважавайте съюзниците си, в края на краищата те не са толкова много\", обърна се вчера към Тръмп един друг Доналд - председателят на Европейския съвет, полякът Доналд Туск, припомняВ пост в \"Туитър\", написан на борда на президентския самолет на път за Брюксел, Тръмп намекна, че някои съюзнически страни в алианса имат да възстановяват просрочени дългове на САЩ, отбелязва френският регионален запита той, цитиран от ежедневника, който определя коментара на Тръмп като нова провокация преди срещата на върха на алианса.Американски президенти са призовавали и преди европейските страни да отделят повече пари за отбрана. Сега обаче някои в НАТО се опасяват, че многократните безцеремонни искания на Тръмп може да навредят на духа на организацията, подпомагайки плановете на руския президент Владимир Путин, когото обвиняват в стремеж за дестабилизиране на Запада, отбелязва на сайта си . Някои изразиха опасения за самото бъдеще на НАТО, а германският канцлер Ангела Меркел загатна, че е възможно Европа повече да не може да разчита на американския си съюзник, допълва медията.Лидерите от НАТО трябва да обяснят на Доналд Тръмп, че в един неспокоен свят е нужна сигурност, за да се гарантира, че сключените споразумения ще са трайни, посочва в редакционна статия британският в. \"Гардиън\". Бившият директор на американското ФБР Джеймс Коми каза за Тръмп, че прилича повече на главатар на банда, отколкото на демократичен политик. Според опита на Коми Тръмп е водач, който изисква клетва за вярност, иска абсолютен контрол, злоупотребява с лъжи и твърдо се придържа към мирогледа \"ние срещу тях\".За съжаление тези негови черти несъмнено ще се проявят и на срещата на върха на Северноатлантическия алианс в Брюксел, прогнозира вестникът. Туитовете на Тръмп разкриват лидер, решен да упражни върху алианса рекет срещу закрила. Президентът иска да изнудва военните си партньори за пари, иска срещата да се сведе до установяване кой харчи и кой - не по 2 процента от БВП за отбрана. А ако партньорите откажат да платят? Е, остава заплахата - за потенциални търговски войни или възобновяване на предизборното обещание Вашингтон да се откаже от ангажимента да се притече автоматично на помощ на съюзниците в НАТО, ако бъдат нападнати. Както каза Коми - като да си имаш работа с мафията.Двата основни стълба, които определят мястото на Европа в света, са основаващият се на правото световен ред и трансатлантическият алианс. Тръмп ще установи, че европейците не могат да избират между двете. Редът не може да бъде налаган. Той трябва да бъде приет. Тръмп обича да мисли за политиката като за бизнес, но той няма да сключи ползотворни, трайни споразумения със съюзниците си - и с враговете - без правила, които се спазват от всички, предупреждава .", "date": "2018.07.11", "title": "Френски и британски медии: Европа се бои от \"торнадото\" Тръмп"}
{"url": "http://www.cross.bg/atina-moskva-gurtziya-1578874.html", "text": "/КРОСС/ Гръцкото правителство реши да изгони двама руски дипломати и забрани влизането на други двама в страната. Решението е продиктувано от това, че според Атина представителите на Москва се намесват във вътрешните работи в Гърция и действат срещу гръцката национална сигурност, съобщи в. „Катимерини“.Атина обвинява руските дипломати, че са опитали да се сдобият с информация и да подкупят гръцки държавни служители. Според властите обаче тези намерения са останали неосъществени, посочва БГНЕС. Източниците на \"Катимерини\" твърдят, че Москва опитва с подкупи да влияе върху общини и митрополити и да придобие влияние в Атон. Руските власти също така искали да се намесят в споразумението между Гърция и Македония за името. През последните две години напрежението между Атина и Москва расте поради свързани с регионалната сигурност причини.Според високопоставени дипломатически източници Атина е призовала към незабавно експулсиране на двама руснаци, включително служителя на посолството Виктор Яковлев и още двама души. Същите източници твърдят, че решението е продиктувано от редица координирани усилия за разширяване на руското влияние в Гърция, включително и чрез действия на Имперското палестинско православно общество.Атина не експулсира руски полицаи след обвиненията на Лондон към Москва по случая \"Скрипал\".", "date": "2018.07.11", "title": "Гърция гони двама руски дипломати"}
{"url": "http://www.cross.bg/bosi-podkrepa-gnevnite-1578877.html", "text": "/КРОСС/ Протестно шествие се провежда днес в центъра на София под надслов \"Походът на гневните боси\".То е в подкрепа на Николай Колев - Босия и неговият протест срещу \"мафията и корупцията превзели транспортното министерство и държавата\".Пред парламента Босия продължава гладната си стачка. Той посочи, че както подкрепа, очаква и противодействие.", "date": "2018.07.11", "title": "Протестно шествие под надслов \"Походът на гневните боси\""}
{"url": "http://www.cross.bg/momche-ydavi-momcheto-1578875.html", "text": "/КРОСС/16-годишно момче от Ямбол се удави в река Тунджа. Инцидентът е станал след 18 ч. вчера, когато момчето и негов приятел отишли да плуват.Според очевидци другото дете се опитало да спаси давещото се момче с въже, но водата го отнесла.Хората от квартала твърдят че всяка година реката взема жертви, защото минава близо до къщите, а липсват заграждения.Няма и забранителни знаци или възпрепятстващи съоръжения. Близки на детето поискаха от общината мерки за сигурност.Тялото на момчето не бе открито в светлата част на деня.Районът бе отцепен от полиция, а в издирването се включиха пожарникари и спасители.", "date": "2018.07.11", "title": "16-годишно момче се удави в река Тунджа"}
{"url": "http://www.cross.bg/nankov-borisov-miziya-1578880.html", "text": "/КРОСС/ Премиерът Бойко Борисов нареди на министрите Николай Нанков и Валентин Радев да посетят наводнените райони в Мизия, Харйедин и Борован и да възложат на кметовете да започнат незабавно преасфалтиране, съобщава БГНЕС.\"\", каза Борисов в началото на редовното правителствено заседание.Регионалният министър Николай Нанков отчете, че с помощта на транспортно министерство са осигурени машини за почистване на разрушената инфраструктура.Щетите, който последният порой нанесе в Мизия, са за хиляди левове. По разпореждане на министър Нанков багери на пътноподдържащите фирми помагат при възстановяването на града. Най-сериозно е пострадала уличната мрежа в Мизия. На някои места водата е отнесла цялата асфалтова настилка.Продължава и източването на язовир „Рогозен-1”. Във вторник той преливаше с 15 кубични метра в секунда. Наложи се спешно монтиране на аварийни сифони. ", "date": "2018.07.11", "title": "Борисов: Възстановяването на наводнените райони да започне незабавно "}
{"url": "http://www.cross.bg/miziya-nikolaii-poseti-1578882.html", "text": "/КРОСС/ Днес – 11 юли, министърът на регионалното развитие и благоустройството Николай Нанков ще посети град Мизия.На място той, заедно с председателя на Управителния съвет на Агенция „Пътна инфраструктура“ инж. Светослав Глосов, ще се информира какви са пораженията върху инфраструктурата.Вчера по разпореждане на регионалния министър около 20 машини на АПИ и на пътноподдържащите фирми започнаха да помагат на Мизия за по-бързо справяне с тежката обстановка. Техните екипи ще съдействат за почистване на уличната мрежа и на общинските пътища от калната маса и за възстановяването на банкетите край пътя, отнесени от проливните дъждове.", "date": "2018.07.11", "title": "Министър Николай Нанков ще посети Мизия"}
{"url": "http://www.cross.bg/osigyritelen-dohod-stranata-1578881.html", "text": "/КРОСС/ Националният осигурителен институт обявява, че размерът на средния осигурителен доход за страната за месец май 2018 г. е 884,18 лв. Средномесечният осигурителен доход за страната за периода от 01.06.2017 г. до 31.05.2018 г. е 849,72 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юни 2018 г., съгласно чл. 70, ал. 2 от Кодекса за социално осигуряване.", "date": "2018.07.11", "title": "НОИ: Средният осигурителен доход за страната за май 2018 г. е 884,18 лева"}
{"url": "http://www.cross.bg/predstavi-evropeiiskiya-borisov-1578872.html", "text": "/КРОСС/ На 13 юли премиерът Бойко Борисов ще представи пред парламента постигнатото от страната ни по време на председателството на Съвета на Европейския съюз.Депутатите гласуваха в сряда процедурни правила, които предвиждат премиерът Борисов, в рамките на 10 минути, да представи доклада на Министерския съвет за участието на България в процеса на вземане на решения на Европейския съюз през предходното председателство, както и приоритетите на страната ни през текущото.Правилата предвиждат в рамките на изслушването изказвания да се правят и от името на парламентарните групи, а депутатите ще могат да поставят конкретни въпроси на министрите. Отношение ще могат да вземат и присъстващите в пленарна зала членове на Европейския парламент.Премиерът Бойко Борисов вече представи пред евродепутатите в Страсбург резултатите от Българското председателство на Съвета на Европейския съюз, както и основните приоритети на страната ни през последните шест месеца. Сред тях той открои бъдещето на Европа, европейската перспектива за Западните Балкани, младите хора, сигурността и стабилността в Европа, както и цифровата икономика. ", "date": "2018.07.11", "title": "Борисов ще представи пред НС резултатите от европредседателството"}
{"url": "http://www.cross.bg/protesta-radio-radioto-1578866.html", "text": "/КРОСС/ Служители на Българското национално радио излязоха на протест пред сградата на медията. Акцията е организирана от радиосдружение „Подкрепа“ и е основно заради разпределението на бюджетните средства, както и заплащането на служителите. Протестът е продължение на протестите на работещите в музикалните състави на БНР, които протестират от няколко месеца с искане за повишение на бюджета на радиото, което да позволи увеличение на възнагражденията. Участници в акцията казаха:\"Непрекъснато се повтаря: \"Няма откъде да се вземат пари!\", \"Какво очаквате?\", \"Това е положението!\", \"Не ни отпускат пари!\", каза участничка в протеста.\"Трябва да се увеличи поне с 5 млн. бюджетът на радиото, а и на телевизията. Дори и само 3 млн. лв. за заплати биха вдигнали заплатите на радиослужителите с 30%\", каза друг участник в протеста.Ръководството на БНР заявя, че нито един от синдикатите в националното радио не е изявил желание за обсъждане на поставените въпроси. За изясняване на декларираните искания, ръководството е поканило представителите на синдикалните организации в БНР на среща петък,  13 юли.", "date": "2018.07.11", "title": "Служители на БНР протестират заради ниски заплати"}
{"url": "http://www.cross.bg/lekarstvata-agentziya-mihaiilov-1578863.html", "text": "/КРОСС/ „Искаме в Народното събрание да бъде изслушан директорът на Изпълнителната агенция по лекарствата заради изтеглените от пазара 62 лекарства за хипертоници\", това каза народният представител от ПГ на „БСП за България” проф. Георги Михайлов от парламентарната трибуна . Той припомни, че след решение на Агенцията, в края на миналата седмица, съгласно процедура на Европейската агенция по лекарствата, бяха изтеглени 62 препарата за лечение на хипертония, което поставя около 160 000 души в много сериозно положение. „Става дума за заболяване, което е много разпространено в България. Искаме изслушването и защото не бяха дадени сериозни обяснения за тези действия,  и няколко пъти бяха променяни списъците с  препаратите. Не се яви нито един отговорен фактор, за да обясни- защо се случва това”, уточни Михайлов. Той обясни, че промяната на отделни комбинации в лекарствата създава сериозни проблеми на пациенти с хипертония. ", "date": "2018.07.11", "title": "„БСП за България“ поиска изслушване на директора на Изпълнителната агенция по лекарствата заради изтеглените 62 лекарства"}
{"url": "http://www.cross.bg/stoki-dolara-kitaii-1578867.html", "text": "/КРОСС/ Задълбочава се търговската война между Съединените щати и Китай. Вашингтон наложи нови мита върху китайски стоки на стойност 200 милиарда долара. Налогът е 10%.В списъка са редица потребителски стоки, като автомобилни гуми, мебели, куфари и дамски чанти. Борсовите индекси в Токио, Шанхай и Хонконг спаднаха веднага след обявяването на новината.Според инвеститори и търговци, политиката на президента Доналд Тръмп е вредна за икономиката, а Китай определиха митата като \"напълно неприемливи\".Преди време Тръмп се закани, че ще наложи мита на китайски стоки за общо 500 милиарда долара. Това е почти целия обем на вноса на Съединените щати от Китай.", "date": "2018.07.11", "title": "САЩ наложи мита върху китайски стоки за 200 млрд. долара"}
{"url": "http://www.cross.bg/dryg-zashtoto-bolnitzata-1578869.html", "text": "/КРОСС/ Лекари и медицински сестри от болницата във Враца протестираха заради забавени заплати и липса на ефективни действия за възстановяване на изпадналото в тежка финансова криза лечебно заведение, съобщава Хоризонт. Протестиращи обясниха мотивите си. \"Нямаме заплата за май и аванс за юни. Явно винаги на датите на плащане ще трябва да излизаме, защото по друг начин не става\", каза протестираща. \"Никой не дава отговор на въпроса какво се случва, защо отново не се превеждат заплатите и това изнервя хората и това ги кара да излязат навън, защото явно се прави нещо фиктивно по инициатива на държавата, минава Европредседателството и всичко свършва\", каза друг участник в протеста. ", "date": "2018.07.11", "title": "Лекари и медицински сестри от болницата във Враца протестираха заради забавени заплати"}
{"url": "http://www.cross.bg/toncheva-byrgas-neli-1578864.html", "text": "/КРОСС/ Гражданска инициатива „Не на голите по плажа” започна подписка в Бургас срещу нудистите. До момента са събрани близо 500 подписа съобщи един от организаторите на подписката Нели Тончева. В града са разположени два пункта, обясни тя.„Искаме да има регламент за хората, които искат да използват плажа голи или полуголи, за да може останалите – особено тези с деца и подрастващи, да не се притесняват, да не се смущават от фронталното излагане на публично място на открити интимни части”, каза Тончева, цитирана от \"Дарик\".Подписите ще бъдат предоставени на местния парламент, където се очаква дискусия по темата. Според Тончева необходимите разпоредби така или иначе съществуват, но не се спазват.„Разговаряли сме с психолози. Подобни гледки на плажа разпалват преждевременно детската сексуална фантазия и съответно предизвиква децата да ходят да гледат различни сайтове например, за които не са достатъчно съзрели”, каза още Нели Тончева.Местната гражданска инициатива настоява за обособяването на регламентирани зони за нудисти, които да бъдат отдалечени от градските плажове. На тях да бъдат поставени и табели, които ясно да показват, че плажуващите там могат да бъдат и голи.Тончева е на мнение, че санкции на нарушителите могат да бъдат прилагани по реда на местната наредба за опазване на обществения ред на територията на община Бургас. Предложенията ще бъдат изпратени и до кмета на общината. Подписи ще се събират до края на седмицата.Сред исканията са поставяне на табели по плажните ивици, указващи, че на тези места не се допускат лица без бански или по монокини, да се определят санкции за нарушителите, да се регламентира зона за нудисти.", "date": "2018.07.11", "title": "Подписка в Бургас: Не на голите по плажа!"}
{"url": "http://www.cross.bg/vodniyat-ad-v-yaponiya-vze-novi-zhertvi-1578868.html", "text": "/КРОСС/ Броят на жертвите на водния апокалипсис в Япония стана 179, предоха световните агенции, цитирайки говорител на японското правителство.Обилни валежи се изсипаха над азиатската страна още през миналата седмица, причинявайки наводнения и свлачища. Все още има хора в неизвестност, посочиха властите.Японският премиер Шиндзо Абе отмени своите планирани визити зад граница, за да посети някои от най-засегнатите райони на природното бедствие. Спасителните операции продължават.Това е най-големият брой загинали при наводнения в Япония от 1953 година, когато на остров Кюшу загинаха 759 души, а над 450 000 останаха без дом. Много местни граждани бяха евакуирани заради бедствието. ", "date": "2018.07.11", "title": "Водният ад в Япония взе нови жертви"}
{"url": "http://www.cross.bg/avtomobili-goryaha-v-stolichniya-kvartal-manastirski-livadi-1578871.html", "text": "/КРОСС/ Няколко автомобила горяха в сряда сутрин в столичния кв. „Манастирски ливади“, съобщава БГНЕС.Инцидентът е станал на улиците „Ралевица“ и „Иван Сусанин“.На място незабавно са дошли противопожарни автомобили и са потушили пламъците.Оперативни групи на полицията са отцепили района и събират доказателства.", "date": "2018.07.11", "title": "Автомобили горяха в столичния квартал \"Манастирски ливади\""}
{"url": "http://www.cross.bg/gubi-parkovete-otrovni-1578870.html", "text": "/КРОСС/ Хиляди гъби поникнаха по парковете в София след дъждовете. Това са т.нар. гълъбки, едни от най-често срещаните в природата, обясни пред bTV д-р Борис Асьов от Института по биоразнообразие и екосистемни изследвания към БАН.По думите му, тях ги е имало винаги и до момента няма нито един случай на натровен.Гъбите могат да се пипат с ръце, те не са ядливи, но не са и отровни, каза още д-р Асьов.„Това, че човек може да се отрови от пипане на гъба всъщност е един от многото митове, които в България имаме за гъбите. Възможно е и в парковете да се срещнат отровни гъби, като мухоморката например, но това не би трябвало да става основание за притеснение”.Отравянията с гъби стават, когато човек бере гъби, обърква ги и след това ги яде, обясни експертът.„Симптомите при натравяне с гъби могат да са много разнообразни и е много трудно да бъдат обобщени с няколко думи. Това е нещо, което не би трябвало да попада в организма и организмът ще направи сам каквото може, за да го изхвърли. Първите симптоми ще са свързани със стомашно-чревно неразположение”.", "date": "2018.07.11", "title": "Опасни ли са гъбите, появили се по парковете в София след дъждовете"}
{"url": "http://www.cross.bg/podgotovka-aviatzionna-takticheski-1578865.html", "text": "/КРОСС/ Съвместната българо-американска подготовка „Тракийско лято” се провежда от 10 до 21 юли 2018 г. в района на военно формирование 32040 – Крумово.От българска страна в летателната тренировка ще вземат участие личен състав и авиационна техника от 24-та авиационна база и 3-та авиационна база – Граф Игнатиево, личен състав от 68-ма бригада „Специални сили”, представители на база за командване, управление и наблюдение (КУН) и сили и средства от Зенитно-ракетни войски – военно формирование 36 150 – Стара Загора.По време на съвместната българо-американска подготовка са планирани за изпълнение следните задачи: тактически полети на малка височина, превоз на войски и товари, тактически въздушен десант, визуално въздушно разузнаване, парашутни скокове, медицинска евакуация, зенитно-ракетно прикритие на стратегически обекти от критичната инфраструктура на страната, бойно маневриране за преодоляване на противовъздушната отбрана, включващо наземни средства и изтребители, тактически прехват на малоскоростна цел на малка височина и бойно търсене и спасяване съвместно със силите за специални операции и др. Задачите ще се изпълняват от основно летище Пловдив, а като тактическо летище за излитане, кацане и десантиране на товари ще се използва Чешнегирово.Основните цели на участието на българските Военновъздушни сили (ВВС) в съвместната подготовка са повишаване на оперативната съвместимост между екипажите в състава на международни оперативни сили, отработване на процедурите за изпълнение на елементи свързани с бойното използване на самолет С-27J, повишаване на теоретичната и тактико-специалната подготовка на бойните разчети от зенитно-ракетни войски, усъвършенстване на способностите на ръководителите на полети и усъвършенстване на процедурите на ВВС по всестранно логистично осигуряване и оказване на поддръжка като страна домакин.", "date": "2018.07.11", "title": "Започва съвместната българо-американска подготовка „Тракийско лято“"}
{"url": "http://www.cross.bg/ogromen-pozhar-izbyhna-v-predpriyatie-za-retziklirane-kraii-amerikanskiya-grad-denvur-1578857.html", "text": "/КРОСС/ Високите пламъци и гъстият черен дим се виждат от километри. Горят автомобилни части и метал, предаден са скрап. Няколко пожарни коли се борят с пламъците. Няма данни за жертви. Според местните власти няма опасност за неселението на града. Причините за пожара се изясняват.", "date": "2018.07.11", "title": "Огромен пожар избухна в предприятие за рециклиране край американския град Денвър"}
{"url": "http://www.cross.bg/zona-sinyata-varna-1578856.html", "text": "/КРОСС/ От днес във Варна е въведена синя зона за паркиране на автомобили в централната част на града. В бъдеще се очаква да бъде разширена.Подробна информация за синята зона във Варна можете да откриете на сайта на ОП „Общински паркинги и синя зона“.В центъра на Варна улиците са тесни, а паркираните автомобили са твърде много. За това община Варна се опитва да въведе синята зона от 2015 г., но това се случва едва сега заради дълги съдебни процедури.В синята зона са обособени над 2600 паркоместа, а 110 от тях са за хора с увреждания.Пред камерата на БНТ управителят на ОП „Общински паркинги и синя зона“ Младен Иванов заяви, че разрешеното кратковременно паркиране в синята зона е три часа. Може да се плати с текстово съобщение или с уникално мобилно приложение с виртуален портфейл, където се зарежда определена сума. Идеята е то да се разшири и да може да се използва и за градския транспорт. Приложението може да се изтегли от .Ще има три месеца гратисен период. Тези, които паркират неправилно, ще бъдат санкционирани спрямо Закона за движение по пътищата.Няма значение дали номерът на автомобила се изписва на латиница или на кирилица.Синята зона във Варна е разделена на четири зони, които касаят както живеещите в нея, така и юридическите лица. Те трябва да предоставят нужните документи, като цената за живеещите в района на синята зона е 5 лв. на месец или 55 лв. на година за първия автомобил. Юридическите лица могат да се възползват от локално платено паркиране за търговци за хора, които извършват дейност в зоната. Така те могат да получат подобно разрешение като това на живеещите в нея. Цената е 150 лв. на месец.Може да се закупи и служебен абонамент, който важи за цяла Варна, и се закупува едно паркомясто. Цената е 350 лв. на месец.Ако престоят в синята зона не се заплати, на автомобилите ще се постави скоба. Премахването ѝ струва 20 лв., като се добавя и такса за времето, в което автомобилът е бил с поставена скоба.Синята зона работи от 9 до 19 ч. Тези, които спират в синята зона извън работното ѝ време, могат да го правят безплатно.", "date": "2018.07.11", "title": "Синя зона за паркиране на автомобили влиза в сила в центъра на Варна"}
{"url": "http://www.cross.bg/miziya-kryshovenski-zaradi-1578852.html", "text": "/КРОСС/ Остава бедственото положение в три общини във Врачанско заради проливните дъждове и повишеното ниво на язовирите. На язовир Рогозен още вчера бяха задействани сифоните и монтирани допълнителни помпи. Остава и готовността за евакуация на населението от общините Мизия, Борован и Хайредин.В Мизия няколко улици бяха потопени във вода.Преди 4 години в Мизия обстановката беше инфарктна, когато по улиците можеше да се минава само с лодки, а къщите бяха под вода близо две седмици. Все още мнозина от хората не могат да възстановят домовете си, но на тази фон миналата нощ се случи поредното бедствие - порой наводни две улици.Пред камерата на БНТ жители на Мизия споделиха, че нощта е била безсънна и много тежка за тях. Детската градина в района е затворена, защото е наводнена, а заради изровения асфалт по улицата не могат да минат автомобили на спешни екипи, както и на жителите на района.Кметът на Мизия Виолин Крушовенски заяви, че след като улиците бъдат изчистени от отломките, ще бъдат засипани с чакъл, за да може да се минава по тях, а след това ще започнат ремонтно-възстановителните дейности.Този път се разминахме с по-малко повреди по комуникациите. Вървят две комисии - една, която оценява щетите на публичната инфраструктура, и друга, която оценява щетите по домовете.Крушовенски допълни, че засега няма данни за пострадали хора, а в момента тече отводняването на домовете на жителите. Публичната инфраструктура е засипана с кал, допълни той.Нивата на язовирите и реките се следят постоянно, като се подава ежечасно информация на Гражданска защита, заяви Крушовенски. Той допълни, че е възможно реките да придойдат заради преливащите язовири по каскадата на Борован и Хайредин. Той благодари на екипите на МВР и пожарната за своевременната им реакция.Бедственото положение остава в сила до 21 ч. на 16 юли.", "date": "2018.07.11", "title": "Остава бедственото положение в три общини във Врачанско след дъждовете "}
{"url": "http://www.cross.bg/danni-lichnite-feiisbyk-1578855.html", "text": "/КРОСС/ 565 хиляди евро - с толкова британският регулаторен орган за защита на личните данни смята да глоби Фейсбук. Това е максималният размер на санкция, която може да бъде наложена.Според британските експерти, социалната мрежа не е успяла да се справи с изтичането на чувствителна информация през консултантската компания „Кеймбридж Аналитика“.От Фейсбук обявиха, че ще коментират намерението за глобата „скоро“. През март стана ясно, че личните данни на милиони потребители на социалната платформа са използвани неправомерно. Информацията е събирана през приложение, създадено за „Кеймбридж Аналитика“.Консултантската компания, работила и за президента Доналд Тръмп, е използвала данните основно за политическа реклама.Скандалът доведе до редица мерки, които Фейсбук предприе, за да защити личните данни на потребителите си. Регулаторният орган на Острова изрази и опасения, че политически партии си \"купуват\" лична информация от \"брокери на данни\" и призова 11-те най-големи формации да одитират базите си данни.", "date": "2018.07.11", "title": "Британският регулаторен орган за защита на личните данни с глоба за „Фейсбук“"}
{"url": "http://www.cross.bg/petlite-yspya-loris-1578853.html", "text": "/КРОСС/ 20 години по-късно Франция отново ще има шанс да триумфира със световната титла! За последно Дидие Дешан изведе с капитанската лента \"петлите\" в онзи прословут финал срещу Бразилия, спечелен с 3:0, а ето че няколко лета по-късно Дешан отново може да вдигне трофея, този път като селекционер.Това стана факт, след като французите победиха с 1:0 другия претендент за титлата в лицето на Белгия. Единственото попадение реализира защитникът на Барселона Самюел Юмтити в началните минути на второто полувреме, а събитията се развиха пред погледа на президента Еманюел Макрон, който бе на трибуните на стадиона в Санкт Петербург.\"Червените дяволи\" на Роберто Мартинес пък се сбогуваха с мечтата си за триумф по терените на Русия. Е, остава им утехата, че ще спорят с един измежду Англия и Хърватия за третото място...Началото на мача бе добро за белгийците. Те се настаниха в половината на съперника и демонстрираха самочувствие, като атаките им доведоха до няколко опасни центрирания пред вратата на Лорис.Въпреки това \"петлите\" стояха компактно на терена и с малки изключения, не позволяваха да се стига до кой знае какви опасности пред вратата на Юго Лорис.Все пак в един случай вратарят на Тотнъм предотврати сигурно попадение при удар на Тоби Алдервейрелд, който стреля опасно в ъгъла след разбъркване в наказателното поле.Еден Азар също можеше да порази целта, но негов диагонален удар рикошира в главата на Варан и мина на сантиметри над горната греда.Французите обаче успяха постепенно да изнесат играта в по-предни позиции, а Оливие Жиру на два пъти се размина с топката при подавания към него в полето на Куртоа. Особено потресаващо бе едно отиграване на острието на Челси, който опропасти чудесен пас от Мбапе.Най-чистото положение през първите 45 минути дойде на сметката на Франция!Бенжамен Павар се измъкна зад защитата на \"червените дяволи\" и получи топката отдясно в наказателното поле, но Куртоа успя да избие удара му с крак и така двата отбора се оттеглиха на почивка при нулево равенство.Втората част започна по перфектен начин за \"петлите\", които откриха резултата след 51 минути игра!Антоан Гризман центрира от корнер към близката греда, Маруан Фелайни не успя да се пребори с Юмтити на втория етаж, за да може защитникът на Барселона да вкара за 1:0!Оливие Жиру продължи с пропуските. Нападателят можеше да удвои резултата малко след първия гол, но не се възползва от пас с пета на Мбапе.Белгийците реагираха, а в игра се появи Дрис Мертенс, който центрира опасно от десния фланг пред вратарското поле, но Де Бройне не успя да засече добре топката от въздуха и Лорис спаси.Последваха няколко опасни центрирания от двата фланга, но Ромелу Лукаку, който направи доста слаб мач, не успя да засече нито едно от тях. Аксел Витсел също опита да затрудни вратаря на \"петлите\" със силен удар от дистанция, но Лорис внимаваше и изби в корнер. В заключителните минути белгийците опитаха хаотичен натиск, който обаче не доведе до желаното изравняване.Вместо това \"петлите\" можеха да вкарат и втори гол, но резервата Толисо не успя да преодолее Куртоа. И така, Франция чака следващия си съперник, който ще стане известен тази вечер... ", "date": "2018.07.11", "title": "Франция победи Белгия и е на финал"}
{"url": "http://www.cross.bg/mili-semlur-ycheni-1578859.html", "text": "/КРОСС/ Корейски учени създадоха 49 клонинга на най-малкото куче в света, за да разберат причините за миниатюрния му размер, съобщи в. \"Дейли мейл\". Чихуахуата Мили влезе в Книгата на рекордите на Гинес , защото ръстът й е под 10 см и тежи само половин килограм.При раждането си тя е била толкова малка, че се е събирала в лъжица. Ветеринарите са мислели, че няма да оцелее, но стопанката й Ванеса Семлър от Флорида самоотвержено я хранила на два часа с капкомер.Миниатюрната Мили, която е вече на шест години, разнежи любителите на кучета от цял свят. Учени от фондацията за биотехнологични изследвания \"Соам\" в Сеул предложиха на Ванеса Семлър да я клонират, за да се опитат да определят генетичните предпоставки за малкия й ръст. Специалистите са използвали клетки на Мили, като са извлекли ядрата им и са ги трансплантирали в донорски яйцеклетки.Развилите се ембриони са поставени в сурогатна майка.Първите клонирани кученца на Мили са се родили през август миналата година. Те са 12 и живеят със семейство Семлър. Кученцата са много умни и игриви, като Мили. Характерите им са сходни. Външно те също много си приличат, но малко се различават на големина.\n\t\t\t\t\t", "date": "2018.07.11", "title": "Учени създадоха 49 клонинга на най-малкото куче на света (видео)"}
{"url": "http://www.cross.bg/duzhd-norilsk-duzhdove-1578860.html", "text": "/КРОСС/ Когато живееш в Норилск, на север от полярния кръг в Русия, едва ли очакваш нещо кой знае какво да се случи в града. Жителите му обаче бяха шокирани преди няколко дни, когато от небето се изсипа червен дъжд. Някои от тях решиха, че феноменът би трябвало да има метеорологично или геоложко обяснения, докато други приеха червената вода за божия гняв.Цветните дъждове не са най-честото природно явление, но не са и някакво невиждано събитие. Обикновено се дължат на голямо количество прах, \"вдигната\" от сухи райони на планетата, и донесена от вятъра на необичайни места. Миналата година нещо подобно се случи след урагана Ирма, когато пясък от Сахара \"валя\" с дъждовете над Европа. Според запознати с явлението, за \"кървав\" дъжд може да говорим, ако в близост до мястото на валежа има сух район или пустиня; и когато преваляването е кратко - обилни дъждове биха директно \"отмили\" цветния пигмент.Случаят в Норилск обаче не е нито едното, нито другото. За нещастие, причината за червения дъжд е по-прозаична и съвсем човешка. Фабриката на \"Норникел\", която се занимава с претопяване на никел и паладий, почиствала складовете си от огромни купчини ръжда, когато се извил силен вятър и вдигнат червеникавата маса във въздуха.Последвалият дъжд успял да поуплаши някои по-религиозни жители на Норилск, предаде Канал 3. Две години по-рано в същия град река Далдикан потече с кървавочервени води, а по неофициална информация причината отново е индустриално замърсяване.\n\t\t\t\t\t", "date": "2018.07.11", "title": "Кървав дъжд валя в Русия (видео)"}
{"url": "http://www.cross.bg/opera-starozagorskata-vida-1578861.html", "text": "/КРОСС/ Традиционните \"Летни музикални вечери на Античния форум - Стара Загора\" тази година включват няколко специално подбрани продукции, които ще бъдат показани в града на откритата сцена на древната Антична улица. На 19 юли от 21 ч. ще бъде представена музикалната драма \"Нестинарка\" от Марин Големинов с участието на солистите Анелия Димитрова - в ролята на Демна, Веса Тонова - Струна, Фиорди Лоха - Найден, Станко Танев - Старецът, Ивайло Янев - Колю, солисти и кордебалет на Старозагорската опера. Следващата вечер от 21 ч. ще прозвучат на открито любими песни на легендарните \"Дийп пърпъл\" и \"Рейнбоу\" под наслов \"Children in Time\" със специалното участие на Николо Коцев и \"Кикимора\" със солист Никола Здравков. Грандиозният концерт е в съпровод на оркестъра на Старозагорската опера под диригентството на Димитър Косев.Летните музикални вечери под звездите ще завършат с новия проект на Васил Петров \"Swinging rock\", който ще бъде представен за първи път на 24 юли от 21 ч. В концерта на певеца участват Военен биг-бенд с диригент капитан Цветомир Василев и оркестърът на Операта в Стара Загора.За първи път на 3 август е изявата на театъра във Видин в програмата на Летния фестивал за опера и балет на открито \"Крепост на вековете \"Баба Вида\". Организатори на първото издание на фестивала миналата година, което сложи началото, са Софийската опера и балет, община Видин и Министерството на културата. Тази година е предвидено културното събитие да се състои до старинната крепост \"Баба Вида\". Сцената за представленията ще е разположена в рова пред \"Баба Вида\", а декор ще е старинната крепост.Старозагорската опера ще представи \"Травиата\" от Верди. В ролята на Виолета Валери гостува Беса Лугичи от Косово, Алфред Жермон ще бъде Ивайло Михайлов, а в ролята на неговия баща Жорж Жермон е Иван Кабамитов. Режисьорската адаптация е на Славчо Николов, диригент е Владимир Бошнаков.В края на август под открито небе - на централния площад в Банско, ще се проведе деветото издание на Банско опера фест. Гостите ще имат възможност да се насладят на концерта \"Класиката среща \"АББА\" (23 август) с оркестъра на Старозагорската опера и на спектакъла на \"Бохеми\" от Пучини под диригентството на Найден Тодоров. Участват солистите Нина Андреева-Божков, Милен Божков, Руси Ников, Ивайло Джуров, Александър Марулев и др.", "date": "2018.07.11", "title": "Старозагорската опера играе на Античния форум, във Видин и Банско"}
{"url": "http://www.cross.bg/drygari-predsedatel-partiyata-1578862.html", "text": "/КРОСС/ Уважаеми другари,Обезпокоени от медийните изяви на наши другари, които през последните дни изобилстват в печатни и електронни издания, се обръщаме към Вас, с надежда, че на това ще бъде сложен край. Не намираме за редно, още по-малко отговорно, бивш председател на БСП да участва в очерняща партията и ръководството кампания, имайки предвид, че вече е имал възможност да покаже- как трябва да се „води” партията. Припомняме, че неговият стил на управление ни доведе до най-ниските резултати от последните години.                                                    Само след няколко месеца предстоят избори за Европейски парламент и местна власт. Дълбоко се съмняваме, че с подобни изявления тези „другари” помагат за спечелването им. А може би не искат БСП да сложи край на хегемонията на ГЕРБ?!Призоваваме критиките да бъдат след изборите, до тогава уважаемите другари, ако не искат да помагат, поне да не пречат. Вътрешнопартийните проблеми в БСП се решават на партийни форуми, а не през малкия екран. Политика и работа за партията се прави и когато не си на ръководен пост. Така доказваш, че си в БСП, заради идеи и каузи, а не за личен интерес, към днешна дата и за реваншизъм.  Вярвайки, че писмото ни ще бъде прочетено от „загрижените” другари, оставамеС уважение:", "date": "2018.07.11", "title": "Отворено писмо до членовете на Националния съвет на БСП"}
{"url": "http://www.cross.bg/mondial-tazi-hurvatiya-1578854.html", "text": "/КРОСС/ Тази вечер от 21:00 часа ще бъде изигран вторият полуфинален мач от Мондиал 2018, който ще определи съперника на Франция на финала на Световното първенство.Домакин на събитието е стадион \"Лужники\" в Москва, а в оспорвана битка се впускат Хърватия и Англия.Достигането до тази фаза на турнира е огромен успех и за двата отбора, но залогът вече е прекалено голям и едва ли някой да дръпне ръчната тази вечер. За последно \"Трите лъва\" участват на полуфинал през далечната 1990 година, докато \"шахматистите\" на Мондиал 98.Лошата новина е за хърватите, в които вече има доста натрупана умора след изиграни два мача по 120 минути. Първо тимът трябваше да реши изходът от осминафинала срещу Дания след изпълнение на дузпа, а след това и този срещу Русия на 1/4-финала.", "date": "2018.07.11", "title": "Хърватия и Англия се впускат в оспорвана битка по пътя към мечтата"}
{"url": "http://www.cross.bg/petrova-ivanov-ivan-1578845.html", "text": "/КРОСС/ Някой трябва да понесе отговорността за тази трагедия и това трябва да се случи мигновено. Такъв коментар даде депутатът от БСП Иван Иванов в студиото на „Тази сутрин” по повод инцидента на строежа на новото Народно събрание и фирмата, свързана със зам.-министър Султанка Петрова.Той посочи, че случилото се е показателно за стила на управление на тази коалиция и на Бойко Борисов, който назначава тези зам.-министри. „Разбира се, че има конфликт на интереси. За съжаление това може и да не е изолиран случай.”Най-логичният изход в момента е подаваното на оставка на г-жа Петрова, категоричен беше Иванов. Той добави, че Патриотите са заявили, че ще се борят с калинките във властта, а това според него е емблематичен случай.  ", "date": "2018.07.11", "title": " Иван Иванов: Случаят с фирмата на Султанка Петрова е показателен за управлението"}
{"url": "http://www.cross.bg/bulgariya-kitaii-dzhan-1578846.html", "text": "/КРОСС/ Проектът за АЕЦ „Белене” трябва да се реализира на пазарен принцип. Китайската страна има отворено и положително отношение. По този проект може да има двустранно и тристранно сътрудничество, може и многостранно. Това каза в предаването „Тази сутрин” на bTV негово превъзходителство посланикът на Китай в България Джан Хайджоу.Трябва да се обърне внимание на междуправителственото споразумение за мирното използването на атомната енергия. С общи усилия България и Китай постигнаха консенсус за подписването на това споразумение, каза посланикът.По думите му, АЕЦ „Белене” е само един от възможните проекти в тази област. С подписването на това споразумение двете страни изразиха положителното отношение по сътрудничеството в тази област, допълни той.Един от най-важните резултати, постигнати от ръководителите на двете страни, е изграждането на един глобален партньорски център в София. Основната цел е подпомагане на предприятията за инвестиции, каза още Джан Хайджоу.Той допълни, че много се радва, че в България се следи посещението на Ли Къциян и срещата 16+1 Китай и Източна Европа.„Това беше първото посещение от новия мандат на Ли Къцян, а България беше първата спирка на посещението в Европа. Също така, това посещение беше първо посещение от 18 години насам на китайския премиер. Ръководителите на двете държави имаха интензивни срещи и мероприятия, имаха пленарна среща и постигнаха широк консенсус\", допълни посланикът.", "date": "2018.07.11", "title": "Джан Хайджоу: АЕЦ „Белене” е само една от възможностите за сътрудничество между България и Китай"}
{"url": "http://www.cross.bg/ryski-voennoslyzheshti-ministerstvoto-1578851.html", "text": "/КРОСС/ Министерството на отбраната на Русия отрича информацията за руски жертви в Сирия, предава TACC.\"Няма никакви загуби на руски военнослужещи, както в провинция Дераа, така и като цяло на територията на Сирийската арабска република\", се казва в изявлението.По-рано в някои медии имаше информация за смъртта на 35 руски и сирийски военни мъже в резултат на самоубийствен атентат в южната част на страната.Ведомството заяви, че тази невярна информация се разпространява умишлено от екстремисти на терористичната групировка \"Ислямска държава“.\"Всички руски военнослужещи са живи, здрави и изпълняват задачи по предназначение в планов порядък\", добави Министерството на отбраната.", "date": "2018.07.11", "title": "Москва: Няма загинали руснаци в Сирия, всичко е лъжа"}
{"url": "http://www.cross.bg/nato-terorizma-aliansa-1578843.html", "text": "/КРОСС/ НАТО ще обсъжда ключови предизвикателства за сигурността като тероризма, отбранителните си способности и инвестициите за отбрана, което е и темата на основните разногласия между американския президент Доналд Тръмп и европейските му партньори, съобщава Ройтерс.Българската делегация ще бъде водена от президента Румен Радев, в нея участват вицепремиерите с ресори отбрана и външни работи. Очаква се на срещата на върха на НАТО да започне с предприсъединителни преговори с Македония.На прага на 70-тата си годишнина съюзът ще разисква адаптацията си към актуалната среда за сигурност, ще обсъдят политиката на \"Отворени врати\", утвърждаването на стабилност отвъд границите на Алианса и по-нататъшния принос в противодействието на тероризма и мисията на НАТО в Афганистан. Срещата на върха ще се проведе в новата главна квартира на Алианса в белгийската столица.", "date": "2018.07.11", "title": "НАТО обсъжда ключови предизвикателства за сигурността като тероризма и отбраната"}
{"url": "http://www.cross.bg/promeni-predsedatelstvo-rabota-1578842.html", "text": "/КРОСС/ Парламентът ще разгледа промени в правилника си за работа, свързани с доклада на Министерския съвет за решенията, взети по време на българското председателство на ЕС и приоритетите на австрийското председателство.Предложено ще бъде и първо гласуване на допълнения в Закона за лова и опазване на дивеча, както и на второ четене промени в т.нар. Закон за горивата, внесен от парламентарната група на \"Обединени патриоти\".", "date": "2018.07.11", "title": "Парламентът ще разгледа промени в правилника си за работа"}
{"url": "http://www.cross.bg/belgiya-macha-trump-1578844.html", "text": "/КРОСС/ Пристигането на президента на САЩ Доналд Тръмп в Брюксел за срещата на върха на НАТО остана незабелязано от най-високопоставените представители на властите на Белгия.Причината - протичащия по същото време в Санкт Петербург полуфинален мач между Франция и Белгия от Световното първенство по футбол, пише белгийската преса. По данни на вестника никой от държавното ръководство на Белгия не е посрещнал Тръмп, защото всички са гледали мача.Белгийският крал Филип и външният министър Дидие Рейндерс бяха на стадиона в Санкт Петербург, а премиерът Шарл Мишел следеше мача от една от фен зоните в град Брен льо Конт.", "date": "2018.07.11", "title": "Никой от държавното ръководство на Белгия не е посрещнал Тръмп - всички гледали мача"}
{"url": "http://www.cross.bg/raiichev-reagirame-dobre-1578847.html", "text": "/КРОСС/ Европейците много добре разбираме, че рано или късно трябва да си направим армия. Дори най-простото е да направим 10 000 граничари и добре да си затворим границите. Това не се прави, защото никой не иска да дава пари. Това каза в предаването „Тази сутрин” Андрей Райчев.По думите му, има два въпроса, които напрягат Европа.„Най-големият е мигрантският и проблемът е, че реагираме по различен начин. Вторият въпрос е Русия – има истерично отношение към Русия”.Тръмп може да се превърне в трети фактор, който напряга Европа. Не е толкова важно как ще реагираме, колкото това да реагираме заедно, каза Райчев. ", "date": "2018.07.11", "title": "Андрей Райчев: Европейците много добре разбират, че рано или късно трябва да си направят армия"}
{"url": "http://www.cross.bg/leva-povod-evrostat-1578848.html", "text": "/КРОСС/ В интервю за , директорът на пътната агенция, инженер Светослав Глосов, заявява \"Пускаме търга за магистралата през Кресненското дефиле\". Това ще е най-голямата обществена поръчка за пътната агенция, подчертава той. информира и че евродепутатът Светослав Малинов е поискал санкция за страната ни по повод изграждането на магистрала \"Струма\" както и за строителството в Пирин. Малинов се мотивира с факта, че в Кресненското дефиле живеят ценни животински видове.\"България е с най-висока смъртност в Европейския съюз\", информира . Данните са на Евростат за 2017 година. Раждаемостта у нас е сред най-ниските в Общността, отбелязва още европейската статистическа служба.\"Психологията е най-желаната специалност в университета\", пише  и дава подробности в днешния си брой за първото класиране на кандидат-студентите в Софийския университет. УНСС е пълен още на първо класиране. Новата мода във ВУЗ-овете е специалността \"комуникационен мениджмънт\", допълва вестникът.\"Тютюнджиите скептични за сделката с Китай\", пише . Сега нивите пустеят, а младите хора са напуснали селата, където се отглежда тютюн, обясняват те по повод информацията, че Китай има готовност да изкупува нашенския тютюн.Според вестник , от столичната община използвали всякаква медицинска документация, за да осигурят предимство на деца като хронично болни за прием в детските ясли и градини. \"Над 4 хиляди деца са приети неправомерно\", пише на първа страница на вестника.  От организацията \"За качествена и иновативна образователна система\" са сезирали прокуратурата и кмета на София. разказва пространно как децата ще прекарат лятната ваканция в различните населени места. Броим 500 лева за лятна занималня, 125 лева на седмица е цената за участие в клуб за танци в Пловдив. Най-скъпи са курсовете по математика и английски език.\"Странно е защо най-силният глас срещу закона за горивата, който вкарва правила в този бизнес, е на вицепремиер\", пише в коментар на . Става дума за един милиард лева повече в бюджета, сега е време разделно за тези пари, пояснява изданието. Днес законопроектът трябва да бъде разгледан в пленарната зала на парламента на второ четене.София бие Сан Франциско по скок на цената на имотите, информира . Искат до две хиляди евро на квадрат за неремонтиран апартамент. Все пак Евростат отчита забавяне на ръста на цените у нас.Опозиционният  пише \"България вече не е интересна за чуждите инвеститори\". Констатацията е на компанията \"Ърнст енд Янг\", Сърбия се очертава като новата топ дестинация.Всички вестници днес отразяват и поредния потоп в Мизия след обилните валежи.", "date": "2018.07.11", "title": "Преглед на печата"}
{"url": "http://www.cross.bg/veshtestvo-novichok-suznanie-1578849.html", "text": "/КРОСС/ Отровеният с \"Новичок\" британец е дошъл в съзнание, съобщи Ройтерс.Агенцията припомня, че Чарли Роули беше отровен преди десет дни с нервнопаралитичното вещество \"Новичок\".Лекари разкриват, че той се намира в критично, но стабилно състояние.Британската полиция обяви, че последните две жертви на отравяне с нервнопаралитично вещество новичок трябва да са имали досег със съда, в който се е намирало отровното вещество и който е източник на замърсяването, съобщават британските медии.За съжаление другата отровена Доун Стърджис почина в неделя. Бившият руски разузнавач Сергей Скрипал и дъщеря му бяха отровени през март с \"Новичок\".", "date": "2018.07.11", "title": "Отровеният с \"Новичок\" британец вече е в съзнание"}
{"url": "http://www.cross.bg/brezhnev-andreii-godini-1578850.html", "text": "/КРОСС/ В Крим почина Андрей Брежнев, внук на генералния секретар на КПСС Леонид Брежнев. Това съобщи неговият приятел във \"Фейбук\" Сергей Менделеев.\"Ужасна новина от Крим - напусна ни приятелят и другарят Андрей Брежнев. Имаше толкова много планове, толкова много опит... за мен това беше чест \", пише той.Андрей Брежнев издъхна на 56 години.Внукът на генералния секретар на Централния комитет на КПСС е роден през 1961 г. в Москва. В края на 90-те години на миналия ХХ в. Андрей Брежнев беше предложен за заместник-кмет на Москва от партията на Жириновски. В периода 2004-2014-те години е бил член на Комунистическата партия, през 2014 г. той е избран за първи секретар на Централния комитет на \"Комунистическата партия на социална справедливост\" (ЦК на КПСС).", "date": "2018.07.11", "title": "Почина внукът на Леонид Брежнев"}
{"url": "http://www.cross.bg/shest-ybiti-i-raneni-pri-samoybiiistven-atentat-v-pakistan-1578840.html", "text": "/КРОСС/ Самоубийствен бомбен атентат по време на изборен митинг уби минимум шест души, включително виден местен политик, и рани 36 други в Северозападен Пакистан във вторник, съобщи полицията, цитирана от AFP и \"Фокус\".Нападението е насочено към кампания, организирана в град Пешавар от Националната партия Авами, която и в миналото е била цел на ислямистки бойци заради острата си опозиция срещу екстремистки групи като талибаните. Бомбеното нападение стана няколко часа след като говорителят на Пакистанската армия каза, че има заплахи за сигурността преди националните избори, насрочени за 25 юли. ", "date": "2018.07.11", "title": "Шест убити и 36 ранени при самоубийствен атентат в Пакистан"}
{"url": "http://www.cross.bg/rodeni-na-yuli-1578838.html", "text": "/КРОСС/ Александра Фол, композитор и пианистАлександър Симов, журналист, депутат от „БСП за България“ в 44-ото НСДаме Стойков, председател на Спортен клуб „Локомотив“ (София)Княз Кирил Преславски, инвестиционен банкер ", "date": "2018.07.11", "title": "Родени на 11 юли"}
{"url": "http://www.cross.bg/arizona-byri-byrya-1578841.html", "text": "/КРОСС/ Впечатляващи кадри от голяма пясъчна буря в американския щат Аризона.Стена от пясък, достигаща почти 3 километра на височина, мина през района на град Финикс. За известно време бяха спрени полетите на летището, а 30 хиляди души останаха без ток,съобщава AZ Central.Съобщава се и за паднали дървета, повредени автомобили и отнесени покриви.В Аризона наричат пясъчните бури \"хабуб\", което е арабска дума, използвана от жителите на Судан за големите пясъчни бури там. Такива бури не са необичайни за Аризона между средата на юни и средата на септември.", "date": "2018.07.11", "title": "Огромна пясъчна буря връхлетя американския щат Аризона"}
{"url": "http://www.cross.bg/obgrazhdaiite-se-samo-s-hora-1578835.html", "text": "/КРОСС/ Обграждайте се само с хора, които ще ви водят нагоре. Просто животът вече е пълен с такива, които искат да ви дърпат надолу.                                                                                                  Джордж Клуни ", "date": "2018.07.11", "title": "Обграждайте се само с хора..."}
{"url": "http://www.cross.bg/olga-vyara-nikodim-1578834.html", "text": "/КРОСС/ Житие на света великомъченица Евфимия ВсехвалнаСв. Евфимия Всехвална Прехвална. Византийска мозайка от VI в. Byzantine mosaic of St. Euphemia of the 6th century. Porec, Basilica of Euphrasius. Св. Евфимия се чества на 16 септември, когато пострадала, а на 11 юли се възспоменава чудотворството на нейните свети мощи. То било проявено във време на ІV вселенски събор в Халкидон.РечникТоя събор бил свикан при император Маркиан и императрица Пулхерия в 451 г. Повод за свикването му дала ереста на александрийския патриарх Диоскор и на цариградския архимандрит Евфихий. Тези еретици лъжливо учели, че Иисус Христос не е имал две природи - божествена и човешка, а само една - божествена.На събора най-много се проявил цариградския патриарх Анатолий и йерусалимския патриарх Ювеналий. Спорове и доказателствата и от двете страни не довеждали до никакъв край. Тогава патриарх Анатолий предложил - и православни, и еретици да напишат поотделно своето вероизповедание и двете да ги поставят в ковчега, в който били мощите на света Евфтимия. На това се съгласили всички.Двете вероизповедания били написани и поставени върху мощите на великомъченицата. Ковчегът бил затворен и с царски печат запечатан, а още и военна стража била поставена. Тогава всички прекарали три дни в пост и молитва. Когато на четвъртия ден отворили ковчега, всички видели, че православното изповедание стои в дясната ръка на светицата, а еретическото - под нейните нозе. Така с Божия сила спорът бил решен в полза на православните.Житие на света равноапостолна княгиня ОлгаСвета благоверна Олга била съпруга на киевския княз Игор. След ранната смърт на съпруга си тя поела управлението на княжеството до пълнолетието на своя син Светослав. Княгиня Олга деятелно се заела да благоустроява държавата. Обикаляла всички области на страната и навсякъде оставяла следи от мъдри грижи, като въвеждала в управлението ред и правосъдие. С това тя спечелила любовта на народа и се прославила като мъдра управителка.Русите през Х в. били още езичници. Но още в средата на ІХ в. всред тях започнало да прониква християнството. На някои места били построени църкви и християните свободно извъшвали богослужение. Такава църква имало и в гр. Киев. Княгиня Олга наблюдавала живота на християните, могла да узнае за тяхната вяра и да направи сравнение със славянското езичество. Със своя светъл и проницателен ум тя схванала, че езичеството не могло да възпита такива люде, каквито са християните. Беседите с християнски учители й открили небесната чистота и висота на християнското учение. Нейното сърце било пленено от евангелската истина. Но Олга не се решавала да приеме кръщение в Киев, понеже се страхувала от вълнения между старейшините и народа, които, като езичници, не били разположени към християнската вяра. От друга страна, тя желаела да изслуша най-точни наставления във вярата в самата столица на християнството, за да не допусне някаква грешка. Княгиня Олга искала лично да види всичко най-хубаво в най-хубавата вяра, за да я възприеме с пълно убеждение на ума и сърцето. За тая цел в 955 г. тя се отправила в Цариград. Там император Константин Багренородни я приел с големи почести. Патриарх Полиевкт я наставил във вяра и я удостоил със св. кръщение, в което тя била наречена Елена. \"Благословена си ти всред твоя народ - казал й патриархът, - понеже обикна светлината и остави тъмнината. Тебе ще благославят руските синове!\"Благоверна Олга се върнала в Киев дълбоко убедена в превъзходството на християнската вяра. Тя вече не могла да не желае да се обърнат към християнската светлина и другите, които оставали в езически мрак. Преди всичко, като любяща майка, тя говорела на сина си за тази вяра: \"Аз опознах истинния Бог, сине - казала му тя - и се радвам. Ще Го познаеш и ти и ти ще се радваш. Християнската вяра е светлина и радост за душата. Чрез животворното си действие върху душата тя сама говори за своя неземен произход, за своето божествено достойнство. Приеми тая вяра и не само не ще съжаляваш, но ще се считаш най-щастлив, както аз считам себе си най-щастлива!\" Светослав обаче обичал много славата, мислел само за битки и отговорил на майка си: \"Как аз едничък да приема друг закон? Цялата ми дружина ще се смее на това.\" Макар и да не искал да слуша за светата вяра, той не пречел на другите да я приемат. Мнозина, като слушали убедителната проповед на княгинята, приемали св. кръщение. В древните руски паметници се говори, че св. Олга посяла първите семена на християнскатат вяра в своя млад внук Владимир и в неговите братя. Цели 12 години св. Олга разпространявала светата вяра далеч зад пределите на Киев. Тя умряла на 11 юли 969 г.Летописецът преподобни Нестор, завършвайки своите известия за благоверна Олга, пише: \"Тя била предтеча за християнството в нашата земя, както зорницата пред слънцето, както зората пред пълната светлина, както месечината нощем; тъй тя светела всред неповярвалите люде. Тя първа из Русия се изкачила в Царството небесно. Руските синове я хвалят като началница. Тя и след смъртта си моли Бога за Русия, а нетленните й мощи продължават да вършат чудеса.\"Според мнението на някои историци света Олга - Елена била българска княгиня и следователно отишла в Русия вече християнка.Кратко животоописание на Св. Никодим СветогорецСв. Никодим Светогорец е православен църковен писател от гръцки произход. Роден е на о. Наксос. Получил образованието си в Смирна. От 1775 г. се подвизавал в Св. Гора Атонска. През 1783 г. приел схима и дълго време живял като затворник. Почти 30 години посветил на редактирането и подготовката за печат на класическите си трудове по аскетика - св.преп. Симеон Нови Богослов, св. Григорий Палама и други подвижници. Превел и редица католически произведения, в частност книгата на монаха Лоренцо Скуполи (XVII в.) \"Духовна бран\". (Преведена от св. Теофан Затворник под името \"Невидимата бран\", книгата добила голяма популярност).Освен преводи, житийни, вероучителни и назидателни трудове, св. Никодим Светогорец е оставил и екзегетически книги. Той е съставил тълкувания на Съборните послания и тълкувание на Посланията на св.ап. Павел. Коментарите се основават главно на творбите на Блажени Теофилакт и Екумений Трикски и съдържат множество забележки и подробни азбучни указатели. При работата си св. Никодим използвал и ръкописа на митрополит Митрофан Смирненски (IX в.), намерен от него в един от Атонските манастири.Св. Никодим поразявал своите съвременници със задълбоченото си познаване на Библията, части от която знаел наизуст.През 1955 г. Константинополската църква причислила Никодим Светогорец към сонма на светците.Паметта му се празнува на 1 юли.", "date": "2018.07.11", "title": " Св. вмчца Евфимия Всехвална. Св. равноап. княгиня Олга. Преп. Никодим Албански"}
{"url": "http://www.cross.bg/chasa-provede-sofiyaot-1578837.html", "text": "/КРОСС/ София.От 09.00 часа ще се проведе заседание на Народното събрание.***София.От 10.00 часа Министерският съвет ще проведе седмичното си заседание.***София.От 08.30 часа работещите в националното радио  ще изразят недоволството си пред сградата на БНР. Повод за протеста на радиоработниците е липсата на прозрачност и ясни критерии при разпределението на бюджета на БНР и изключително ниското заплащане на труда на по-голямата част от работещите в медията.***София.От 10.30 часа пред Министерството на земеделието ще се проведе Фестивала „От нашата ферма - с любов за вас!\".***София.От 12.30 часа кметът на София Йорданка Фандъкова ще посети новоизграждащото се депо на „Метрополитен\", където ще види първия пристигнал влак за третата линия на метрото. Депото се намира на ул. Житница\" (на територията на гараж Земляне). По-късно ще инспектира и строителството на метростанцията на кръстовището на булевардите „България\" и „Гешов\".***София.От 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия към ВСС.***София.От 18.30 часа в парка пред блок 105 в жк. „Дружба 1\" ще се проведе протест срещу ново строителство в парка между бл.105 и 108 СУ в жилищния комплекс.***Благоевград.От 09.30 часа в зала № 5 на Община Благоевград ще се проведе първа пресконференция по проект „Обновяване на многофамилни жилищни сгради в Община Благоевград\".***Бургас.От 11.00 часа в „Капитанска зала\" нa хотел „България\", ул. „Александровска\" 21, EVN България ще проведе пресконференция.***Варна.От 11.00 часа при палатковия лагер на родителите и близките на деца и възрастни с увреждания във Варна, пред сградата на Регионалния исторически музей е предвиден флашмоб. Поводът е навършването на един месец от създаването на протестния палатков лагер на родители на деца/лица с уврежадния във Варна.***Варна.От 10.00 часа в зала „Варна\" на Община Варна ще се проведе пресконференция за дуалното обучение. Организатори са дирекция „Образование и  младежки дейности\" и Професионалната гимназия по горско стопанство и дървообработване „Николай Хайтов\"***Пловдив.Общински съветници от ГЕРБ в Общински съвет - Пловдив ще се срещнат с граждани. Георги Василев, от 16.00 до 18.00 часа в офиса на ГЕРБ в район „Южен\" на ул.\"Академик Петър Динеков\"№1А. Ани Лафчиева, от 17.00 до 18.30 часа в офиса на ГЕРБ в район „Източен\" на ул.\"Коста Паница\"№5. Емил Русинов, от 17.30 до 19.00 часа в офиса на ГЕРБ в район „Източен\" на ул.\"Коста Паница\"№5. ", "date": "2018.07.11", "title": "Предстоящи събития в страната за 11 юли"}
{"url": "http://www.cross.bg/windows-momentni-dnes-1578833.html", "text": "/КРОСС/ На днешната дата през 1346 г. Карл IV е избран за император на Свещената Римска империя.През 1733 г. е осветена катедралната църква на Санкт Петербург, известна като Петропавловски събор - най-високата сграда в града (122,5 м).През 1829 г. по време на Руско-турска война (1828-1829) руски отряди овладяват Месемврия (днес Несебър) и Анхиало (днес Поморие).През 1884 г. е съставено десетото правителство на България, начело с Петко Каравелов.През 1890 г. в Япония се провеждат за първи път избори.През 1919 г. в Холандия е въведен 8-часов работен ден.През 1921 г. след активната намеса на Червената армия Монголия става независима от Китай, като се създава Народна Република Монголия.През 1950 г. Пакистан се присъединява към Международниян валутен фонд (МВФ) и Световната банка.През 1960 г. публикуван е романът „Да убиеш присмехулник\" на американската писателка Харпър Ли, в който става дума за расовата несправедливост.През 1971 г. се е състояла премиерата на рок операта „Исус Христос суперзвезда\" от Андрю Лойд Уебър.През 1979 г. космическата станция „Скайлаб\" се завръща на Земята.През 1987 г. според ООН населението на Земята преминава границата от 5 млрд. души.През 1995 г. армията на босненските сърби завзема мюсюлманския анклав Сребреница. Падането на Сребреница стана непосредствен повод за военната операция срещу Република Сръбска.През 2001 г. американската компания за моментни фотоапарати „Полароид\" обявява банкрут, след като не успява да разработи цифров фотоапарат за моментни снимки и губи пазари.През 2006 г. Microsoft прекратява поддръжката на Windows 98 и Windows Me.През 2006 г. за 11 минути седем бомби избухват в жп влакове в предградията на Мумбай, Индия, при което са убити 209 души, а 700 са ранени.", "date": "2018.07.11", "title": "11 юли в историята"}
{"url": "http://www.cross.bg/samoletut-chast-postradalite-1578839.html", "text": "/КРОСС/ Един е загинал, а 20 са ранени при самолетната катастрофа в Претория.Класически модел на самолет от 50-те години се разби край летището в административната столица на Южна Африка. Машината се блъснала в склад и се разцепила на няколко части.Четирима от пострадалите са в критично състояние.Самолетът е бил реставриран наскоро. Трябвало е да отлети до Египет, Хърватия и Австрия преди да кацне в Холандия, където да бъде изложен в музей.Засега не е ясно колко души е имало на борда и дали част от пострадалите не са били на земята.Самолетът е паднал в населен район в северната част на града.   ", "date": "2018.07.11", "title": "20 ранени при самолетната катастрофа в Претория"}
{"url": "http://www.cross.bg/zhivo-miziya-duzhdove-1578836.html", "text": "/КРОСС/Бум на студенти за лятна практика. Кои са най-желаните професии?Промени във времето - промени в здравето. Каква е взаимовръзката?Отново бедствие в Мизия - какви са щетите след поройните дъждове?Синя зона във Варна. Как ще се паркира в морската столица?Хората с увреждания и пазарът на труда. Гост: Гълъб Донев, секретар по социална политика на президента;Пътят на Турция - коментар на проф. Владимир Чуков и д-р Любомир Кючуков;Вандали изпочупиха информационните табели за „Седемте Рилски езера\". Колко ще струва подмяната им?В „Денят започва с футбол\": Кои отбори ще играят на финала? Прогнозата на актьора Стефан Щерев .Ще строим ли АЕЦ „Белене\" с китайски инвестиции и какво още беше постигнато на срещата в София? В студиото - посланика на Китай Джан Хайджоу;Защо 72-годишната баба Иванка притежава пистолет? И как живеят хората в Софийското село Световрачене след обира на пенсиите им?Ще подаде ли оставка зам.-министър Султанка Петрова след инцидента в бившия Партиен дом? В студиото - депутатът от БСП Иван Иванов;Докъде ще стигне конфликтът между лидерите на Съединените щати и Европа? Политологът Андрей Райчев преди срещата на НАТО в Брюксел;Защо четири години след водното бедствие, което отне животи в Мизия, улиците отново се превърнаха в реки? На живо: Какви щети нанесе наводнението?Колко са опасните язовири у нас и готови ли са съоръженията да поемат още дъждове? Министърът на икономиката Емил Караниколов;На живо: Защо журналистите от БНР отново излизат на протест?След обилните дъждове - хиляди гъби в парковете на София. На живо: Опасни ли са за здравето на хората и животните;Драма с щастлив край- Как спасителната акция в Тайланд развълнува света?Телефонни измамници на съд след разследване на Нова.Тина Иванова ни среща с една от жертвитеОтново наводнение в Мизия. На живо - какви са щетите в Северозападна България?Над 2 милиона долара завещание за училище в най-бедния регион у нас. Уникален разказ за едно дарение и история като на филм ", "date": "2018.07.11", "title": "Теми и гости в ефира"}
