{"url": "http://www.cross.bg/zhena-dete-pomosht-1591571.html", "text": "/КРОСС/  Полицията задържа 24-годишен мъж, барикадирал се в дома си, след като ранил три жени и дете, съобщиха от МВР.Към 19.05 часа в полицията е получен сигнал за инцидент в столичния кв. \"Христо Ботев\". Според първоначалната информацията, при конфликт, младеж на 24 години е нанесъл наранявания с хладно оръжие на три жени и дете, след което се е затворил в дома и отказал да го напусне.Пристигналите на място полицейски екипи от СДВР, Първо РУ и Специализираните полицейски сили са предприели действия за безопасното му извеждане. Той е задържан в Първо РУ.Екипи на Спешна помощ са откарали пострадалите за прегледи и оказване на медицинска помощ, като сред тях евентуално по-сериозно е състоянието на най-възрастната жена.\"Получен е сигнал за пребита в дома си жена, полицията е подала, че е прободена с нож. Веднага е изпратен екип на Бърза помощ, който установява 70-годишна жена с мозъчно-черепна травма и в шок. Жената веднага е откарана в противошокова зала на УМБАЛ \"Царица Йоанна - ИСУЛ\". В същото време полицията отново вика линейка за още пострадали. Изпратени са общо три линейки на един и същ адрес. Има дете, около 10 години, с черепно-мозъчна травма, но контактно, и около 40-годишна жена в същото състояние. Закарани са в УМБАЛСМ \"Н.И.Пирогов\", съобщи говорителят на Центъра за спешна медицинска помощ - София Катя Сунгарска, цитирана от \"Фокус\".По думите ѝ на адреса е имало и мъж в истерична криза с кръв по себе си. Установено е, че кръвта по тялото му не е негова и не се нуждае от хоспитализация. Той е бил отведен в Районното полицейско управление за разпит. ", "date": "2018.12.13", "title": "Млад мъж рани 3 жени и дете в София и се барикадира в дома си"}
{"url": "http://www.cross.bg/vlast-borisov-pravitelstvoto-1591560.html", "text": "/КРОСС/  Накратко: оцеляването на премиера е уравнение с три важни променливи. Първата е способността на Борисов да се отдръпва и да бъде прикриван медиийно от неудобни теми. След интервюто с един резервиран и хрисим Слави Трифонов, премиерът не е имал сериозна медийна изява. Това снишаване е стандартен пиар ход, с който се цели негативите от скандалите да бъдат обрани от по-долните нива в йерархията на ГЕРБ.Второ, правителството предколедно раздава подаръци. Това също е стандартна маневра на управляващите в тежка ситуация - сега и Макрон опитва тази стратегия във Франция. В България тя минава през по-щедър бюджет за догодина, вдигане на пенсиите, подкрепа за деца с увреждания и т.н. Много от тези мерки са оправдани с оглед на общото политическо и икономическо развитие на страната. Не е оправдано обаче раздаването на милиарди от излишъка на бизнес партньори. Но пък така може да бъде купена манифестация на този или онзи бранш в подкрепа на правителството.И трето, формулата на оцеляването на кабинета е функция от компромисите и отстъпките, които то прави на скрити и официални партньори от бизнеса и политиката. Номинално правителството остава, но властта му намалява, като части от нея се отдават за ползване на трети лица. Това по същество е тиха феодализация.Някои от тези лица са официални партньори на ГЕРБ в управлението. Т.нар. Патриоти например се сдобиха наскоро с два нови феода: политиката на България по отношение на Македония и защитата на българските превозвачи пред Брюксел. В първия феод изглежда ще господства великият \"воевода\" Каракачанов. След тежкия скандал с раздаването на българско гражданство - политика, която от години е лицето на ВМРО, \"воеводата\" получи като компенсация югозападната тема Македония плюс лиценз да води индиректни преговори с премиера Заев. И Каракачанов ги поведе, както си знае - от спора за езика, през идентичността на Самуил, та чак до общата ни историята до 1944 година. След тези преговори не се знае дали въпросната обща история ще бъде призната от македонците, но със сигурност рязко ще намалеят шансовете ни за обща история днес.В тази ситуация става все по-неясно дали българската политика към Западните Балкани остава същата като по време на европредседателството или по-скоро преминаваме към \"патриотизация\" на темата. Мълчанието на премиера по въпроса е свидетелство за (временна?) феодализация на този аспект на външните ни отношения - като един вид дар за ВМРО. Целта е пообруленият Каракачанов да набере малко капитал преди европейските избори. По подобна логика малкият \"воевода\" Джамбазки получи \"територии\" на запад - в и около Брюксел. Там той ще трупа дивиденти, организирайки панаири, шествия с тирове и антиевропейски кампании.Докато официалните партньори в коалицията получиха феоди на югозапад и в Далечния запад, ДПС разшири своите вакъфи в съдебната власт, в антикорупционните агенции, в медиите и в някои министерства (икономика и екология например, които е време да се слеят под името Министерство на икономическите интереси и защитата им от околната среда). Тези вакъфи от години вече превръщат ДПС в ключов партньор на Борисов, както и на всички други партии с претенции за управление. Корнелия Нинова също разбра тази проста истина и открито повдигна въпроса за потенциална коалиция с ДПС.Вакъфът е феодална единица в Османската империя, състояща се от имоти и население, чрез която публична институция е набирала средства за своята издръжка. Големите джамии например са имали такива феоди. Този модел се използва от ДПС като бизнес стратегия - части от медии, банки и служби имат за основна цел издръжката на партията и нейното почетно ръководство.Политическа власт - хидроинженерен проект - политическа власт прим. Съдебна власт - студен резерв - съдебна власт прим. Медийна власт - закон за медиите - медийна власт прим. Това са основните обороти, които Движението завърта. А сегашното отслабване на Борисов допълнително ги ускорява. Но понякога засилването му също ги е ускорявало, така че в това отношение строга корелация няма.В медиите нещата са ясни: без самоотвержената подкрепа на медиите на/около ДПС правителството не би оцеляло. Както и те едва ли биха оцелели без правителството. Казано другояче: става дума за взаимен интерес и затова тези медии се сдобиха със законодателна инициатива и законодателна рецепция в НС.По-важни са нещата в съдебната власт. След като бе обявен \"позитивният\" доклад на ЕК за напредъка на България, започна дружен правителствено-депесарски напън за унищожаване на последните острови на независимост в съдебната власт. Към момента извън вакъфите институционално остава Лозан Панов и затова той е обект на политически, медиен, дисциплинарен, данъчен и антикорупционен натиск. Напълно случайно съвпадение на действията на институции и служби в една държава, в която няма проблеми с медиите и съдебната власт. (Това е ирония.)Третото българско правителство на Бойко Борисов започва да прилича на Второто българско царство по времето на Иван Шишман: Каракачанов отцепи темата Македония, Джамбазки властва на запад в Брюксел, а феодалните имения на ДПС и на други местни деспоти се разширяват. Усилва се и външният натиск от изток да дадем територия и суверенитет срещу тръби и ядрена енергия. \"Бизнесът\" в лицето на КРИБ и на други велможи също вижда възможности за правителствени отстъпки срещу опортюнистична подкрепа - и затова търси по-изгодни васални договори.В някакъв смисъл политиката винаги е въпрос на договорености и взаимни отстъпки. Но те трябва да са в съзвучие с обществения интерес. При настоящата феодализация обаче има опасност точно той да бъде пожертван. ", "date": "2018.12.13", "title": "Как България тихо се феодализира"}
{"url": "http://www.cross.bg/stoichkov-avtograf-topka-1591538.html", "text": "/КРОСС/  Повече от 2000 души се наредиха на опашка за „Христо Стоичков. Историята\" с автограф от легендата на българския футбол и за снимка с единствената Златна топка, присъждана на българин. Началото на националното турне за представянето на „Христо Стоичков. Историята\" започна в сряда, а желаещите да се докоснат до Камата, до биографията му и до Златната топка получиха възможност да го направят при осигурен максимален комфорт. За сигурността на събитието се погрижиха професионалистите от VIP Security, под чийто надзор опашката се движеше с динамично темпо и никой не остана разочарован. За чакащите имаше осигурен подкрепителен кетъринг.Сред първите, наредили се за автограф, беше целият отбор на Обединен футболен клуб София - над 40 деца и младежи и техните треньори, ръководители и родители получиха възможност да почерпят вдъхновение от Стоичков. Трогнат от вниманието, големият български футболист реши да извади трофея си от специалната стъклена витрина и даде специално разрешение на децата не само да се снимат, но и да докоснат статуетката с пожеланието един ден някой от тях да донесе на България следващата Златна топка.„Футболистите могат да се забавляват. И това беше наша отговорност - както се забавлявахме по време на тренировъчния процес, така се забавлявахме и на терена събота и неделя\", каза Стоичков пред медиите по време на една от почивките.Събитието продължи над четири часа, а Камата отказва да си тръгне, докато всички, които са го уважили, не получат автограф. Трима професионални фотографи се погрижиха нито един миг от срещата със Стоичков да не остане незапечатан. Един от тях бе и легендарният Бончук Андонов, чиито снимки илюстрират луксозната биография „Христо Стоичков. Историята\". Именно Бончук Андонов разпозна световния шампион и спринтьор Николай Антонов-Таланта, който беше чакал над два часа. Стоичков развълнувано приветства спортиста.Турнето на Христо Стоичков, „Историята\" и Златната топка продължава. Днес, 13 декември, Модерния ляв се завръща в родния Пловдив, където домакин на срещата с автографи ще бъде веригата книжарници „Хермес\". На 15 декември лично кметът на Ямбол ще посрещне легендарния футболист в зала „Диана\", където се очакват над 1000 души. В неделя Стоичков ще посети Бургас, където книжарници „Хеликон\" и Гранд хотел и СПА „Приморец\" ще посрещнат всички желаещи да получат автограф. Турнето ще приключи на 18 декември във Варна, където щафетата на домакинството поемат Orange Center и Grand Mall Varna. ", "date": "2018.12.13", "title": "Хиляди (по)читатели и приятели взеха автограф от Христо Стоичков в Двореца на културата"}
{"url": "http://www.cross.bg/tihol-igra-evroshans-1591561.html", "text": "/КРОСС/ Тихол Мутафов от Плевен има повод за двойна усмивка. Този безспорен късметлия в игрите на „Евробет\" само за две седмици грабна две големи печалби от любимата си числова игра „Еврошанс\".Според Тихол числото 7 се е оказало определящо за неговия успех, защото то „упорито\" се намесва във всяка от печалбите му. Това число е неизменна част от неговите предвиждания и освен това точно 7 е броят на числата, с които играе щастливецът. Съвпаденията не спират дотук, защото двете печалби, които плевенчанинът отнася също започват с числото 7. Първата страхотна сума, която Тихол  печели е 7 264 лева. Не след дълго идва още една добра новина - букмейкърът потвърждава за втора петцифрена печалба и този път 35-годишният късметлия прави светкавична транзакция от 7 510 лева. „Супер съм щастлив, още свиквах с мисълта за първата печалба, а веднага след нея дойде и втората. „Еврошанс\" е игра на късмета и аз съм много доволен, че попаднах сред печелившите.\", споделя Тихол. Тегленията на играта „Еврошанс\" можете да следите в пунктовете на „Евробет\" и онлайн на .  ", "date": "2018.12.13", "title": "Супер късмет в пункт на „Евробет“ в Плевен"}
{"url": "http://www.cross.bg/roling-richards-kiiit-1591543.html", "text": "/КРОСС/  Кийт Ричардс - китаристът на британската рок група \"Ролинг стоунс\", е отказал алкохола \"през повечето време\".През изтеклата година Ричардс си е позволявал само понякога чаша вино или бира, сподели самият той в интервю за сп. \"Ролинг стоун\", цитирано от БТА. Легендарният рокaджия е известен със своя бохемски начин на живот.\"Край. Просто ми омръзна. Дойде време да се откажа от пиенето\", каза 74-годишният китарист.\"Интересно е да свириш трезвен\", добави рокаджията във връзка с неотдавнашното турне на \"Ролинг стоунс\" из Европа, което започна в Хамбург.През април 2019 г. започва турнето на рок ветераните в Северна Америка.Промяната в начина на живот на Кийт Ричардс се оценява и от останалите членове на групата. Другият китарист на \"Ролинг стоунс \" Рони Ууд каза по този повод:\"Ние вече сме на по 70 години, а рокът ни е сякаш сме на 40, разбирате ли?\"", "date": "2018.12.13", "title": " Кийт Ричардс от The Rolling Stones вече не пие "}
{"url": "http://www.cross.bg/bili-drevnostta-hlyab-1591554.html", "text": "/КРОСС/  Храните винаги са били културен символ за държави, континенти и цели времеви периоди.В древността храната е била основен поминък и начин, по който населението е формирало ежедневието си.Тези древни периоди са били в основата на откриването, производството и разпространението на храната в медицината, диетите, културната идентичност, важна за социални, религиозни и политически фактори.Гърците и римляните са били не само философи и владетели на империи, те са също така фермери, търговци и потребители на храни.Ето и кои са едни от основните храни в древността:Семената са били основна разменна единица в търговските отношения. Някои от тях имат стойността на злато.КиноаНародите от района на Андите са познавали тази храна още преди пет хиляди години. По популярност тя отстъпвала само на картофите. Много хора сравняват киноа с ориза и смятат, че е зърнена култура. Всъщност дребничките зрънца киноа са семената на растение, \"братовчед\" на спанака и цвеклото.Лилавите и розови картофиТе са били основно средство за препитание и лечение на много заболявания.Една от най- известните напитки в древността е Комбуча.Представлява нещо като ферментирал чай. Комбуча или чаена гъба е вид гъба, симбиотична колония от бактерии и дрожди. През 250 г. пр. Хр. хората от династията Ян в Китай консумирали напитка от ферментирал чай. Наричали я „елексир на безсмъртието\".Няколко века по-късно в Русия, тя била известна като „чаен квас\", в Австрия я наричали комбухер, а в Америка - комбуча, но на много хора била позната просто като „гъбата от Манджурия\"Основните римски храни са били чесън, краставици и босилек.Царе и императори още тогава са разбирали важните свойства на спирулината, която се води един изключително древен продукт.Прабългарите са предпочитали да ядат месо. Древните царе са смятали, че месото от щъркел е най-вкусно. Благородниците са обичали да се хранят с пшеничен хляб, рядкост е било по-бедните да имат такъв хляб на трапезата си. Те се хранели предимно с ръжен хляб. ", "date": "2018.12.13", "title": "С какво са се хранели императорите и обикновените хора от древността"}
{"url": "http://www.cross.bg/infarkt-riskut-chasa-1591548.html", "text": "/КРОСС/  Шведски учени установиха, че рискът от инфаркт по празниците е най-висок на Бъдни вечер в 22 часа, тъй като тогава се натрупва най-много стрес, пише в. \"Дейли мейл\".Екип от института \"Каролинска\" в Стокхолм сравни данните за 280 хиляди инфаркта, регистрирани в период от 16 години. Най-висок пик те бележат на 24 декември към 22 часа. Учените обясняват този факт с увеличеното чувство за тревожност и с натрупания стрес, особено във възрастовата група на над 75-годишните и хората със сърдечносъдови проблеми и диабет.Шведските специалисти са изчислили точно с колко се увеличава рискът от инфаркт на Бъдни вечер - с 37 на сто. Самата Коледа на 25 декември също е доста рискова, когато процентът вероятност за получаване на инфаркт е 29 на сто.По Нова година възрастните и хората с диабет и сърдечносъдови проблеми също трябва да внимават. Тогава рискът от инфаркт се повишава с 20 на сто.През останалите дни от годината най-опасни се оказват понеделниците. В началото на новата седмица рискът от инфаркт се увеличава с 10 процента. Най-опасният час през деня е 8 часа сутринта, когато се регистрират 60 процента от инфарктите.", "date": "2018.12.13", "title": "Рискът от инфаркт по празниците е най-висок на Бъдни вечер в 22 ч. "}
{"url": "http://www.cross.bg/robot-ryski-kostyum-1591528.html", "text": "/КРОСС/  Високотехнологичен робот, представен на откриването на научен форум в Ярославъл, излъчено по руска телевизия, се оказа мъж в специален костюм, съобщи Асошиейтед прес.Организаторите на форума използваха \"робота Борис\", за да разведрят аудиторията. Той демонстрира танцувалните си умения и каза няколко реплики.Снимачният екип на руска държавна телевизия \"Россия 24\" го помисли за истински и излъчи кадрите като пример за руските технологични постижения.Интернет потребителите обаче забелязаха липсата на сензори, характерните за човек движения и други несъответствия. Така стана ясно, че Борис всъщност е човек, облечен в костюм, който се продава в магазините под името \"Альоша\" за равностойността на 3800 щатски долара.В социалните мрежи руснаците шегувито коментират, че техният робот е \"сто процента руски\" и е \"наистина родно производство\". От \"Россия 24\" обаче публикуваха отговор, в който заявяват, че са станали жертва на пропагандна медийна атака атака. От \"Гардиън\" разкриват, че информацията за фалшивия руски робот-човек е била публикувана първо в руската информационна агенция \"МБХ Медиа\", която е основана от политическия опонент на Путин - Михаил Ходорковски.\n\t\t\t\t\t", "date": "2018.12.13", "title": "Високотехнологичен руски робот се оказа мъж в костюм"}
{"url": "http://www.cross.bg/shekat-strasbyrg-sherif-1591563.html", "text": "/КРОСС/  Френската полиция започна операция в квартал на Страсбург, където за последно е видян заподозреният нападател от Коледния базар, предадоха Ройтерс и Асошиейтед прес.Във вторник вечерта 29-годишният Шериф Шекат откри стрелба на коледен базар в Страсбург. При атаката загинаха трима човека, а 13 бяха ранени. Нападателят избяга и се издирва.Елитните сили на френската полиция са разположени на улица в квартала Нойдорф, където е обособен периметър за сигурност.Френски полицейски представител каза, че силите на реда предприемат операцията само въз основа на предположение, че заподозреният Шериф Шекат може да се укрива в района.По-рано днес властите съобщиха, че такси е откарало Шекат до този квартал във вторник вечерта след нападението на Коледния базар. Смята се, че нападателят е бил ранен при престрелка с полицията същата нощ..Повече от 700 членове на френските сили за сигурност са задействани за издирване на 29-годишния Шериф Шекат, заподозрян за атаката в източния френски град.При пристигането си в Брюксел за срещата на върха френският президент Еманюел Макрон каза, че тази вечер в Страсбург ще пристигне френският вътрешен министър Кристоф Кастанер.По-рано френското правителство призова демонстрантите, известни като \"жълтите жилетки\", да не протестират този уикенд след нападението на коледния базар в Страсбург.Междувременно германската полиция продължава издирването на Шекат, като усилията им насочени в граничния район с Франция.Федералната прокуратура на Германия се включи в следствените действия във връзка със стрелбата в Страсбург, предаде ТАСС, като цитира в. \"Тагесшпигел\".Според германското издание е заведено дело по подозрение в убийство, опит за убийство и нанасяне на тежка телесна повреда. Една от причините за започване на разследването от прокуратурата е, че шестима германски граждани са получили психологическа травма, макар и да не са пострадали при нападението. Прокуратурата подчерта, че основното следствие се води от френските власти. ", "date": "2018.12.13", "title": " Спецчасти блокираха квартал, където може да се крие Шериф Шекат "}
{"url": "http://www.cross.bg/banevi-nikolaii-evgeniya-1591562.html", "text": "/КРОСС/  Окончателно Евгения и Николай Баневи остават в ареста. Решението е на Апелативния специализиран съд. Малко след произнасянето му двамата дадоха импровизирана пресконференция в съдебната зала.Разговорът с медиите беше поискан и специално разрешен от съдебния състав. След като чу, че молбата за по-лека мярка за неотклонение е неоснователна, бизнес семейството обяви, че продължава битката си, за да докаже, че не е извършвало длъжностни и данъчни престъпления, нито че има офшорни сметки, в които държи над милиард лева, изпрани от източването на четири приватизирани дружества:\"Чрез вас искам да се обърна и към българската общественост. Тя би ли поискала оставките веднага на Цацаров и на Гешев, ако не открият един милиард по сметките в Швейцария? Не можеш да се изцепиш пред цялото общество и да кажеш: \"Николай Банев има в швейцарска сметка милиард лева. Това е абсурдно. Нямам един цент. Жалко...\", каза Банев, а Евгения Банева допълни - \"Дай Боже да ги имаме\".Така те коментираха думи на главния прокурор Сотир Цацаров и заместника му Иван Гешев Николай и Евгения Баневи.Според съдебния състав събраните в над 120 тома доказателства са достатъчни да се направи изводът, че с майката на Банев Николай и Евгения Баневи са действали близо 13 години като организирана престъпна група.Свидетелски показания пък показвали, че на свобода двамата могат да се укрият или да извършат друго престъпление.След няколкочасово закъснение започна заседанието на Специализирания апелативен съд, на което ще стане ясно ще останат ли окончателно в ареста Николай и Евгения Баневи.Нов том с доказателства отложи днес с три часа заседанието на Апелативния специализиран съд, пред който Николай и Евгения Баневи обжалват задържането си под стража. В ранния следобед заседанието все пак започна.Заедно с майката на Банев те са обвинени, че като организирана престъпна група са източили четири предприятия, укрили са данъци за милиони и са изпрали 600 милиона евро.Преодолявайки застаналите между него и медиите служители на Съдебна охрана, Николай Банев каза:„Целият този процес беше като „селска вечеринка\". Искам да ви попитам, знаете ли в една банка, която цитират, като ЕВ ДЖИ, тя е публична банка, регистрирана на Лондонската фондова борса, как можеш да вкараш 600 милиона, изпрани евро. Това е някакъв пълен смях\".По-късно Банев употреби пред журналисти други популярни изрази, за да опише разследването, като \"крадецът вика дръжте крадеца\".Ден след екстрадирането им от Франция съдия Антон Урумов им наложи най-тежката мярка за неотклонение заради опасността да се укрият на свобода.Така смятат и наблюдаващите прокурори - заради високия стандарт на Баневи и съмненията, че разполагат с достатъчно сметки в чужбина, и заради обвиненията за длъжностно присвояване, данъчни престъпления и пране на пари на над един милиард лева.В първия си публичен коментар в съдебната зала миналия петък Евгения и Николай Баневи определиха като абсурдни обвиненията, че от 2005 г. до ареста им в Ница, освен семейство, били организирана престъпна група, източила четири предприятия, а парите от престъпленията депозирали в офшорни сметки. Отрекоха и да са се укривали, защото не искали да живеят като бегълци.От вчера част от групата им официално е и майката на Николай Банев - Мария, на която прокуратурата отрежда важна роля в престъпното сдружение. Заради напредналата ѝ възраст тя е на свобода срещу парична гаранция от 10 000 лева.Тезата на Баневи е, че всички приватизирани предприятия са имали колективни управления и няма как нещо там да се е случвало по личната воля на Николай или Евгения. Това показват и доказателства, внесени по-рано днес. Последната дума ще е на съда.Защитата още заявява, че съпрузите трябва да бъдат освободени, защото те не само не се крият, а са имали намерение да се приберат в България веднага след като са разбрали, че срещу тях е образувано досъдебно производство. Самите Баневи твърдят, че не искат да прекарат живота си като бегълци от правосъдието.Знае се, че по делото има използвани СРС-та, като в рамките на разследването са подслушвани Баневи и свързани с тях на лица. ", "date": "2018.12.13", "title": "Евгения и Николай Баневи остават окончателно в ареста "}
{"url": "http://www.cross.bg/konkyrsa-dell-mladite-1591553.html", "text": "/КРОСС/  За втора поредна година Dell Technologies е ключов партньор на конкурса EntrepreGirl, който по традиция търси и награждава дами с високи постижения в бизнеса. Фокусът на състезанието и тази година беше върху отличаването на  най-добрите проекти и практики, давайки възможност за изява на младите предприемачи както в България, така и в цял свят.Последният етап от конкурса EntrepreGirl за млади дами предприемачи се проведе пред международно жури, в състава на който влиза и Катерина Атанасополу,  Маркетинг директор на Dell за Централна и Източна Европа. Конкурсът се организира от Българския център на жените в технологиите (BCWT) и има за цел да развие предприемачески умения сред младите дами, предизвиквайки ги да споделят своите свежи идеи със света.Само 10 състезатели достигнаха финалната фаза на онлайн представянето, в която всеки има само 7 минути, за да презентира проекта си по най-впечатляващия начин. Виртуалната сесия на живо се проведе пред седемчленно международно жури, състоящо се от дами, представители на различни сектори.\"В Dell виждаме равните възможности и разнообразието като сила, която стимулира иновациите в бизнеса и играе ключова роля за успеха на компанията. Ще продължим да подкрепяме проекти, които насърчават младите умове и равните възможности от самото начало на развитието им \"- каза Катерина Атанасополу,  Маркетинг директор на Dell за Централна и Източна Европа за конкурса.През последните четири години EnterpreGirl насърчава повече от 200 български момичета и млади жени да споделят идеите си. Петото издание вече е отворено за нови кандидати, като в конкурса могат да се включат жени от цял свят на възраст от 16 до 25 години.Повече информация за конкурса можете да намерите на  ", "date": "2018.12.13", "title": "Dell подкрепя EntrepreGIRL – конкурсът, който дава възможност за изява на младите жени"}
{"url": "http://www.cross.bg/grisho-grigor-kudeto-1591532.html", "text": "/КРОСС/ Зимата и понижаващите се температури преместиха тренировъчния лагер на Григор Димитров в началото на месеца. Той се готвеше за новия сезон в Монако, където живее, когато не е на турнир. Първата ни ракета сменяше лекоатлетическата писта с фитнеса, но студеното време не правеха тренировките му на корта сред най-приятните.Това принуди Гришо да отлети за Лас Вегас, където го очакваше новият човек в щаба му - Андре Агаси. Американската легенда готви българина за започващите след по-малко от месец турнири в Австралия, а компания на Григор прави и добрият му приятел Райън Харисън.", "date": "2018.12.13", "title": "Гришо тренира здраво с Агаси в слънчевия Лас Вегас"}
{"url": "http://www.cross.bg/razvitie-evro-banka-1591559.html", "text": "/КРОСС/  Българската банка за развитие (ББР) и Китайската банка за развитие (КБР) сключиха днес финансово споразумение на стойност 300 млн. евро. Договорът бе подписан от Стоян Мавродиев, главен изпълнителен директор и председател на УС на ББР и Чен Ю, комисар по международно сътрудничество за България на КБР в присъствието на посланика на Китайската народна република Н. Пр. Джан Хайджоу и зам.-министъра на икономиката Лилия Иванова. Средствата са част от договорения през юли заем от 1,5 млрд. евро, който ще бъде усвоен на траншове. Той бе подписан по време на Седмата годишна среща на правителствените ръководители от Китай и страните от Централна и Източна Европа през юли 2018 г., в рамките на която се състоя и първата среща на Междубанковата асоциация Китай - ЦИЕ, домакинствана от Българската банка за развитие. Това е най-големият проект от финансовата инициатива на Китайската банка за развитие във формата „16+1\", чрез която Китай ще предостави 2 млрд. евро на държавите от ЦИЕ. Близо 75% от тези средства са предвидени за България. Този ресурс може да бъде под формата на двустранни заеми от КБР към ББР, както и да се използва за съвместно кредитиране, синдикирани заеми, проектно финансиране, участие във фондове за дялово финансиране, подкрепа на проекти от взаимен интерес и други проекти, договорени впоследствие между ББР и КБР, включително по инициативата „Един пояс, един път\".", "date": "2018.12.13", "title": "Българската и Китайската банки за развитие подписаха споразумение за 300 млн. евро"}
{"url": "http://www.cross.bg/suvet-bulgarskata-institytzii-1591555.html", "text": "/КРОСС/  Българската народна банка не може да предоставя кредити и гаранции под каквато и да е форма, включително чрез придобиване на дългови инструменти, на Министерския съвет, на общините, както и на други държавни и общински институции, организации и предприятия.Това реши окончателно парламентът с приетите промени в Закона за Българската народна банка.По отношение на персоналната независимост е предвидено при прекратяване на правомощията на член на Управителния съвет решението за това да бъде отнесено за разглеждане пред Съда на Европейския съюз.При упражняване на макропруденциалния надзор БНБ наблюдава, идентифицира и оценява въздействието на системни рискове върху кредитните институции и банковата система, гласува НС. ", "date": "2018.12.13", "title": "БНБ няма да дава кредити на Министерския съвет и общините "}
{"url": "http://www.cross.bg/prieha-po-speshnost-ninova-v-bolnitza-1591558.html", "text": "/КРОСС/  Днес председателят на БСП Корнелия Нинова бе приета по спешност в УМБАЛСМ \"Пирогов\" с абсцес. Направена й е хирургическа намеса. Абсцесът е отворен и дрениран. По нейно желание тя няма да остане в болницата и ще продължи с домашно лечение.", "date": "2018.12.13", "title": "Приеха по спешност Нинова в болница"}
{"url": "http://www.cross.bg/otkritiya-bronzova-arheologicheskite-1591552.html", "text": "/КРОСС/  Националният исторически музей (НИМ) показа археологическите си открития през 2018 г. - златни и сребърни съкровища, изящни древни предмети и културни ценности. Изложбата ще е в рамките на един месец.Експозицията е озаглавена \"Археологическите открития на НИМ. Обекти, съкровища и проучватели през 2018 г.\"За първи път могат да се видят част от стотиците златни и сребърни монети, пръстени, обеци, накити, обкови и други, открити в крепостта Калиакра. Намерено е малко глинено гърне, изровено под опожарена къща от края на XIV век. На специален екран бяха показван филм, заснет с дрон, за разкопките, разкрили най-голямото съкровище от този период по нашите земи.Според специалистите изключително ценни са 10-те жълтици с изображения на ликовете на четирима императори от края на VI - началото на VII век. Сред експонатите е и рядка бронзова тежест за кантар с изображение на византийска принцеса от VI вeк, както и бронзова лампа с предполагаем египетски произход от същия период. ", "date": "2018.12.13", "title": "НИМ показа археологическите си открития през 2018 г."}
{"url": "http://www.cross.bg/raiioni-temperatyri-ymeren-1591551.html", "text": "/КРОСС/  В  следобедни часове от югозапад облачността ще  се увеличава. Ще бъде почти без валежи. Вятърът ще стане от запад-югозапад и ще е слаб до умерен. Максималните температури ще са между 3° и 8°.През нощта в западните райони, а утре и в източните ще има слаби валежи, не са изключени и поледици.В Западна и Централна Северна България преваляванията ще са предимно от сняг. В останалите райони валежите ще бъдат предимно от дъжд. Ще духа слаб, в Дунавската равнина до умерен, вятър от изток-североизток.Минималните температури ще са между минус 5° и 0°, максималните - между 2° и 7°През почивните дни ще преобладава облачно време. В събота превалявания ще има на малко места и ще са слаби. В крайните северозападни райони, където ще е почти тихо и с температури близки до 0°, ще превалява сняг, в останалата част от страната, където ще духа слаб до умерен вятър от юг-югоизток, ще се затопли и преваляванията ще са от дъжд. В неделя валежите ще са на много места в страната, повишава се и вероятността за по-съществени количества.", "date": "2018.12.13", "title": "Валежите ще започнат отново тази нощ"}
{"url": "http://www.cross.bg/pari-parite-zaplatite-1591547.html", "text": "/КРОСС/  Коледните бонуси на полицаите ще са по 100 лева, защото няма пари за повече, каза вътрешният министър Младен Маринов в коментар на искането на Синдикална федерация на служителите в Mинистерство на вътрешните работи (СФСМВР) парите за Коледа да са по 385 лева.Маринов разпоредил проверка как са харчени парите на МВР и станало ясно, че след като били платени заплатите за декември, остават по 100 лева на човек, включително и на наказаните. Така парите за бонуси общо са около 5 млн. лева.Колкото до 100-те милиона, отпуснати на среща при премиера в началото на годината - парите били дадени за увеличение на заплатите, като в тях били включени и заплатите на новоназначените служители, докладва Маринов. И поясни, че няма как да бъдат прехвърляни пари от различни пера в бюджета за заплати.Трябва да се намери консенсус между големите желания и възможностите, посочи Маринов. През 2019 г. увеличението ще е 10% върху основната заплата. Така тези полицаи, които имат стаж над 15 години в МВР, ще получат около 12-13% увеличение, защото то се отразява и върху частта за прослужено време.Заместникът му Стефан Балабанов допълни, че няма от къде да се намерят повече пари.", "date": "2018.12.13", "title": "По 100 лева коледен бонус за полицаите, нямало повече пари "}
{"url": "http://www.cross.bg/zona-indystrialna-maritza-1591542.html", "text": "/КРОСС/  Министерският съвет одобри трансфер в размер на 3 720 000 лв. по бюджета на община „Марица\" за обект „Реконструкция на пътно кръстовище - Пътна връзка „Пловдив - АМ „Тракия\" (възел „Запад\")\" с път за село Радиново и Индустриална зона „Марица\".Съоръжението е първи етап от големия проект за реконструкция и разширение на Голямоконарско шосе. Той обхваща участъка от бул. „Дунав\" до транспортен възел „Царацово\" и кръстовището за Индустриална зона „Марица\" и е на територията на общините Пловдив и „Марица\".Ремонтът на съоръжението е важен, защото ще осигури транспортните връзки на Индустриална зона „Марица\" с АМ „Тракия\" , както и с град Пловдив и Околовръстния път за Асеновград.Паралелно с изграждането на кръстовището ще бъдат подменени всички подземни комуникации и ще бъде поставена нова тръбно-канална мрежа. Така, при следваща подмяна на кабели няма да се налага ново разкопаване. До края на годината се очаква да бъде издадено и строително разрешение за обекта.Реконструкцията ще стартира през април  и ще приключи до октомври следващата година.Средствата се осигуряват за сметка на преструктуриране на разходите и/или трансферите по централния бюджет за 2018 г.", "date": "2018.12.13", "title": "Стартира 1-ви етап от реконструкцията на Голямоконарско шосе "}
{"url": "http://www.cross.bg/myasto-diana-suchetano-1591541.html", "text": "/КРОСС/  Спортният талант на „Еврофутбол\" - Диана Петкова, подобри рекорда на България на 100 м съчетано плуване по време на Световното първенство на 25 м басейн в Китай, като постигна време 1:01,72 мин. Така 18-годишната пловдивчанка се класира на 22-ро място в дисциплината. Резултатът й е само пет десети по-слаб от този, който бе достатъчен на последната полуфиналистка - китайката Чан Ян (1:01,24 мин.). На Диана й остава да се плува на 50 и 100 м свободен стил в своя дебют на такова голямо състезание за мъже и жени.На последен пост на смесената ни щафета микс Диана преплува 50 м св. стил за 24,52 сек. (с летящ старт), а квартетът ни в състав Габриела Георгиева (28,35), Любомир Епитропов (бруст - 27,24), Антъни Иванов (бътерфлай - 23,46) се нареди на 18-о място с 1:43,57 мин. от 47 тима. Другият Спортен талант на „Еврофутбол\" - Светлозар Николов, също стана част от ново национален рекорд - този път в състава на щафетата ни 4 х 100 м св. стил. Зарко, заедно с Йордан Янчев, Калоян Братанов и Антъни Иванов записаха 3:19.51 минути, като така подобриха предишното върхово постижение на щафетата на ЦСКА (3:24,08 мин.) отпреди 30 години.На 100 м съчетано Светлозар даде 56,75 сек., което му отреди 31-о място. Предстои му участие и на 400 м съчетано плуване. „Еврофутбол\" желае още много успехи и победи на талантливите ни плувци!", "date": "2018.12.13", "title": "Спортният талант на „Еврофутбол“ – Диана Петкова с рекорд и 22-ро място на Световното по плуване"}
{"url": "http://www.cross.bg/georgi-godina-hydozhnitzi-1591540.html", "text": "/КРОСС/  При голям интерес премина благотворителният търг в полза на Клиниката по Детска хирургия в УМБАЛ \"Св. Георги\" Пловдив. За втора поредна година съвместна инициатива събира Медицински университет - Пловдив, Обединението на жените социалистки - район Централен и Младежката организация на БСП в града. Десет от най-изявените пловдивски художници се включиха с картини и подпомогнаха благородното дело. Произведенията на Стефано Поповски, Моника Роменска, Милен Сиромашки, Лили Кичукова, Геракси Гераксиев, Георги Терзиев, Васил Стоев, Кирил Иванов и доайена на Дружеството на пловдивските художници Иван Поповски - Джовани бяха емоционално представени от художничката Вихра Григорова, която също участва със свои картини.„Благодаря на всички добротворци, които се включиха. Със събраните средства ще бъде закупен инфузомат -  високотехнологичен уред за вливания на разтвори, от който  детската клиника има огромна нужда. Изключително съм радостен, че и тази година успяваме да помогнем.\", заяви младият лекар д-р Любомир Паунов, който е основен организатор на благородната инициатива и председател на Младежкото обединение в БСП.Ангелина Божилова припомни, че миналата година акцията  бе под надслов „Деца помагат на деца\". „Със свои рисунки през 2017 се включиха млади художници от детски школи в Пловдив и Асеновград  и бе събрана сумата от 2400 лева, която бе дарена на Отделението по Онкохематология в университетската болница. Уверена съм, че нашето взаимно сътрудничества в името на децата ще продължи\", каза председателката на жените социалистки в  район Централен.Всички произведения бяха изкупени, като някои от тях намериха своите притежатели още преди търга, а на други цената се покачи двойно, като събраната сума надвишава 5000 лева. Щастливи притежатели на художествени творби станаха присъстващите представители на медицинската общност, областният лидер на социалистите Георги Гергов и народният представител Георги Търновалийски, както  и други ценители на  изобразителното изкуство.  ", "date": "2018.12.13", "title": " Благородна инициатива събра над 5000 лева за Детска хирургия в УМБАЛ \"Св. Георги\""}
{"url": "http://www.cross.bg/plovdiv-godinata-ministur-1591537.html", "text": "/КРОСС/  Младши автоконтрольор Стойчо Яковски от Областната дирекция на МВР в Пловдив получи наградата \"Полицай на годината 2018\". Той беше награден от вътрешния министър Младен Маринов и главния прокурор Сотир Цацаров. На 10 ноември 4-годишно момченце си глътна езика и колабира по време на демонстрациите на \"Специализираните полицейски сили\" край зала \"Чайка\" в Пловдив.Малкият Павел наблюдавал заедно с родителите си действията на командосите, когато си глътнал езика и припаднал. Суматохата и виковете на майката за помощ прекъснаха словото на директора на полицията в Пловдив - старши комисар Атанас Илков, който заедно с гостуващия под тепетата зам.-министър на вътрешните работи Стефан Балабанов и други полицаи веднага затичаха към момченцето.Полицаят Стойчо Яковски от сектор \"Пътна полиция\" спаси живота на 4-годишното дете, като му оказа първа помощ. След това момченцето бе транспортирано в болница. Тържествената церемония \"Полицай на годината 2018\" се проведе за 25-та поредна година.На събитието присъства цялото професионално ръководство на МВР, вицепремиерът и министър на отбраната Красимир Каракачанов, главният прокурор Сотир Цацаров, заместникът му Иван Гешев, шефът на НСлС Борислав Сарафов, столичният кмет Йорданка Фандъкова и депутати. На церемонията бяха отличени полицейски служители и колективи от цялата страна, постигнали високи професионални резултати през годината. ", "date": "2018.12.13", "title": " Обявиха полицая, спасил 4-годишно дете, за №1 на 2018 г. "}
{"url": "http://www.cross.bg/banevi-evgeniya-semeiistvo-1591544.html", "text": "/КРОСС/  Пред българския народ Баневи са най-големите престъпници. Вярвайте, на моменти се питам: Аз човек ли родих, или сатана?\". Това каза майката на Евгения Банева - Мария Генчева, която се появи днес в Апелативния съд, предаде bTV.\"Аз не казвам, че те са невинни. Някой да чу такова нещо? Но има съд, който съд ще се произнесе\", уточни тя.По думите ѝ върху Евгения и Николай Баневи се упражнява репресия и вероятно са най-репресираното семейство. Генчева коментира и обвиненията срещу съпрузите:„Така както се говори, че „Полимери\" калкулирано можеше да даде толкова и толкова милиона, искам да ви попитам има ли нормален човек, който да ликвидира бизнес, носещ му такива дивиденти? Народът го е казал - кокошката, която снася златно яйце, не се коли! Заводът въобще не е бил това, което господин Борисов (премиерът Бойко Борисов) казва и това ще се докаже, че е така\".Апелативният специализиран съд трябва да реши дали да потвърди мярката за неотклонение \"задържане под стража\" на семейство Баневи. Заседанието обаче започна със скандал. Съдебна охрана се опита да ограничи възможността семейство Баневи да бъдат записани от журналисти, въпреки изричното им желание. На семейството не бе позволено да обясни на медиите как всичките им заводи са стигнали до фалит.След това пък бе представен нов том с доказателства, заради което заседанието по същество бе отложено с 3 часа. ", "date": "2018.12.13", "title": "Майката на Евгения Банева: На моменти се чудя човек ли родих или сатана?"}
{"url": "http://www.cross.bg/rabota-mesetzi-godina-1591545.html", "text": "/КРОСС/ Безработицата постоянно намалява през последните месеци, заяви пред БНР Кремена Калчева - директор на Главна дирекция \"Услуги по заетостта\".Тя уточни, че през зимните месеци броят на хората без работа леко се увеличава, предвид сезонния характер на редица икономически дейности. Въпреки това безработицата като цяло е по-ниска в сравнение с 2017 година:\"В края на октомври е с 0,8% по-ниска от миналата година и приблизително същото, колкото е било през септември като равнище на безработица. Разликите в процентите са с 1/10 средно месечно през зимните месеци до този момент\".Младите хора без работа намаляват като процент и като абсолютен брой от общо регистрираните безработни в бюрата по труда, посочи Калчева и добави, че те са около 13,7%, което е около 26 500 младежи до 29 години. Има лек ръст обаче на безработицата при следващата възрастова група - на хората между 30 и 50 години. Към днешна дата има около 12 хил. свободни активни работни позиции, посочи още Кремена Калчева.За тази година повече от 200 хил. безработни са намерили своята работа чрез бюрата по труда, добави тя. ", "date": "2018.12.13", "title": "Спад на безработицата при младите, ръст при тези на средна възраст"}
{"url": "http://www.cross.bg/zaharova-severen-gazoprovoda-1591546.html", "text": "/КРОСС/  Говорителят на руското външно министерство Мария Захарова предположи, че европейските парламентаристи, които вчера приеха резолюция срещу газопровода \"Северен поток\" 2, вероятно разчитат на глобалното затопляне или възнамеряват да преминат към дърва за огрев, предаде ТАСС. В някои страни закриват АЕЦ, а в същото време призовават за отказ от руския газ. На дърва ли ще минават? Но и за тях се знае, че отнякъде трябва да се вземат, отбеляза тя в четвъртък по време на брифинг.На 12 декември Европейският парламент призова да бъде прекратен строежът на разширението на газопровода \"Северен поток\". Резолюцията, приета по доклада \"За реализацията на Договора за асоцииране ЕС-Украйна\", бе утвърдена с 433 гласа \"за\", 105 \"против\" и 30 въздържали се. Причина за призива е ключовата роля на Украйна в европейската енергийна мрежа, се посочва в съобщение на ЕП. Според евродепутатите доизграждането на газопровода, който заобикаля Украйна, \"е политически проект, който представлява заплаха за европейската енергийна сигурност\".Обявявайки се против енергийното сътрудничество, неговата диверсификация, придаването на действително съвременен характер на сътрудничеството - това е просто безумие за Европа, която се нуждае от енергоносители, отбеляза Захарова. Ако евродепутатите разчитат на глобалното затопляне - това е добра перспективна история, въпросът е само в сроковете, иронично добави тя.Русия \"не за първи път се сблъсква с блокиране на мирни, изгодни и перспективни енергийни проекти от страна на европейските политици\", цитира руската агенция думите на Захарова. Тези хора, много от които се представят за изразители на мнението на хората, просто са под контрола на определени лобистки групи, а понякога и непосредствено на специални служби, категорична е тя.\"Чии интереси изразяват тези хора? Ако те казват, че защитават интересите на обикновените хора, то това е лъжа\", подчерта говорителят на руското МВнР и отбеляза, че обикновения човек се нуждае от отопление, което да бъде предоставено на оптимални цени. Захарова изрази убедеността си, че Русия е добросъвестен доставчик, който е готов и в бъдеще да предоставя качествен продукт на справедливи цени.Резолюцията на Европейския парламент срещу реализирането на проекта \"Северен поток-2\" е приета под натиска на САЩ, който е проява на нелоялна конкуренция, заяви днес пред журналисти председателят на Държавната дума Вячеслав Володин, цитиран от ТАСС. \"Решението на Европейския парламент очевидно е прието под натиска на САЩ. Призивите да бъде преустановен изгодният за европейските страни и гражданите им проект прозвучаха след многократните заплахи със санкции от американския Конгрес по отношение на компаниите, участващи в изграждането на \"Северен поток-2\". Това не е нищо друго освен нелоялна конкуренция, поддържана от политици, които декларират принципите на демокрацията и свободната икономика\", подчерта Володин. ", "date": "2018.12.13", "title": "Мария Захарова: ЕС явно разчита на глобалното затопляне, щом е против Северен поток 2"}
{"url": "http://www.cross.bg/pravo-kodeks-nakazatelniya-1591549.html", "text": "/КРОСС/  Уведомяването на избран от задържания близък за ареста му да може да бъде забавено с 48 часа. Това реши парламентът като прие окончателно текстове от Наказателния кодекс. Идеите минаха без дебат в залата. \"Идеята е, така е по директива, и на моменти тя е много по-строга. По преценка, когато се затрудни разследване, когато има опасност за живота и здравето в определени хипотези  Парламентът даде право на обвиняемия да получава информация, улесняваща избора му на защитник. Това стана след като народните представители приеха текстове от второто четене на промените в Наказателния кодекс, предаде Агенция \"Фокус\".Измененията, касаещи правата на обвиняемия са заложени в преходните и заключителни разпоредби и с тях се изменя Наказателно-процесуалния кодекс. Съгласно текстовете той има право свободно да осъществява връзка със защитника си, да се среща насаме с него, да получава съвети и друга правна помощ, включително преди да започне и по време а разпита и други процесуални действия. Текстовете допълват правата на обвиняемия.В сега действащото законодателство обвиняемият имаше право на защитник и той да участва при извършване на действия по разследването и други процесуални действия с негово участие, освен когато изрично се откаже от това право. В сегашния Наказателно-процесуален кодекс обвиняемият имаше право да научи за какво престъпление е привлечен в това качество и въз основа на какви доказателства; да дава или да откаже да дава обяснения по обвинението; да се запознава с делото, включително и с информацията, получена чрез използване на специални разузнавателни средства, и да прави необходимите извлечения; да представя доказателства; да участва в наказателното производство; да прави искания, бележки и възражения; да се изказва последен; да обжалва актовете, които накърняват неговите права и законни интереси.", "date": "2018.12.13", "title": "Парламентът гласува окончателните промени в Наказателния кодекс без дебат "}
{"url": "http://www.cross.bg/chepelare-raiiona-zhiteli-1591550.html", "text": "/КРОСС/  Протест блокира главния път Смолян - Пловдив в района на Чепеларе. Около 30 местни жители затвориха пътя в 11.00 часа, блокадата продължава до 13.00 часа. Хората протестират срещу закриването на Районната прокуратура в Чепеларе. Според решение на Висшия съдебен съвет, това трябва да се случи от 1 януари. Местните жители атакуват решението пред ВАС. Категорични са, че протестите им ще продължат.", "date": "2018.12.13", "title": "Протест блокира главния път Смолян - Пловдив в района на Чепеларе "}
{"url": "http://www.cross.bg/moskva-slovakiya-diplomat-1591527.html", "text": "/КРОСС/  Русия обяви за персона нон грата военен аташе от посолството на Словакия в Москва и му даде два дни да напусне страната, съобщи руското външно министерство, предаде Ройтерс, цитирайки агенция РИА Новости. Мярката е предприета в отговор на решението на Словакия от 22 ноември да изгони руски дипломат, което Москва определи като неприятелски акт.Словакия съобщи в началото на декември, че е изгонила руския дипломат след получена информация от военното разузнаване, която показвала, че той се е занимавал с шпионска дейност в страната, която е член на НАТО и на ЕС.Говорителката на руското външно министерство Мария Захарова каза, че съответната нота за словашкия дипломат е била връчена на посланика на Словакия в Москва на 11 декември, предаде ТАСС.", "date": "2018.12.13", "title": "Русия изгони словашкия военен аташе"}
{"url": "http://www.cross.bg/popov-tazi-spartak-1591529.html", "text": "/КРОСС/  Вдъхновение, непоколебимост и максимална концентрация към голямата цел. Това са качества, които всеки отбор трябва да притежава, ако иска да продължи към елиминациите на Лига Европа.Тази вечер ще се изиграят решителните срещи във втория по сила европейски клубен турнир, а каналите на bTV Media Group ще ви покажат на живо четири мача.В 19:55 ч. по bTV Action \"Спартак\" Москва и Ивелин Попов излизат за задължителна победа като гости на \"Виляреал\". Тази седма група е изключително заплетена. Испанците са на върха със 7 точки, колкото има и \"Рапид\" Виена. \"Рейнджърс\" е трети с 6, а руския тим е последен с 5 т. Срещата между австрийци и шотландци ще бъде излъчена по същото време по RING.В 22:00 ч. по RING \"Селтик\" трябва да избегне загубата срещу \"Залцбург\", а по bTV Action \"Арсенал\" приема \"Карабах\".Още осем мача от последния кръг на груповата фаза ще бъдат излъчени онлайн на Voyo.bg.От 19:55 часа: \"Види\" - \"Челси\", \"Акхисарспор\" - \"Стандарт\" Лиеж, \"Лацио\" - \"Айнтрахт\", \"Рен\" - \"Астана\", \"Бешикташ\" - \"Малмьо\".От 22:00 ч. са \"Копенхаген\" - \"Бордо\", АЕК Ларнака - \"Байер\" Леверкузен и \"Славия\" Прага - \"Зенит\". ", "date": "2018.12.13", "title": "Всичко или нищо за Ивелин Попов и \"Спартак\" Москва"}
{"url": "http://www.cross.bg/dimitrov-dermatit-kozhata-1591525.html", "text": "/КРОСС/  Честотата на контактния дерматит е около 20%, заяви в предаването „Хоризонт до обед\" д-р Златко Димитров от Българското дружество по алергология. Той цитира проучване, при което от 20 деца с контактен дерматит, 18 са го получили от подправка от салата.Д-р Димитров коментира и последствията за здравето от използвани вредни химикали в дрехи и играчки:„Ако не е спазен технологичният процес, концентрацията на определени вещества е значително по-висока, то рискът за кожата и дихателните пътища е значително по-голям. Не всички реакции, които се наблюдават, са от алергичен тип\".Д-р Димитров посочи кои са основните симптоми, за които да следим: „Първото е неприятно усещане като парене или болка на кожата, съпроводени често със зачервяване. Тук имаме токсичен директен ефект върху кожата. При алергичния дерматит има по-сложен имунен процес, при който организма изработва определени химически субстанции, взаимодейства с клетките, срещу даден алерген. Там често освен зачервяването, има и сърбеж\".Д-р Димитров подчерта, че мръсният въздух допълнително влошава състоянието на лигавицата на дихателните пътища.Има метод за излекуване от алергично заболяване, отбеляза д-р Димитров и посочи, че методът е като ваксина, само че за алергия. ", "date": "2018.12.13", "title": "Около 20% са хората с контактен дерматит у нас"}
{"url": "http://www.cross.bg/danni-ankara-mvnr-1591526.html", "text": "/КРОСС/  По данни на българското посолство в Анкара към момента няма данни за пострадали български граждани при железопътната катастрофа тази сутрин в Турция, съобщиха от МВнР, предаде БГНЕС.Най-малко 9 са жертвите при катастрофата на турски високоскоростен влак в Анкара. Повече от 45 са ранени, като трима от тях са в тежко положение. Инцидентът е станал в 6.30 ч. тази сутрин. Бърз влак, пътувал от Анкара за провинция Коня, е дерайлирал, след като се е ударил с маневриращ локомотив, съобщиха властите.", "date": "2018.12.13", "title": "МВнР: Към момента няма данни за пострадали българи при жп катастрофата в Турция "}
{"url": "http://www.cross.bg/obshtinite-planove-obshti-1591522.html", "text": "/КРОСС/  С две години се отлага влизането в сила на крайния срок, даден на общините за изготвяне на общи устройствени планове, предвижда промяна в Закона за устройство на територията, приета днес на първо четене от парламента.Изготвянето на нови общи устройствени планове е необходимо за извършване на промяна в предназначението на извън урбанизирани територии, което би привлякло инвеститори за застрояването им.Един от вносителите  Александър Ненков от ГЕРБ посочи, че това не е първото удължаване на сроковете. „Този процес се движи вече от 2011 г. След това 2016-а година пак се удължи този срок до 2019-а\", каза той.Ненков влезе в спор с депутата от ДПС Танер Али дали причината за отлагането е, че 70% от общините да не са изготвили такива планове.„Основната причина, особено в малките общини, е липсата на средства, защото едно въвеждане на такава система и в електронен вариант, струва доста средства. Примерно за една малка община до 10 000 души - около 120 000 лева\", каза Танер Али.„Някой ви е подвел жестоко, защото казвате: общините нямат пари. Това не е вярно. В бюджета всяка година средно между около 5 милиона на година има заделени към Министерството на регионалното развитие, където общините могат да се възползват\", отвърна Ненков.Според него някои общини са се забавили заради оспорване на процедурите за избор на изпълнител по Закона за обществените поръчки, продължителността на обществените обсъждания или забавяне на съгласувателните процедури с експлоатационни дружества и най-вече с министерствата на културата и околната среда заради обжалване на екологичните оценки. За други причините са субективни - нежелание или несправяне със задачата.Затова преди окончателното приемане ще бъде предложено от удължаването на срока да не могат да се възползват общините, които въобще не са стартирали процедурата по изработване на такива планове. ", "date": "2018.12.13", "title": "Отлагат с две години крайния срок за общи устройствени планове на общините "}
{"url": "http://www.cross.bg/burnsteiin-proizvedeniya-otbelyazva-1591530.html", "text": "/КРОСС/  В годината на Бърнстейн (2018-а), когато целият свят отбелязва 100 години от рождението му, Софийската филхармония и маестро Найден Тодоров представят неговата Симфония No 3. Ленард Бърнстейн е един от най-обичаните композитори на всички времена. Автор на мюзикъли, опери, камерна и инструментална музика, той остава в сърцата на почитателите си с енергията, която влага в своите произведения. Сред тях са операта \"Кандид\" и мюзикълът \"Уестсайдска история\".С този концерт Софийска филхармония отбелязва и още една годишнина - 90 години от рождението на големия български композитор Александър Танев. Неговата дъщеря, голямата българска пианистка Борислава Танева, ще представи едно от най-красивите му произведения - Дивертименто концертанте за пиано. Ленард Бърнстейн е един от най-обичаните композитори на всички времена. Автор на мюзикъли, опери, камерна и инструментална музика, той остава в сърцата на почитателите си с енергията, която влага в своите произведения. Сред тях са операта \"Кандид\" и мюзикълът \"Уестсайдска история\".Концертът е със специалното участие на оперната прима - сопраното Ина Кънчева и на Националния филхармоничен хор \"Светослав Обретенов\" с диригент Славил Димитров. ", "date": "2018.12.13", "title": "100 години Ленард Бърнстейн отбелязва с концерт Софийската филхармония"}
{"url": "http://www.cross.bg/bulgariya-konkyrsa-risynkata-1591535.html", "text": "/КРОСС/  Българският еврокомисар по цифровата икономика и общество Мария Габриел обявява ученически конкурс за компютърна рисунка на тема \"България в Европа: минало, настояще, бъдеще\", посветен на Националния празник на страната 3 март. Авторите на най-добрите рисунки ще бъдат поканени в Европейската комисия в Брюксел, където Мария Габриел предвижда организиране на изложба на творбите на победителите броени дни преди празника като част от тържествено отбелязване на 3 март. Конкурсът се реализира с подкрепата и съдействието на Министерство на образованието и науката.Целта на конкурса е даде възможност за изява на творческите заложби на учениците, както и да провокира техния интерес свободно да интерпретират темата според своето собствено разбиране за родината,  независимо дали става дума за обект, събитие, личност, или за лични преживявания и мечти, даващи израз на връзката с България.Творческото съревнование е разделено в две възрастови категории, обхващащи учениците 8-9 клас и 10-12 клас на всички училища, школи, клубове и центрове за подкрепа на личностното развитие  от страната. Всеки участник може да изпрати 1 творба.Рисунките, участващи в конкурса, трябва да бъдат представени на хартиен носител  с размер на листа формат А3 - паспартирана бяла с размери  50х70см. Всяка творба следва да бъде придружена от етикет, залепен в долния десен ъгъл на лицевата страна на рисунката, съдържащ: името на творбата, имената на автора и годините, учебно заведение. На обратната страна на рисунката е необходимо да бъде залепена по-подробна информация със: име на творбата, трите имена на автора, възраст, учебно заведение/школа, електронен адрес и телефон за връзка.Във всяка от категориите ще бъдат отличени по 6 творби.Рисунките трябва да бъдат изпратени с пощенско клеймо най-късно 22 януари 2019 г., с придружаваща декларация за съгласие относно обработката на личните данни, в Представителството на Европейската комисия в България на адрес:1000 София, ул. \"Г.С. Раковски\" № 124,Представителство на Европейската комисия в България,За конкурса „България в Европа: минало, настояще, бъдеще\"Получените рисунки няма да бъдат връщани на авторите, но няма да се използват извън рамките на конкурса без изрично тяхно съгласие.При изготвянето на компютърните рисунки трябва да се спазват няколко  задължителни изисквания:- за създаването на  творбите да се използва графична програма по избор;- да са нарисувани със свободна ръка, като се използват инструментите на графичните редактори;- рисунката да не е публикувана в интернет,  да не е участвала в други конкурси или изложби;- да не се интегрират готови обекти, обекти от други програми и картини;- творбите да са авторски.Критерии за оценка:-новаторски подход;-оригиналност на идеята;-послание на творбата;-композиция;-цветова хармония;-техники на изобразяване чрез цифровите технологии;-умения за работа с цифровите инструменти на програмата.Творбите ще бъдат оценявани от авторитетно жури в състав: проф. д. изк. Петер Цанев - ръководител на катедра „Психология на изкуството, художествено образование и общообразователни дисциплини\" в Националната художествена академия, Силвия Кънчева - държавен експерт по информатика и информационни технологии към Дирекция „Съдържание на предучилищното и училищното образование\" в Министерството на образованието и науката и проф. Станислав Памукчиев - Член на Управителния съвет и секретар на секция „Живопис\" на Съюза на българските художници ", "date": "2018.12.13", "title": "Мария Габриел обявява ученически конкурс за компютърна рисунка \"България в Европа: минало, настояще, бъдеще\""}
{"url": "http://www.cross.bg/moldova-etnicheski-bulgari-1591534.html", "text": "/КРОСС/  Народните представители от ПГ на \"БСП за България\" доц. Георги Йорданов, Донка Симеонова и Манол Генов се срещнаха с молдовска делегация от етнически българи от гр. Тараклия. На срещата бяха поставени въпроси от областта на образованието. Делегацията сподели, че има голям интерес за изучава не български език в задължителната програма на началното и основното образование. Те заявиха, че през последните годините броят на студентите етнически българи от Молдова в България постоянно се увеличава и се очаква тази година да бъдат около 150.  Бе изтъкнат проблемът с технологичния достъп при кандидатстване в българските университети. БСП пое ангажимент да постави този  проблем на вниманието на МОН, както и да направи предложение за увеличаване на стипендията за българските студенти от Молдова у нас, която сега е в размер на 250, лв.- да стане 300 лв.   Гостите от Молдова отправиха покана към народните представители от левицата за коледните тържества, които те организират, както и за празника на гр. Тараклия.  ", "date": "2018.12.13", "title": "Депутати от „БСП за България“ се срещната с етнически българи от Молдова "}
{"url": "http://www.cross.bg/hristo-stoichkov-mazneiikov-1591536.html", "text": "/КРОСС/  Клиниката за рехабилитация и долекуване на МБАЛ ''Света София'' ще носи името на Христо Стоичков. Най-успешният български футболист ще посети Корпус 2 на  болницата на 14-ти декември (петък) от 9.30 ч. за да пожелае успех в работата на екипа на клиниката.\"Идеята клиниката да носи името на великия Стоичков се роди преди малко повече от месец'', разказва д-р Христо Мазнейков. Началникът на клиниката по ортопедия и травматология и Камата са приятели от години. След поредната им среща Стоичков написа в социалните мрежи за д-р Мазнейков: ''Аз никога не съм се съмнявал, че това което започваш ще го оставиш. Затова, което си направил, което правиш и което ще направиш ще остане в историята, която моят приятел д-р Христо Мазнейков твори за България. Обичам те, както ти мен!\", сподели любимеца с номер 8. Развълнуван от поредното признание д-р Мазнейков отвърна, че клиниката за рехабилитация и долекуване на МБАЛ \"Света София\" ще се казва Христо Стоичков.Най-успешният български футболист е в родината си за да представи биографията си \"Историята\". Въпреки натоварената си програма от посещения в различни градове легендата Стоичков ще уважи и екипа на МБАЛ ''Света София''.", "date": "2018.12.13", "title": "Клиника в МБАЛ ''Света София'' ще носи името на Христо Стоичков."}
{"url": "http://www.cross.bg/poseti-kudeto-bulgariya-1591533.html", "text": "/КРОСС/  Приемайки поканата на съответните най-висши власти на Републиките и на Католическата църква, Негово Светейшество папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие. Това съобщение разпространиха току що от прессекретариата на президента Румен Радев. Програмата на пътуването ще бъде оповестена своевременно, пише още в съобщението.Официалното съобщение на Пресслужбата на Светия престол ще може да намерите също на: ", "date": "2018.12.13", "title": "Папа Франциск идва в България от 5 до 7 май 2019-та"}
{"url": "http://www.cross.bg/nikolaii-evgeniya-banev-1591519.html", "text": "/КРОСС/  Апелативният спецсъд разглежда жалбата на Николай и Евгения Баневи срещу постоянното им задържане под стража, постановено от първоинстанционния наказателен съд.Ден след екстрадирането им от Франция съдът им наложи най-тежката мярка за неотклонение заради опасността да се укрият на свобода. Вчера бе обвинена и майката на Николай Банев - Мария. Заради напредналата й възраст тя е на свобода срещу парична гаранция от 10 000 лева.Днес в съдебната зала Евгения и Николай Баневи определиха като абсурдни обвиненията срещу тях. Според бизнесмена разследването срещу него, съпругата му Евгения и майка му е \"като селска вечеринка\".Той отрече възможността в международна банка, която е на борсата в Лондон, да може някой да вкара 600 млн. евро - изпрани пари. Всичко това Банев определи като пълен смях. На въпроса защо се е стигнало до тук, той препрати журналистите да потърсят отговор от властта.", "date": "2018.12.13", "title": "Николай Банев смята разследването срещу него за „селска вечеринка“"}
{"url": "http://www.cross.bg/natzionalnoto-bulgariya-sdryzhenie-1591518.html", "text": "/КРОСС/  За трета поредна година „БДЖ-Пътнически превози\" ЕООД ще подкрепи националната инициатива „Коледа за всяко дете\", която традиционно се организира от Националното сдружение на сираците в България (НССБ). Утре (14-и декември) Дядо Коледа ще пътува във влак, който се движи по маршрут от Брусарци до Лом. Влакът ще потегли от Брусарци в 12:10 ч. и ще пристигне на гара Лом в 12:30 ч. Преди заминаването му от гарата в Брусарци, екип на НССБ ще украси празнично пътническата композиция. По време на своето пътуване във влака до Лом, белобрадият старец ще се погрижи за доброто настроение на клиентите на националния железопътен превозвач, като им пожелае весели Коледни и Новогодишни празници и ги почерпи с вкусни изненади. При пристигането на влака на ломската жп гара Дядо Коледа ще бъде посрещнат от над 100 деца в неравностойно положение, настанени в социални домове и Центрове за настаняване от семеен тип на територията на община Лом. Той ще зарадва малчуганите с различни лакомства и подаръци. „За пореден път БДЖ подкрепя инициативи, свързани с деца в неравностойно положение и организирани от Националното сдружение на сираците в България, като с това доказва, че е социално отговорна компания. Тази коледна инициатива ще достави огромна радост на децата от социалните домове в община Лом, благодарение на БДЖ и на другите институции и представители на бизнеса, с чието съдействие се осъществява\", каза председателят на Националното сдружение на сираците в България\", Слави Михайлов.  ", "date": "2018.12.13", "title": "БДЖ подкрепя националната инициатива  „Коледа за всяко дете”"}
{"url": "http://www.cross.bg/aleksandrovska-shkodrov-hizha-1591516.html", "text": "/КРОСС/  Туристът, който беше открит мъртъв вчера в Стара планина, е 26-годишният д-р Марио Шкодров от Александровска болница. В страницата си във Фейсбук от лечебното заведение съобщиха скръбната новина. На 16 декември Шкодров щял да навърши 27 години. Младият доктор е бил сирак, отличен студент, а от тази година избрал да специализира „Спешна медицина\". Много пъти е участвал доброволно и безвъзмездно в прегледите на възрастни хора от Северозападна България, организирани от Фондация „Направи добро - Александровска\" и партньори, посочват още от лечебното заведение: \"Въпреки краткия му житейски и професионален път, ще запомним д-р Шкодров с неговата усмивка, с голямото му сърце, кураж и желание да откликва на всеки зов за помощ, винаги готов да се себераздава и да твори добро.... Горди сме, че имахме честта да го познаваме! Поклон пред светлата му памет!\" 30 планински спасители издирваха изгубилия се турист, който бе в неизвестност от 10 декември, когато около 16 часа той тръгнал от хижа \"Добрила\" в лошо време. За последно се обадил на хижаря в хижа \"Амбарица\", където възнамерявал да стигне, за да съобщи, че се губи. Според Емил Нешев от ПСС именно късното тръгване в лошо време е станало причина за злощастния инцидент.", "date": "2018.12.13", "title": "Загиналият в Стара планина турист е лекар в Александровска болница "}
{"url": "http://www.cross.bg/godina-dobra-otzenki-1591517.html", "text": "/КРОСС/  Предстоящите празници дават лек тласък на повишаване на оптимистичните нагласи (от 46% през ноември до 49% през декември), а песимистите спадат от 42% през ноември до 39% през декември.37% от българите са на мнение, че 2018 година беше добра година за България, докато 43% са на обратното мнение. В сравнение с проучването на „Тренд\", точно година по-рано, регистрираме по-лоши оценки в сравнение с тогава, когато повечето българи (47%) са били на мнение, че годината е била добра, докато 36% са я оценили като лоша. В демографските разбивки относно оценката за 2018 г. прави впечатление, че сред по-младите респонденти и тези с по-високи доходи и образование преобладават добрите оценки.За повече от половината българи (52%) пък 2018 г. е била добра година в личен план, докато за една трета - лоша. Съотношението е сравнимо с оценките в края на миналата година, когато 58% от анкетираните твърдят, че е била добра, докато 31%, че е била лоша година.За сметка на преобладаващите песимистични оценки за 2018 г., очакванията за 2019 г. са по-скоро положителни. 43% са на мнение, че 2019 г. ще бъде добра година за България, а малко под една четвърт (23%) имат по-скоро лоши прогнози. Подобни са и очакванията на българите в личен план за 2019 г., като 47% са оптимисти срещу 19%, които са песимистично настроени.Парламентът и правителството задържат нива на подкрепа за своята работа, подобни на тези от последните няколко месеца. Спад в положителната оценка за работата регистрираме при президента, като през декември 55% дават положителна оценка, а 27% отрицателна.Декемврийската вълна на ежемесечното национално представително проучване на изследователски център „Тренд\" сочи задържане на електоралните нагласи спрямо стойностите през ноември. С това се отбелязва поне моментно прекратяване на тримесечната тенденция (септември, октомври и ноември) на ерозия в обществената подкрепа към управляващата партия. ГЕРБ запазва лидерската си позиция, но с минимална преднина от 1,5 процентни пункта, спрямо основния си опонент в лицето на БСП (20,7%). Не се отчита и сериозна динамика спрямо предходния месец и при останалите политически субекти. ДПС задържа третото място и дистанцията си от Обединени патриоти, като разликата между тях е в рамките на 2 процентни пункта.Няма съществено структурно разместване в оценката за работата на министрите. 35% от българите дават положителна оценка за работата на министър-председателя. Най-одобрявани продължават да са Томислав Дончев, за чиято работа 32% от всички запитани дават положителна оценка, следван от Екатерина Захариева (28%), Красимир Каракачанов (27%), Красен Кралев (26%) и Лиляна Павлова (26%). Спад в положителните оценки се регистрира при министъра на отбраната, като спрямо октомври 2018 г. положителните оценки за неговата работа се понижават от 35% на 27%. В голяма степен това се дължи на скандалите около Държавната агенция за българите в чужбина. В дъното на таблицата са министри, чиято разпознаваемост все още е на доста ниски нива, поради което и оценките са тяхната работа са с по-малки натрупвания. ", "date": "2018.12.13", "title": "Социолози: Преди Коледа българите очакват по-добра 2019"}
{"url": "http://www.cross.bg/godina-nyama-nova-1591521.html", "text": "/КРОСС/  Месните продукти ще поскъпнат след Нова година с около 4-5%, заяви в предаването „Преди всички\" Атанас Урджанов, председател на Асоциацията на месопреработвателите.     „15% от нашите производствени разходи са електроенергия. Няма как при предстоящото повишаване - от 80 лв. в момента ще стане 105 - 110 лв. след Нова година - няма как да не поскъпнат\".Урджанов подчерта, че и към момента в бранша се стремят да свият разходите. Все пак той се надява да няма фалити на фирми:  „За нас е важно да няма шокови и непредвидени поскъпвания. За нас това са непредвидени разходи. Очаква ни една тежка и непредвидима година, ако продължаваме по същия начин. То не е само тока, очакваме цената на газа, тол текси, винетки и какво ли още не\". На този етап не е обсъждан протест на месопреработвателите.Чака ни изключително тежка година, пълна с предизвикателства, каза също и Марияна Кукушева - председател на Националния браншови съюз на хлебарите и сладкарите. Производителите казват, че именно те ще усетят най-сериозния удар. 10% от стойността на всяка закуска и всеки хляб е електрическа енергия.„При всички случаи, даже поглеждайки върху Бюджет 2019, където има заложена около 4% инфлация, става ясно, че стандартът на живот в България от гледна точка на цените ще продължи да гони европейските такива. Въпросът е ние да удържим като бизнес и да се опитваме да покачваме заплащането на работниците. Независимо, че хлебарите се превърнаха в защитена професия, желаещи да работят в бранша трудно се намират\".Кукушева подчерта, че тази година цената на брашното се е повишила с 35%\" „Цената на енергията ще се отрази и при мелничарите и тези 35% към днешна дата очакваме да бъдат коригирани с посока нагоре от 1 януари. Тя също се надява да няма фалити на бранша. По думите й едва ли ще има и протести. ", "date": "2018.12.13", "title": "Месото и хлябът поскъпват след Нова година "}
{"url": "http://www.cross.bg/tereza-vota-partiya-1591524.html", "text": "/КРОСС/  Британският премиер Тереза Мей оцеля при гласуването на вота на недоверие като лидер на нейната Консервативна партия. В подкрепа на Мей гласуваха 200 депутати, а против 117.След вота привържениците на Тереза Мей обявиха, че това е убедителна победа, а нейните противници, че големият брой гласували против е повод за премиера да се замисли и че ще продължат да се борят за техните убеждения. Макар и да спечели вота, основният проблем пред Тереза Мей остава, а именно заплахата да не бъде одобрена сделката й за Брекзит в парламента.Вотът все пак позволява на премиера да продължи да работи за получаване на допълнителни гаринции за „предпазния механизъм\" за ирландската граница, който не се харесва от целия политически спектър и който, на практика, бе основната причина да се стигне до вота на недоверие.Тереза Мей отложи всички последни срещи, включително посещение в Дъблин за разговори с ирландския премиер Лео Варадкар, но днес тя със сигурност ще пътува за Брюксел, където се събират европейските лидери. Победата гарантира на Тереза Мей поне 12 мецеца начело на Консервативната партия. Преди гласуването Мей обяви пред депутатите, че няма да ръководи Консервативната партия на следващите общи избори, които са насрочени за 2022 година", "date": "2018.12.13", "title": "Премиерът Тереза Мей оцеля при вота на недоверие"}
{"url": "http://www.cross.bg/charli-shiiin-vuzdurzhanie-1591509.html", "text": "/КРОСС/  Лошото момче на Холивуд Чарли Шийн празнува една година въздържание от алкохол. За усилията си той е възнаграден с медальон от възстановителна програма, който 53-годишната звезда показа в Тwitter. Актьорът увери феновете си, че вече стои далече от предизвикващи пристрастяване вещества.Преди няколко години Чарли Шийн призна, че е ХИВ позитивен. Наскоро той обяви, че е изпаднал във финансова криза и помоли съда за намаляване размера на издръжката, която плаща на децата си.Чарли Шийн се бори със зависимостите си от години. Днес той се определя с три думи - въздържание, фокусиране и надежда. ", "date": "2018.12.13", "title": " Чарли Шийн празнува 1 г. въздържание от алкохол"}
{"url": "http://www.cross.bg/ermenkov-tasko-tzenite-1591520.html", "text": "/КРОСС/  „Нашето правителство е оставило народа на произвола на пазара, а когато действа произволът на пазара, тогава се получава хаос в обществото\". Това заяви в предаването „Преди всички\" зам.-председателят на енергийната комисия в парламента Таско Ерменков.От левицата поискаха извънредно заседание на енергийната комисия с изслушване на министъра на енергетиката и на председателя на енергийния регулатор. Засега заседанието не е насрочено, но Ерменков очаква това да се случи на 20 декември, за да има време за подготовка.„За пореден път - от края на септември - сега е краят на декември, се пука балонът за това, че пазарът решава всичко в държавата, че пазарът е най-справедливото определяне на цените и че изобщо когато въведем пазарни отношения, всичко ще тече по мед и масло. Предупреждавахме, че въвеждането на борса, без да сме подготвени, без потребителите да бъдат подготвени, обучени, да изкарат някакви курсове за това как работи една борса, няма как да се случат нещата добре, още повече с ограничено предлагане на електроенергия и още повече с почти монополно такова. Като вземем предвид и традициите на българските борси с недотам пазарните си отношения, резултатът го виждаме налице\", коментира депутатът.„Хлебарите и месарите няма да протестират, защото те трябва да произвеждат, но ще протестираме всички ние останалите, които ще ни удари това по джоба и не срещу хлебарите и месарите, а срещу политиката, която води до такива скокове в цените\", коментира Ерменков. За него е недопустимо електроенергията на свободния пазар да бъде по-скъпа от тази на регулирания. По думите му има нещо в борсата, което не функционира нормално, и нещо, което не се контролира, както трябва.„Свободният пазар става някаква мантра, с която оправдаваме всякакви провали на ценовата политика на правителството. Трябва да се провежда такава ценова политика, ако се налага и намеса в политиката на държавата, за да няма хора, които са под прага на бедността, в това число да не могат да си купят и хляб\", смята Таско Ерменков и добави\"„КЕВР много точно спазва сроковете, в които трябва да се преразглеждат цените, но някак ми се струва, че се неглижира положението със сигналите за нередности\".Депутатът посочи още, че голяма част от обществото живее в енергийна бедност. ", "date": "2018.12.13", "title": "Таско Ерменков: Правителството е оставило народа на произвола на пазара"}
{"url": "http://www.cross.bg/namalyavane-bednost-drygi-1591523.html", "text": "/КРОСС/  Планът на Националната стратегия за намаляване на бедността предвижда минималната работна заплата да достигне 650 лева през 2021 г., а средната - 1500. Документът е  за обществено обсъждане. Той има за основна цел да намалява броят на хората, живеещи в риск от бедност.Ключов приоритет на националната стратегия за намаляване на бедността и насърчаване на социалното включване „20-20\" е осигуряването на възможности за заетост и повишаване на доходите чрез активно включване на пазара на труда. Предвижда се от 1 юли догодина всички пенсии да се увеличат с 5,7%.В плана за действие за следващите две години за изпълнение на стратегията са разписани и редица мерки за намаляване на работещите бедни, за заетост на младежи и други уязвими групи, както и за предоставяне за безвъзмездно ползване на учебници и други.България е сред държавите, в които рискът от бедност за населението е над средното равнище за Европейския съюз. По последни данни за 2017 г. равнището на бедност у нас е малко над 23%. ", "date": "2018.12.13", "title": "План предвижда 650 лв. минимална заплата и 1500 лв. средна през 2021 г. "}
{"url": "http://www.cross.bg/prozrachnost-radev-byuletinite-1591531.html", "text": "/КРОСС/  Искам да обсъдим всички тези проблеми, които създават предпоставки да се компрометира самия изборен процес, заяви президентът Румен Радев в увода си на дискусията \"Избори - прозрачност и доверие\" в Президентството.\"Има такива предпоставки, затова в обществото трябва да има дебат, защото най-важното, според мен, е да има прозрачност -. където я няма, съответно може да настъпят тези негативни процеси\", продължи президентът.На срещата са поканени представители на законодателната, изпълнителната и съдебната власт, също експерти от институции и организации, ангажирани с провеждането, организацията и сигурността на изборния процес. На дискусията не дойдоха представители на ГЕРБ, Обединени патриоти и Прокуратурата. Според държавния глава проблемите в изборния процес се разширяват чувствително, има сигнали как се подменят протоколи.Президентът Румен Радев предложи да се обсъди видеонаблюдение в секционните избирателни комисии за по-голяма прозрачност при броенето на бюлетините. Трябва да обсъдим видеонаблюдение в СИК, то би отговорило на изискванията на Венецианската комисия да има прозрачност при броенето на бюлетините, каза Радев.Той отбеляза, че е много важно законодателят да вземе такова решение, че да се запази тайната на гласуването, но и да има пълно обхващане на броенето на бюлетините от отварянето на урните и оформянето на протокола. ", "date": "2018.12.13", "title": "Румен Радев: Има предпоставки за компрометиране на изборите"}
{"url": "http://www.cross.bg/programata-region-razvitie-1591557.html", "text": "/КРОСС/  Още над 15,6 млн. евро ще бъдат инвестирани за развитие на туризма и опазване на околната среда в пограничния регион между България и Турция по Програмата за трансгранично сътрудничество Interreg - ИПП между двете държави. Това стана ясно по време на Комитета за наблюдение на програмата, който се проведе в Поморие. Форумът бе председателстван от заместник-министъра на регионалното развитие и благоустройството Деница Николова и Бейза Туран - директор на Дирекция „Финансово сътрудничество\" в Министерството на европейските въпроси на Република Турция. Официален гост на събитието бе Магали Леноел, отговаряща за програмата в Европейската комисия.В рамките на комитета бе дадено началото на изпълнението на проектите, подадени по Втората покана, обявена в началото на годината. Зам.-министър Николова отчете сериозен интерес от страна на бенефициентите и посочи, че са получени 130 проекта, като с цел улесняване на кандидатите и ускоряване на процеса на оценка за първи път кандидатстването по програмата се осъществи изцяло по електронен път.„След извършване на съответните анализи беше установено, че с разполагаемия ресурс от над 15,6 млн. евро ще гарантираме финалното изпълнение на заложените по програмата резултати и ще използваме наличните средства за дейности в полза на организациите и хората в целевия регион\", каза Николова. Така по програмата в граничния регион към днешна дата се влагат над 25 млн. евро, като се реализират и 43 проекта, одобрени по първата покана на стойност от почти 10 млн. евро. От тях 16 са инвестиционни, основно за борба с природните бедствия и опазване и управление на природните ресурси, а 27 са от типа „меки мерки\" за промотиране и насърчаване на възможностите за туризъм. Сред „отличниците\" на програмата по първата покана са областите Бургас и Хасково, където се работи по най-много проекти. Сред  тях са мащабен проект за защита от наводнения в пограничния регион, включващ и обучение за реакция при бедствие, изграждане на път до Скален манастир \"Св. Никола\" в турския град Къикьой, реставрация и консервация на археологическите останки в Акве калиде, 3 D проектор за туристически форуми в Несебър и Одрин, дигитализация на архивите на културните институции в Хасково и Одрин и др.Зам.-министър Николова подчерта, че изпълнението на програмата е в много важен етап, от който зависи навременното й изпълнение и постигането на планираните цели и резултати. „Нашата краткосрочна цел е средствата да достигнат максимално бързо до бенефициенти, разработили най-качествените проекти, така че да не се допусне забавяне в тяхното изпълнение и ползите от финансирането по програмата да станат достояние на крайните ползватели - хората от трансграничния регион\", коментира тя. Заместник-регионалният министър допълни, че още догодина ще започнат дискусиите за бъдещето на програмата в следващия програмен период. „Ще разчитаме на натрупания опит от изпълнение на програмите за трансгранично сътрудничество между двете страни, за да заложим дългосрочна стратегия за още по-ефективно инвестиране на финансовите ресурси в съвместни инициативи за развитие на региона\", коментира тя.От своя страна Магали Леноел от ЕК даде много добра оценка и похвали Управляващия орган на програмата за темпото на изпълнение и приключилото набиране на проекти по втората покана. Тя подчерта, че е важно да се отчитат физическите придобивки за населението, а не само заложените индикатори по мерките. По думите й най-важните постижения на програмата ще се отчетат в периода след изпълнение на проектите, но е важен и натрупаният капацитет със създадените партньорствата. Тя информира, че в момента се обсъжда бюджетът за следващия програмен период. „Важно е да покажем, че програмите за трансгранично сътрудничество имат добри практически резултати, колкото и сложно да се изпълняват. Проектите дават възможности, както и другите кохезионни програми \", коментира тя.Сред одобрените днес проекти са на община Сунгурларе за опазване на околната среда, защита на морските територии на Морска администрация - Бургас, инициативи за намаляване на отпадъка в Егейско и Черно море на областните администрации Бургас и Енес, проект за защита от заразни болести по животните в Странджа и Източни Родопи, мерки за защита на популацията на Черноморския орел, разработени от неправителствени организации, европейски подход за предотвратяване на пожари на Дирекция „Комуникации и информационни системи\" на МВР и Управление на горите - Визе, проект за връщане сред природата на юноши и деца на „Съюз за възстановяване и развитие\", Съвместни инициативи за управление на отпадъците и намятване на отпадъка в пограничния крайбрежен райони, проект за „Здрави гори\" и др.Сред одобрените проекти в областта на туризма са развитие на „Русокастро\", „Дърво на живота\" на община Харманли, превръщане на занаяти в туристически атракции на община Средец, разкриване на туристическа привлекателност на Тополовград, Минерални бани , Любимец и Средец, промотиране на старите традиции в Поморие, възстановяване на древните културни коридори - Одрин и Любимец, промотиране на културното наследство в Приморско, съвместни действия за привлекателността в пограничния регион на Димитровград и др. ", "date": "2018.12.13", "title": "Отпускат още 15,6 млн.лв. за развитие на туризма и опазване на околната среда "}
{"url": "http://www.cross.bg/velikobritaniya-germaniya-irlandiya-1591512.html", "text": "/КРОСС/  Все повече британци искат да имат германско гражданство с наближаване на излизането на родината им от Европейския съюз. Над 500 молби са били подадени през 2017 година, което е огромно увеличение в сравнение с предходните години, предаде ДПА, цитирана от БТА. Процесът на отделяне на Великобритания се очаква да започне през март 2019 г. и увеличаването на молбите за германско гражданство е сигнал, че британците, живеещи в чужбина, всъщност не вярват на политиците, посочи Холгер Лерхоф от германските статистически служби.Според Лерхоф, който ръководи статистическата служба в Берлин-Бранденбург, увеличаването на молбите на британци за германски паспорт - от 45 през 2015 г. до 178 през 2016 г. и 558 през 2017 г. - е сигнал за общественото недоверие във възможностите на политиците да направляват Брекзита.Междувременно германското правителство одобри вчера законопроект за защита на правата на британски граждани в страната в случай на Брекзит без споразумение, и друг, който цели да направи страната по-привлекателна за банки, желаещи да се преместят от Великобритания, предаде Асошиейтед прес.Говорителят на правителството Щефен Зайберт, каза, че министрите са одобрили законопроекта, който гарантира германските здравни застраховки, застраховки при безработица и пенсионния статут на британските граждани, живеещи в Германия, и на германските граждани, живеещи във Великобритания по времето на излизането на Острова от ЕС.Вторият закон облекчава условията, при които банките могат да уволняват банкови служители. Досега тези условия в Германия бяха много по-рестриктивни, отколкото във Великобритания, което се смята, че не стимулира базирани на Острова банки да прехвърлят офисите и операциите си във Франкфурт.Докато премиерът Тереза Мей пътува из Европа, за да осигури сделката за Брекзит, все повече хора от Великобритания, минават процедура по натурализация в Германия. Броят на издадените ирландските паспорти също достигна нов рекорд на фона на увеличаването на молбите от жители на Великобритания и Северна Ирландия след референдума за еврочленството на Обединеното кралство през 2016 година.Северна Ирландия ще напусне ЕС заедно с останалата част от Великобритания през март 2019 г., а Република Ирландия остава членка на блока. ", "date": "2018.12.13", "title": "Все повече британци искат германско гражданство с приближаването на Брекзит"}
{"url": "http://www.cross.bg/strasbyrg-zhertvite-parizh-1591514.html", "text": "/КРОСС/  Втори ден продължава издирването на заподозряния за нападението на Коледния базар в Страсбург. Разпространено бе името и снимката на издирвания - 29-годишния Шериф Шекат, а полицията призова гражданите да подават всякаква информация, свързана с негово местонахождение.Коледният базар в Страсбург остава затворен и днес по решение на местните власти. Хората в града обаче се събраха снощи на площад \"Клебер\", за да запалят свещи в памет на жертвите. Точно в полунощ Париж също почете жертвите. Светлините на Айфеловата кула угаснаха. Кметът на Париж Ан Идалго отправи послание към семействата на загиналите и всички жители на Страсбург, в което изразява подкрепата си за тях. ", "date": "2018.12.13", "title": "В Страсбург запалиха свещи в памет на жертвите от стрелбата"}
{"url": "http://www.cross.bg/donorstvoto-mitropolit-antoniii-1591513.html", "text": "/КРОСС/  Едно от условията на Българската православна църква, което трябва да се изпълни, за да даде благословията си за донорството у нас, е въвеждането на ядрено-магнитен резонанс, ангиография и независима комисия трябва да установят мозъчната смърт на човек, преди той да стане донор на органи. Това каза в студиото на БНТ Западно и Средноевропейският митрополит Антоний. Той допълни, че Църквата изхожда от принципа, че донорството е висша проява на християнска любов, заради което донор е редно да се става след изрично съгласие.Според сегашния закон не се иска изрично съгласие на самия донор, а липсата му на отказ се смята за съгласие. Изхождайки от принципа, че донорството е личен, осъзнат акт, Светият Синод призовава донорите да дават изричното си съгласие и да изброят какви органи или тъкани желаят да дарят след смъртта си. Това обясни Западно и Средноевропейският митрополит Антоний.Антоний, Западно и Средноевропейски митрополит допълни: Друга важна позиция в нашето становище е установяването на мозъчната смърт, тъй като досега тя може да се констатира от лекарите без специални средства. Трябва да има специализирани центрове за трансплантация, за да може да се извършва тя прецизно, каза митрополит Антоний. Той подчерта, че позиция на Църквата е, че донорството е висш акт на любов.Трябва да се инвестира в информираност на гражданското общество как хората могат да бъдат полезни в мисията си на донори. В гранични случаи решението трябва да е на лекарите, водени от принципите на биоетиката, заяви митрополит Антоний.\"Позицията на Светия Синод е ясна и категорична. От там нататък Здравното министерство трябва да намери механизми за решаване. Ние няма как административно да наложим това становище. Ние сме го изразили, тъй като то бе поискано. Това е позицията на БПЦ.\", каза още митрополит Антоний. Той изтъкна, че становището на Църквата е свързано с морала и достойнството на лекарите и запазването на правото на личния избор на самите донори.Здравният министър Ананиев отправи молба към патриарх Неофит да насърчи и подкрепи донорството на органи при настъпила мозъчна смърт и да призове миряните да бъдат съпричастни с чакащите за трансплантация, за да получат те шанс да живеят.Светата църква приема трансплантациите, както и всичко останало, свързано със здравето на човека и борбата му със смъртта, с особен интерес, разбиране и необходимата сериозност, се казва в позицията на Светия Синод.  В случая Църквата желае да се помогне на реципиента, но да не се забравя и за уважението към донора и той да не бъде подценяван, се казва в позиция на Светия синод на БПЦ по Закона за трансплантация на органи, тъкани и клетки. БПЦ възприема донорството, и в проекция - трансплантациите, като изява на любов, като вид алтруизъм. Донор означава \"дарител\", събрат, който дарява не просто орган, а живот и надежда. Даряване означава осъзнато, ненасилствено и свободно взето решение. Да дариш означава да проявиш обич и съпричастие, се посочва в позицията. В нея се казва, че Църквата отстоява своето учение, че човекът е уникална и неповторима идентичност: психотелесна свързаност между вечната му душа и неговото тяло, а не просто биологична единица.БПЦ не приема, че незаявеният отказ трябва да се тълкува като съгласие, защото липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение, заявяват още от Светия Синод. ", "date": "2018.12.13", "title": "Позицията на Българската православна църква за донорството"}
{"url": "http://www.cross.bg/chykov-vladimir-strasbyrg-1591515.html", "text": "/КРОСС/  Профилът на извършителя на атентата в \"Шарли Ебдо\" от 2015 г., на атентата в Париж в края на същата година и на атентата в Ница е един и същ. Сходен е и профилът на атентатора от Страсбург. Това е част от френското гето, което е неконтролируемо. Това коментира в Сутрешния блок на БНТ арабистът проф. Владимир Чуков. Нападателят от Страсбург има \"впечатляваща\" криминална биография - 27 произнесени присъди, 67 привиквания в полицията и 5 години от 29, които е излежал в затвора - във френски и в немски затвори. Остава неясно къде се е случила неговата радикализация, допълни Чуков.В отговор на въпрос какво кара тези хора да се радикализират, Чуков коментира, че от гетото може да се очаква всичко: \"Той се чувства недооценен, маргинализиран. Неговите доходи идват от обири. Специализирал е в банкови обири\".Нападателят е бил част от списъка за наблюдение на хора, склонни към терористични действия, но на ниско ниво и не е бил наблюдаван от френските служби. Той е бил специалист по обири и до този момент не е имал джихадистки прояви. Проф. Владимир Чуков каза още: Носителите на картончетата с \"S\" са общо 26 000, а 10% от тях са от Страсбург. Френските джихадисти, контингент от 1500 души, които са отишли в Сирия и Ирак, от които някои са се завърнали, 50 човека са от Страсбург. Това е заради местоположението на Страсбург.До този момент надделява мнението, че мотивацията не е терористична, но поведението е на терорист, каза още Чуков. \"Затворите са един от конвенционалните източници за радикализация. Много често на такива места ще намерите радикали, които влияят на други затворници, особено когато са младежи, когато те са маргинализирани и попиват.\" , каза още той.Относно изследванията на атентаторите в Париж през 2015 г. Чуков заяви, че тези хора имат желание да бъдат част от френската държава - страната не може да обгърне цялата периферия. Проф. Владимир Чуков: Историята с \"жълтите жилетки\", според мен, има нещо сходно. Периферията, която е далеч от центъра, много силен център, който много неравнопоставено изгражда съотношенията между управляващи и управляеми.България много ясно трябва да очертае какво означава радикален ислям и да се намери правилна интерпретация. Това е един процес, който търпи развитие, заяви още Владимир Чуков. ", "date": "2018.12.13", "title": "Владимир Чуков: България трябва да очертае какво означава \"радикален ислям\" "}
{"url": "http://www.cross.bg/ranenite-frantziya-pazar-1591556.html", "text": "/КРОСС/ От раните си, получени по време на атентата на коледния пазар в Старсбург, почина още една от жертвите, съобщиха френските власти. При инцидента бяха ранени 13 души, състоянието на петима от тях остава сериозно.Беше съобщено, че един от ранените е в състояние на мозъчна смърт. Преди властите бяха съобщили, че убитите са двама, а ранените 13.Издирваният терорист, 29-годишният жител на Страсбург Шериф Чекат, откри огън на коледния пазар във вторник през нощта. Полицаи и военни влязоха в престрелка с терориста, който, макар и ранен, успя да се измъкне. Над 700 полицаи във Франция се занимават с издирването му, след като правителството повиши до най-висока степен опасността от терористични действия.Граничният контрол с Германия и Швейцария е затегнат, доколкото издирваният е минавал през тези страни и е извършвал там престъпления и има вариант да има познати, при които да се опита да се укрие.Из цяла Франция охраната по коледните пазари е засилена, за което са ангажирани стотици войници. ", "date": "2018.12.13", "title": " Почина още една от жертвите на атентата в Страсбург "}
{"url": "http://www.cross.bg/slyzhitel-transporta-konstryktziya-1591510.html", "text": "/КРОСС/ Окръжна прокуратура - София привлече като обвиняеми 6 длъжностни лица от Агенция „Пътна инфраструктура\" /АПИ/ за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова, при инцидента на 05.02.2017 г. в тунел „Ечемишка\". Това съобщиха от пресцентъра на прокуратурата. Шестимата са обвинени в престъпление по чл. 343, ал.1, б.\"в\" във вр. с чл. 342, ал.2 във вр. с ал.1 от НК. Длъжностните лица, чиято наказателна отговорност е ангажирана са: Л. Лазаров, в качеството му на Председател на Управителния съвет на АПИ и служител по транспорта; И. Захариева, в качеството й на член на Управителния съвет на АПИ и служител по транспорта; Д. Атанасов, в качеството му на член на Управителния съвет и Председател на УС на АПИ и служител по транспорта; Г. Златев - директор на дирекция „Поддържане на пътната инфраструктура\" в АПИ и служител по транспорта; Н. Сачанска - началник отдел „Основен ремонт и поддържане\" в дирекция „Поддържане на пътната инфраструктура\" в АПИ и служител по транспорта и Г. Фучеджиев - старши експерт в отдел „Основен ремонт\" на дирекция „Поддържане на пътната инфраструктура\" в АПИ и служител по транспорта.Част от металната конструкция на осветителните тела в тунела падна върху лек автомобил и причини смъртта на жената.При извършеното изследване е установено, че след 2010 г. стоманената конструкция на съоръжението е станала потенциално опасна за експлоатация, а от 2015 г. конструкцията се е намирала в аварийно състояние.Според заключението на вещите лица основната причина за станалата авария на надлъжните стоманени греди, носещи осветителните тела, е липсата на нормална експлоатационна поддръжка на конструкцията и оставянето й без антикорозионна защита повече от 20 години.По делото са събрани множество доказателства, вкл. заключение на експертиза относно състоянието и корозията на метала на носещата конструкция на осветителната уредба на тунела, изготвено от Института по металознание - БАН. Основните изводи относно причините за разрушаването на металната конструкция, настъпилото произшествие, извършените проверки на тунела и действията на АПИ са в резултат от заключението на комплексна експертиза, изготвена от седем вещи лица със съответна специалност.", "date": "2018.12.13", "title": "Прокуратурата обвини шестима за смъртния случай в тунел „Ечемишка“ "}
{"url": "http://www.cross.bg/bulgarskata-koleda-paraliza-1591508.html", "text": "/КРОСС/  Болница от бъдещето изправя на крака деца с церебрална парализа. С помощта на „Българската Коледа\", екипът на доц. Чавдаров прилага последната дума на техниката. Постигнатите резултати са на световно ниво. Преслав е с детска церебрална парализа. От самостоятелното му прохождане го делят само още няколко срещи с високотехнологичния робот, дарен от „Българската Коледа\".„Тези апарати сами не можем да ги купим. Финансирането, което е от НЗОК, е малко. Най-тъжно е в сферата на физиотерапията и рехабилитацията 85% от финансирането на пътеката отива за заплати и с останалите 15% едва свързваме двата края\", каза доц. Чавдаров.Ана-Даная е със спина бифида и е чувала за роботите в София само че, по сметките на майка й, от тях ги делят по 30 лева пътни на ден, защото момиченцето е от село Жиленци. Единственият рехабилитационен център е в Кюстендил, а там роботи няма.„Българската Коледа\" помага и на двамата. На лекаря, за да изправя на крака деца от цялата страна. От бремето на майката „Българската Коледа\" разтоварва половината от разходите за рехабилитация, но в Кюстендил. За пътни - няма как.Средства може да бъдат дарени чрез есемес на кратък номер 1117. ", "date": "2018.12.13", "title": "Болница от бъдещето изправя на крака деца с церебрална парализа"}
{"url": "http://www.cross.bg/vinetka-asenov-avtomobili-1591501.html", "text": "/КРОСС/  От 17 декември започва продажбата на електронни винетки от сайта bgtoll.bg и мобилното приложение. Цената на електронните винетки остава същата, както на стикер винетките. Това заяви в интервю пред БНТ професор Олег Асенов, експерт към Агенция ,,Пътна инфраструктура\".  Той обяви, че се въвежда нова винетка - уикенд винетка, чиято цена е 10 лв. и е само за леките автомобили. Периодът на валидност на тази винетка ще започва от 12:00 ч. в петък и ще завършва неделя в 23:59 часа. По думите му въвеждането на уикенд винетката е продиктувано от наличието на обществен интерес към създаването на такъв продукт. „Гражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. Плащането ще става посредством дебитна и кредитна карта, както и с карта за гориво. Шофьорите ще могат да купят е - винетка и от пунктовете за продажба, разположени в търговските обекти\", посочи проф. Асенов. Нарушителите ще бъдат засичани чрез регистрационния номер на автомобила от камери разположени по пътната мрежа и в мобилните екипи на т.н. тол контрол. Нарушителите ще бъдат спирани от автомобилите на тол контрола. На водача, който не е заплатил винетка, ще бъде дадена възможност да заплати компенсаторна такса на място. Проф. Асенов поясни, че размерът на компенсаторните такси в момента е качен за обществено обсъждане - за леки автомобили е 70 лв.; за автомобили от 3.5 т. до 12 т. - 125 лв. и за тежкотоварните над 12 т. е 175 лв. Контролните автомобилите са оборудвани с ПОС терминали и плащането на таксата ще може да се осъществява с дебитна или кредитна карта. „След заплащане на компенсаторна такса, пътуването ще може да продължи до края на астрономическия ден без купена винетка, но на следващия ден ако не се закупи винетка, отново е налице нарушение\", подчерта проф. Олег Асенов. При отказ таксата да се плати на място ще се счита, че отказваме да признаем нарушението - в този случай  следва отнемане на талона на автомобила. Проф. Асенов информира, че от 16 август 2019 г. се въвежда тол-такса за изминато разстояние за тежкотоварните автомобили над 3.5 тона. „До 15 август включително, автомобилите над 3,5 т. също ще заплащат електронна винетка\", разясни Асенов.  ", "date": "2018.12.13", "title": "Проф. Олег Асенов: От 17 декември започва продажбата на електронните винетки онлайн"}
{"url": "http://www.cross.bg/yslygata-energo-pro-yslygi-1591511.html", "text": "/КРОСС/  От началото на месец декември ЕНЕРГО-ПРО Енергийни Услуги стартира предлагането на своите клиенти на свободен пазар на услугата SMS Известие. С новата услуга клиентът ще получава от кратък номер 176161 текстови съобщения на посочен от него мобилен телефон при издаване на фактура за електрическа енергия, както и при настъпване на краен срок за плащане.SMS известяване могат да заявят всички битови и небитови клиенти на ЕНЕРГО-ПРО Енергийни Услуги на свободен пазар, независимо от това какъв продукт на компанията ползват. Услугата се активира за клиентски номер и е за период от 12 месеца. Абонирането за услугата носи редица ползи за клиентите. Тя дава възможност за по-добро управление на разходите, тъй като своевременното информиране за настъпило задължение позволява по-ефективно финансово планиране на предстоящите плащания на клиентите. С новата услуга ЕНЕРГО-ПРО Енергийни Услуги се ангажира и да напомня за задължения с изтичащ срок за плащане. Така се предоставя възможност на съответния клиент, активирал услугата, да избегне натрупването на лихви за забавено плащане и да не създаде предпоставки за прекъсване на снабдяването с електроенергия.Всички клиенти на ЕНЕРГО-ПРО Енергийни Услуги, които желаят да активират услугата SMS Известие, могат да направят това като подадат заявление чрез своя персонален мениджър продажби или в някой от клиентските центрове на компанията. С повече информация за срока на активиране и цената на услугата клиентите могат да се запознаят от ценоразписа на допълнителни услуги, публикуван на интернет страниците  и , както и на телефон *6161.", "date": "2018.12.13", "title": "ЕНЕРГО-ПРО Енергийни Услуги с нова услуга SMS Известие   "}
{"url": "http://www.cross.bg/fandukova-obyasni-proekt-1591506.html", "text": "/КРОСС/  Проверка показа, че на депо има около 7200 тона паветана площадките на „Софинвест\". Това каза столичният кмет Йорданка Фандъкова в ефира на „Здравей, България\".В момента тече проверка и се очаква тя да приключи в следващите дни. Резултатите от нея ще бъдат обявени и, ако е необходимо, изпратени и приложени към проверката на прокуратурата, обясни кметът. „Вече имам информация от предварителните доклади. Странно е избраното време за сезиране на прокуратурата, защото питането ми беше отправено още миналата година. Общинското дружество „Софинвест\" има задачата да съхранява паветата, които се демонтират от част от улиците\", обясни тя.Кметът на София коментира и ремонта на ул. „Граф Игнатиев\", заради който заместник-кметът по транспорта Евгени Крусев подаде оставка и е с повдигнато обвинение. „Г-н Крусев не е подменял подложките. Той е възложител. Като такъв той носи точно и ясно своята отговорност, това го осъзнава и всъщност оставката му беше част от тези действия, които, според мен, бяха абсолютно правилни. Трябва да е ясно всеки какво е свършил по редицата, защото, ако има някой, който е заигравал с доставчици, съм сигурна, че това в хода на проверката ще стане ясно. Смяната на подложката се е наложила след твърдение на водещи експерти от Столичния електротранспорт, че заложената като краен проект от проектанта подложка не е подходяща за нуждите на трамвайните линии. Обществената поръчка е едно, а процедурите по проектиране и по ЗУТ са друго\", коментира Фандъкова.По думите й сега монтираните подложки на ул. „Граф Игнатиев\" са от водещи производители и гаранциите за намаляване на шума и вибрациите са по-високи, отколкото са били предвидени. Тя каза още, че цените на двата вида подложки са сходни, а по процедура се заплаща само това, което е вложено. „Проектът за трамвайните релси е финансиран със средства на общината, т.е. той е извън европейския проект\", уточни Фандъкова.Кметът на София обясни, че е ремонтирана и подземната инфраструктура. „Това наистина е дълъг, тежък ремонт, за който действително в началото и изпълнителите поеха ангажимент да го приключат много по-рано. И аз го обявих, което не беше добре премислено. Но този ремонт нямаше как да не бъде направен. Не съжалявам, че го започнахме. Надявам се да приключим и хората да се убедят, че е било необходимо и е важно за града\", подчерта тя.Кметът съобщи, че утре главният архитект и проектантът ще представят пред медиите избраното решение за ремонта и временните ограничители, за да може да бъде пуснат трамвая. „Нека да видят  хората и това, което ще се монтира от понеделник и това, което временно ще бъде монтирано. Отново ще бъдат положени гранитни елементи около трамвайните релси\", добави Йорданка Фандъкова.По отношение на мерките, които ще вземе общината за замърсяването на въздуха в София, Фандъкова обясни, че е подготвен и одобрен проект за промяна на инсталациите на 5000 домакинства и ще бъде внесен проект за подмяна на инсталацията на още 15 000 домакинства: „Безвъзмездно хората ще получат нов вид отоплителна инсталация на газ, на ток, на парно или на пелети. Това са четирите вида, които са по -екологични\". ", "date": "2018.12.13", "title": "Фандъкова: Тече проверка за липсата на павета, резултатите ще са ясни до дни"}
{"url": "http://www.cross.bg/razvitie-tzentur-sofiya-1591539.html", "text": "/КРОСС/  Министърът на регионалното развитие и благоустройството Петя Аврамова ще участва в церемонията по награждаване на победителите в Националния конкурс „Сграда на годината 2018\". Тя ще се проведе от 19 часа днес - 13 декември, в София Ивент Център (Парадайз Център, ет. 3) в гр. София. Конкурсът е под егидата на Министерството на регионалното развитие и благоустройството и се провежда за седемнадесета поредна година.", "date": "2018.12.13", "title": " Министър Петя Аврамова връчва награди в конкурса „Сграда на годината 2018“"}
{"url": "http://www.cross.bg/erdogan-agentziya-kosmicheska-1591497.html", "text": "/КРОСС/ Турският президент Реджеп Тайип Ердоган официално учреди Космическа агенция на Турция, която ще се финансира от държавния бюджет, съобщава БГНЕС. Това се казва в президентски указ, който е публикуван в правителствения „Ресми газете\" - техния държавен вестник. Агенцията се създава чрез окрупняване и превръщането в автономна структура на Главното управление по въпросите на авиацията и космоса към министерството на индустрията е технологиите. В целите на агенцията влиза „разработването и реализирането на национална космическа програма\".", "date": "2018.12.13", "title": "Ердоган създаде Космическа агенция"}
{"url": "http://www.cross.bg/potok-noshtta-dzheminidite-1591491.html", "text": "/КРОСС/  В четвъртък вечерта, 14 декември, е максимумът на метеорния поток Джеминиди. Това е вторият по големина годишен метеорен поток в звездното небе. Условията тази година са много добри и ще са видими през нощта от петък до събота при ясно време с просто око до около 100 \"падащи звезди\" на час.Метеорният поток Джеминиди се наблюдава от 4 до 17 декември. Джеминидите са кръстени на съзвездието Близнаци (Gemini - Джемини), откъдето като че ли \"идват\" метеорите, място, което астрономите наричат радиант. Този зодиакален знак вечер е над източния, а сутрин - над западния хоризонт. Метеоритният поток състои от отломките на астероида, а може би изгасналата комета, Фаетон (3200 Phaethon).Обикаляйки около Слънцето, Земята пресича облака от отломки и затова виждаме този метеоритен поток всяка година около една и съща дата. Джеминидите се характеризират с големия си брой, яркост, жълтеникав цвят и късите следи, които оставят зад себе си. Падащите звезди\" са светлини, които понякога се появяват в звездното небе. Но те нямат нищо общо със звездите. Тяхната причина са космически отломки, често не по-големи от песъчинка, които изгарят в атмосферата на Земята на около 100 километра над главите ни. Поради високите скорости на космическите отломки, въздухът пред тази песъчинка се компресира, нагрява се до блясък, който виждаме като метеор. Пикът на Джеминидите е сравнително кратък - по-малко от 24 часа, но тъй като луната залязва преди полунощ, астрономическите условия са благоприятни тази година. Според timeanddate.com броят на метеорите през нощта се увеличава от около 50-60 на час около полунощ на югоизток) до 80-120 на час около 6 часа (на запад). Не е необходимо специално оборудване заблюдение на метеорите - ясно небе и топло облекло са достатъчни. Както и тъмно място, за да се видят и по-бледите метеори. ", "date": "2018.12.13", "title": "\"Звезден дъжд\" през нощта на 14 срещу 15 декември"}
{"url": "http://www.cross.bg/firmata-shahta-plovdiv-1591499.html", "text": "/КРОСС/  75- годишната жена, която във вторник вечер падна в необезопасена при ремонт шахта в центъра на Пловдив е в тежко състояние. Тя е със счупен крак и счупена ръка и е претърпяла операция. А общината и фирмата строител твърдят, че не са виновни.Инцидентът се случил докато пешеходката вървяла по тротоар на улица „Стойчо Мошанов\" малко след смрачаване и изведнъж пропаднала в необезопасена шахта.От фирмата изпълнител твърдят, че капакът на шахтата, в която е паднала жената, е откраднат. Проверка на Нова телевизия обаче установи, че капаците на десетки шахти в района липсват. Подобна е ситуацията и на още няколко съседни пресечки в ремонт, през които ежедневно минават коли и пешеходци.Полицейски служители са направили разпит на служители от строителната фирма, които е трябвало да обезопасят шахтите след приключване на работния ден. Обяснението на фирмата е, че шахтата е била обезопасена в края на работния ден, но по неизвестни за тях причини, ограждението било премахнато и така се е стигнало до инцидента. Близо денонощие след пропадането на жената, ситуацията на улицата се у променила частично. Цялата улица е осеяна с ровове и неравности, а малко след като Нова телевизия показват какво е състоянието, на шахтите са се появили капаци.Според хората от района, ремонтът на улицата тече вече половин година. От Община Пловдив отказаха да застанат пред камера и заявиха, че вина за случилото се носи изцяло изпълнителят на ремонта. ", "date": "2018.12.13", "title": " Възрастна жена падна в шахта без капак в Пловдив. Общината твърди, че не носи отговорност"}
{"url": "http://www.cross.bg/google-tursachkata-pichaii-1591492.html", "text": "/КРОСС/  Изпълнителният директор на Google Сундар Пичай се яви на изслушване в американския Конгрес заради обвинения, че търсачката на компанията показва избирателно някои резултати. Сред тях са по-ниски позиции за консервативни медии и дори обвинения, че търсачката показва снимка на президента Доналд Тръмп при търсене с думата \"идиот\", съобщава BusisnessInsider.Пичай дава доста дълъг отговор, който звучи объркващо. Накратко, той казва, че търсачката постоянно копира милиарди уебстраници в индекса си и ги категоризира на базата на над 200 различни признака. След това системата сравнява своя резултат с външни оценители, които преценяват дали категориите са спазени. Сред категориите има критерии като популярност, актуалност и дори как хората използват дадената страница.\"През миналата година сме обработили над 3 трилиона търсения. Всеки ден 15% от търсенията в Google са неща, които никога не са били търсени преди. Не се месим ръчно в нито един резултат на търсачката\", допълва Пичай.Не всички конгресмени от съдебната комисия на Конгреса приеха отговора. Няколко от републиканците смятат, че в културата на Google е вплетена политическа пристрастност и това влияе на работата на компанията и на резултатите на нейната търсачка.Републиканецът Стив Чабот дава за пример, че е трябвало да търси чак на трета и четвърта страница положително отразяване на закон, който е бил представен миналата година. \"Знам поведението на Google, ще кажете, че алгоритъмът така е преценил, но не съм сигурен, че вярвам на това\", коментира Чабот.Общо изслушването продължи около три часа и половина. През това време Пичай трябваше да отговаря на странни въпроси и обвинения, включително действия на внуците на републиканеца Стив Кинг с iPhone, на което шефът на Google отговори, че това е телефон на друга компания.Пичай избягва да коментира темата за Китай и плановете на Google в страната, включително цензурирана версия на търсачката. Той обяви, че в момента не се водят дискусии за пускането на търсачка в Китай, но признава, че са водени вътрешни действия по проекта, но те били ограничени.Като цяло повечето въпроси са били най-вече за обвиненията, че търсачката ограничава консервативните сайтове и медии. На тях Пичай отговаря почти еднакво, че това се определя от алгоритмите и на базата на активността на потребителите. ", "date": "2018.12.13", "title": "Google обясни защо показва Тръмп при търсене на \"идиот\""}
{"url": "http://www.cross.bg/patroni-suobshti-novosti-1591498.html", "text": "/КРОСС/  Автомат ШАК-12 влиза на въоръжение в руските специални части, съобщи РИА Новости. В САЩ вече го наричат  \"супер-оръжието\". За новото оръжие съобщи представителят на Централното конструкторско изследователско бюро за спортни и ловни оръжия Юрий Амелин.\"При нас идват поръчки и ние ги изпълняваме в рамките на държавната поръчка, но ние не възнамеряваме да ги  произвеждаме в големи обеми\", обясни Амелин.Трябва да се отбележи, че новите автомати са предназначени за специални патрони калибър  12,7 мм и са предназначени да поразяват дори противник с бронежилетка. По тази причина американското издание The National Interest нарича картечницата \"супер-оръжие\".Дизайнът на ШАК-12 е направен по схемата \"булл-пап\", която намалява дължината на оръжието с достатъчна дължина на цевта. Автоматът използва три вида боеприпаси: бронебойни куршуми, които пробиват бронежилетки, патрони за изстрели с помощта на шумозаглушител и патрони със светлинни куршуми с алуминиева сърцевина с максимален спирачен ефект и възможност за намаляване на рикошета.На 6 декември порталът Business Insider сравнява руския атакуващ хеликоптер КА-52 \"Alligator\" и американския AN-64 \"Apache\", които се смятат за най-добрите в своя клас.Снимка РИА Новости", "date": "2018.12.13", "title": "Специалните части на Русия ще получат \"супер оръжие\""}
{"url": "http://www.cross.bg/vuzdyha-sofiya-vsichki-1591502.html", "text": "/КРОСС/  „Здравето на хората няма цена.\" Това каза общинският съветник и съпредседател на „Политическа група 5\" Симеон Славчев във връзка с протестите заради замърсяването на въздуха в столицата. „Мерките, които прилагат в момента управляващите в Столична община не са ефективни. Затова предлагам спешно да се свика работна група с участието на общински съветници от всички политически групи, от администрацията на СО, от представители на МОСВ, народни представители от всички групи в Народното събрание, както и от граждански и неправителствени организации, които имат експертиза и отношение по темата с чистотата на въздуха. Работната група трябва да е отворена и за граждани от всички райони на София. Целта на групата е спешно да изработи план за действие, както и законадателни и нормативни промени, за да може бързо да се реши проблемът с мръсния въздух в София и в цялата страна\", заяви Славчев.„Не може повече институциите и управляващите да се правят, че не виждат, че столицата има много сериозен проблем с въздуха, който се отразява на здравето на хората. Предлагам да се замрази проекта за завода за изгаряне, докато не се направи цялостна концепция и стратегия за чистотата на въздуха в София\", коментира общинският съветник. По думите му мерките, които Столична община предприема за чистота на въздуха са неефективни и са само прах в очите на гражданите.„Постоянно се отлага прилагането на работещи решения и мерки за предотвратяване на замърсяването на въздуха, които да окажат някакво видимо влияние и да намалят количествата на замърсители в атмосферата. Необходими са реални действия, които практически и реално да променят качеството на въздуха в София и всички български градове и общини\", беше категоричен Симеон Славчев.Ето мерките, които съпредседателят на ПГ5 предлага за справяне със ситуацията:Енергийни помощи под формата на ток и газ, а не на твърдо горивоПодмяна на отоплителните системи на гражданите - където е възможно газифициране и подмяна с отоплителни уреди, които да работят на ток или екопелетиПрограми за саниране на сградите с цел съхраняване на топлината в жилищетоСъздаване на специални пунктове за изхвърляне на стари гуми, дрехи, мебели и други отпадъци, които могат да бъдат изгорени и съответно забрана тези отпадъци да бъдат хвърляни на други местаЗапазване на съществуващите и изграждане на нови паркове в големите градовеВъвеждане превантивно на зелен билет на цена 1 лев, когато има мъгла, липса на вятър, температурата е отрицателна и през деня или въобще, когато атмосферните условия предразполагат към най-силното замърсяванеВъвеждане на изцяло безплатен градски транспорт и забрана за движение на автомобили, извън тези на градския транспорт, през центъра на града в дните с критично замърсяване на въздухаПредприемането на мерки за въвеждането на изцяло електрически градски транспортЗабрана за изгаряне (регламентирано и нерегламентирано) на отпадъци.", "date": "2018.12.13", "title": "Симеон Славчев: Нужен е план за действие за въздуха на София"}
{"url": "http://www.cross.bg/obshtina-surtze-byrgas-1591503.html", "text": "/КРОСС/  183 подаръка са осигурени за кампанията на Община Бургас \"Подари от сърце\". Те са предназначени за деца и хора в неравностойно социално положение от града.Подаръците ще бъдат връчени малко преди Коледа от кмета Димитър Николов, надписани  лично от благодетелите до всеки получател.Община Бургас благодари на всички хора, отделили от времето и семейния си бюджет, за да зарадват с най-желания подарък дете или възрастен от социален или дневен център в града.Кампанията \"Подари от сърце\" стартира през ноември.Общият брой на подаръците, които можеха да бъдат закупени от благодетели, беше 330. Тези подаръци, които не бяха закупени в рамките на кампанията, ще бъдат осигурени от Община Бургас.  ", "date": "2018.12.13", "title": "183 подаръка закупиха благодетели за кампанията \"Подари от сърце\""}
{"url": "http://www.cross.bg/schetovoditel-stoyanov-galin-1591504.html", "text": "/КРОСС/  На въпрос от какво са идвали приходите на предприятието към онзи момент, Галин Стоянов коментира, че те са били изцяло от скрап. Всичко, което се преценеше, не от мен, защото не съм техническо лице, че няма да се използва и че не е изгодно да се използва в новото евентуално производство, което ще се направи, се режеше на скрап, обясни той. Бившият счетоводител на „Полимери\" коментира още, че фирмите, които са влизали в предприятието, са били определяни от Николай Банев.Галин Стоянов твърди също така, че когато през 2012 година дружеството е обявено в несъстоятелност през 2012 година заради дълг към Електроенергийния системен оператор в размер на 36 хиляди лева, парите са били налични и е можело да се платят, но г-жа Банева е казала, че няма да ги платят.Главният счетоводител е категоричен, че по негово време в завода не са се държали големи наличности - всичко се е превеждало по банков път по указани от Баневи сметки, които не са били сметки на „Полимери\". Галин Стоянов допълни, че прокуратурата е запозната с тези факти.Галин Стоянов коментира също така, че по негово време пари за заплати на работниците не са отивали за лични нужди на семейството. Счетоводителят отбеляза също така, че няма категоричен отговор умишлено ли Николай Банев съсипва заводаОт интервюто с бившия главен счетоводител на „Полимери\" стана ясно също така, че миналата година семейство Баневи обмисляли да съдят държавата.Искаше да води дело в Страсбург г-жа Банева за 25 млн. евро миналата година.  Имахме такъв разговор и аз казах, че на мен малко в кръга на шегата го казах, че ми се струват малко. И на следващото обаждане тя ме попита 250 млн. добре ли ти се струва, разказва още бившият главен счетоводител. ", "date": "2018.12.13", "title": "Бизнесът на Баневи през погледа на бившия главен счетоводител на \"Полимери\""}
{"url": "http://www.cross.bg/modna-moda-ikona-1591505.html", "text": "/КРОСС/  Академията за мода с председател проф. Любомир Стойков отличи за десета поредна година най-елегантните и успешни българи. Г-жа Мая Манолова, омбудсман на Република България, получи специална награда за най-стилен политик и общественик. Призът „БГ модна икона 2018\" отиде при: Мая Антова и Юлияна Дончева в категория „Бизнес\", Жаклин Вагенщайн в категория „Култура\", Кристина Патрашкова в категория „Медии и журналистика\" и Яна Маринова, и Орлин Павлов в категория „Изкуство\". Официалната церемония се състоя на 12 декември в столичния „Витоша Парк Хотел\".Събитието събра едни от най-влиятелните личности в обществото и публичното пространство. Отличията връчиха предишни носители на приза „БГ модна икона\": Илиана Раева, Илияна Захариева, Капка Амзина, Ники Сотиров, Ники Кънчев и Ники Илиев. В церемонията участваха още и Кристина Манолова - мениджър маркетинг и комуникации на Автомотор Корпорация АД, официален представител на Ситроен за България. В началото на церемонията проф. Любомир Стойков изтъкна: „Днешното ни общество изпитва остра необходимост от стойностни лидери на мнение и положителни образци за стил и поведение. Силно се надявам, че със своите награди Академията за мода дава своя принос за издигане на визуалната култура и за открояване на добрата репутация  и професионализма от фалша, имитациите и съмнителната популярност\".В ревю-спектакъла по повод десетото юбилейно издание на наградите „БГ модна икона'' за първи път в България беше показано ревю с метални рокли - творби на българския скулптoр Живко Седларски. Актуални колекции представиха: луксозният бранд за мъжка мода Desizo Monni с дизайнер Иван Гинчев, носителят на „Златна игла 2018\" за булчинска мода - Христо Чучев, модна къща „Блинк\" с дизайнер Радослава Лазарова, „Аксел Харди\", модна къща „Бандерол\" с дизайнерски екип Десислава и Никола Карадамянови, Диляна Матеева, създател на модния бранд Art.Look, Елена Златева, носител на „Златна игла\" 2018 в категория „Най-добър млад дизайнер\" и талантливите млади дизайнерки Александра Петрова и Мария Делчев. По един тоалет, тематично подбран за събитието, показаха и носителите на „Златна игла\": Жана Жекова, Иван Донев, Мариела Гемишева, Вяра Георгиева, Теодора Спасова, Антония Йорданова, Меги Петкова и Николай Божилов. Студентите на проф. Любомир Стойков от Национална художествена академия, специалност „Мода\" със сериозно международно присъствие също показаха по един специално подбран аутфит: Тао Цинюй (Китай), Рима Юнис (Израел),  Ирина Матов (Сърбия), Ивана Стаменов (Сърбия), Давид Стояновски (Македония), Сияна Иванова, Лора Лилова, Лидия Христова, Стамена Константинова и Инанч Неджибова. Сред гостите, които уважиха събитието се откроиха носителите на приза „БГ модна икона\": Валерия Велева, Йордана Димитрова, Ива Екимова, както и Ирина Папазова, Румяна Маринова, Стела Йорданова, Росица Стойчева, Цвети Радойчева, Анелия Иванова, Гергана Стоянова, Елена Караколева, Валентина Иванова, Красимира Богданова, Десислава Бъчварова, Гергана Зефирова, Явор Цаков и др.Водеща на „БГ модна икона 2018\" беше чаровната Гери Дончева, която по време на ревю-спектакъла беше облечена в рокля на дизайнерката Радослава Лазарова, а за церемонията - с рокля на Христо Чучев. Подготовката и хореографията на ревю-спектакъла бяха поверени на Боян Караиванов. „БГ модна икона 2018\" се реализира с любезното съдействие на: кафе „Кимбо\", „Витоша Парк Хотел\", „A1\", „Банка ДСК\" „Ситроен\", „Агресия\", сладкарници „Неделя\", вината Pixels, „Рай кетъринг\", „Жарден Флорист\", Марина Младенова, Ники Тонев и салоните за красота - Hair Box и V & A Glamour.", "date": "2018.12.13", "title": " Академията за мода отличи най-елегантните и успешни българи"}
{"url": "http://www.cross.bg/gryevski-yngariya-makedoniya-1591488.html", "text": "/КРОСС/  Един месец след бягството на бившия македонски премиер Никола Груевски в Унгария, за да избегне присъдата от 2  години затвор по делото \"Танк\", журналист от британския вестник \"Гардиън\" публикува във Фейсбук негова снимка, съобщи агенция МИА, цитирана от БТА.Избягалият политик беше забелязан в Будапеща, написа кореспондентът на изданието Даниел Нолън.На снимката, първа след като Груевски успя да напусне Македония, се вижда той в червено яке и още един мъж в близост до бирария в столицата на Унгария. Не е ясно обаче дали този човек има някаква връзка с него.Груевски напусна Македония на 12 ноември. С помощта на унгарски дипломати през Албания, Черна гора и Сърбия той избяга в Унгария, където поиска и му беше предоставено политическо убежище. Македонските власти издадоха международна заповед за задържането на Груевски и поискаха той да бъде екстрадиран в Македония.Груевски е обвинен по няколко дела на специалната прокуратура, като за част от тях задочно му е определен арест. В ход е разследване за това как е избягал бившият македонски премиер и кой му е помогнал. ", "date": "2018.12.13", "title": "Британски журналист засне бягащия от правосъдието Груевски в Будапеща"}
{"url": "http://www.cross.bg/plovdiv-grad-destinatziya-1591485.html", "text": "/КРОСС/  Пловдив е едно от най-впечатляващите места за посещение в Европа според класация на CNN Travel. Заедно с още 17 места, сред които Лисабон, Атина, Вроцлав и Дюселдорф, градът под тепетата е представен като ключова дестинация за културен туризъм и забавление.„Вторият по големина град в България - Пловдив, ще бъде Европейска столица на културата през 2019 година заедно с италианския град Матера. Планувана е изложба с фрагменти от Берлинската стена, по случай 30-годишнината от падането й. Ще се проведе и Суинг денс фестивал\", отбелязват от CNN.„Освен със заложените събития в програмата, Пловдив очарова посетителите си по всяко време на годината. Добре запазеният Античен театър, който датира от 2-ри век е една от най-ценните находки на цяла Източна Европа, а калдъръмените улички на  Стария град и цветните му къщи ще ви накарат да се захласнете по него\", се казва в репортажа на авторитетната медия.Оригиналният текст на статията може да откриете   ", "date": "2018.12.13", "title": "CNN Travel: Пловдив е топ дестинация "}
{"url": "http://www.cross.bg/pishe-makarov-potok-1591487.html", "text": "/КРОСС/ Вестник цитира думи на посланика на Русия у нас Анатолий Макаров, че „Турски поток\" минава през България\". Той заявил това в отговор на въпрос на пресконференция, като казал: „...планът остава, както са го обявили руснаците, а именно - през България\".Изданието, заедно с , коментира и протеста на строителите с обобщението, че е български прецедент властта и капиталът да са заедно срещу опозицията.  На първа страница на опозиционния вестник е поместена снимка на премиера Борисов с посетили го протестиращи строителни босове с надпис „мафия\". За два часа кабинетът даде милиард и 450 милиона лева за строителни фирми и само 70 хиляди за образование, пише под снимката.В подобен дух е и водещото заглавие на  - „Кабинетът похарчи един милиард и 700 милиона лева за час\". Кметове и строителни фирми ритуално благодариха на правителството за отпуснатите пари, е подзаглавието. Строителната камара призова премиера, „...да не се опъва на политическото говорене\", пише още вестникът. „Сега\" също коментира протеста на строителите. В рубриката си „Наблюдател\" пише: „С протест репутация не се гради\". Когато бизнесът търси политическа подкрепа, значи нещо не е наред с бизнеса, заключава изданието, публикувало също снимката на премиера с ръководители на крупни строителни фирми.представя пространно протеста на строителите и последвалите срещи на шефовете на мощни фирми с управляващите. Премиер, министър, парламент и 60 хиляди българи подкрепят строителите, според вестника. Цитира се и президентът Радев, който също прие ръководители на бранша: „Моето доверие няма да бъде спечелено с протести\".„Работим тръбата да мине през България\", пише , като цитира посланика на Русия у нас Анатолий Макаров по повод втората тръба на газопровода „Туски поток\". Дипломатът е добавил, че Москва и Брюксел работят по създаване на нова директива за „Турски поток\" и „Северен поток 2\". Има и друг акцент в това издание от пресконференцията на Макаров - „Ако на българския бряг НАТО разположи ракети, Русия няма да мълчи\", заявил Макаров.Брюксел наложи наблюдение над застраховката „зелена карта\" заради български полици на коли в чужбина, информира . Наши компании не изплащали щети при катастрофи зад граница. Наблюдението означава, че българското представителство в общата европейска система „зелена карта\" ще трябва да отчита всеки месец паричните потоци.Болници точат пари от Здравната каса с по пет операции годишно, пише. Вестникът цитира директора на \"Пирогов\" Асен Балтов. Той пояснява, че има болници с акредитация за най-високо равнище, но в тях липсва необходимото за това компетентно медицинско лице. Лекари настояват да се изготви индекс на болниците, допълва \"Монитор\". Това е необходимо, за да може пациентите да знаят коя болница какво качество на лечение предлага. Например, за да е на ниво кардиологична болница, в нея трябва да се извършват поне 250 операции на година. предлага доста потребителски теми. Една от тях - пробутват ни олио за зехтин. „Светещи гирлянди помпат сметката за ток\" е друго заглавие. Вестникът разказва и за неволите на живеещи в саниран блок в столичния квартал „Люлин\", в който фирмата за топлинно счетоводство „Тахем\" отказва да направи определена корекция, с което обрича хората да останат без отопление от Нова година. ", "date": "2018.12.13", "title": "Преглед на вестниците днес - 13 декември"}
{"url": "http://www.cross.bg/nato-makedoniya-krivolak-1591494.html", "text": "/КРОСС/ Македонското правителство предоставя на НАТО военната си база в Криволак. Това стана ясно след срещата на македонския премиер Зоран Заев в Скопие с командващия Съвместното командване на силите на НАТО в Неапол адмирал Джеймс Фого. Криволак се намира в Източна Македония, недалеч от град Неготино. Там е и един от полигоните на Армията на Република Македония, където се провеждат международни военни учения. Базата е построена през втората половина на миналия век. На няколко пъти там са провеждани и съвместни военни учения и маневри с войските от страните членки на НАТО, припомня БГНЕС.", "date": "2018.12.13", "title": " Македония предоставя военната база \"Криволак\" на НАТО"}
{"url": "http://www.cross.bg/bakterii-puti-poveche-1591486.html", "text": "/КРОСС/  След като използвате асансьор, измийте ръцете си, съветват учени. Един бутон в подвижната кабинка съдържа близо 40 пъти повече микроби от седалките в обществените тоалетни. Това сочи научно изследване, проведено в хотели, ресторанти, банки, офиси и летища.Според данните един квадратен сантиметър от всеки бутон в асансьора съдържа средно по 313 образуващи колонии бактерии. Същата повърхност от седалката на тоалетна съдържа само осем.Бактериите на асансьорните бутони може да съдържат чревни бацили като ешерихия коли, които са основни причинители на инфекции, посочват учените.\"В оживена сграда бутонът на асансьора може да бъде натискан от хора, които са болни или са били в контакт с различни бактерии \", заявява д-р Николас Муун от компанията Microban Europe, провела изследването за Държавния университет на Аризона в САЩ.\"Дори ако бутоните се чистят редовно, възможността да се натрупат бактерии е голяма\", допълва той.Предишни изследвания показват, че типичното бюро в офиса е дом на 400 пъти повече бактерии от тоалетната чиния, а върху компютърните клавиатури могат да се намерят четири пъти повече микроби от тези в тоалетните. ", "date": "2018.12.13", "title": "Бутоните в асансьора са по-мръсни от тоалетната"}
{"url": "http://www.cross.bg/ankara-katastrofa-relsite-1591493.html", "text": "/КРОСС/ Най-малко 9 са жертвите при катастрофа на турски високоскоростен влак в Анкара. Повече от 45 са ранени, като трима от тях са в тежко състояние. Инцидентът е станал в 6.30 ч. тази сутрин. Високоскоростната композиция се сблъскала с локомотив, извършващ проверка на релсите, а след това се ударила в надлез, съобщи губернаторът на Анкара. Два вагона са се преобърнали и се заклещили под огънатите метални отломки от надлеза. Влакът се е движел между столицата Анкара и централния турски окръг Коня.По данни на българското посолство в Анкара към момента няма данни за пострадали български, съобщиха от МВнР.При тежката катастрофа високоскоростният влак „Анкара - Коня\" с 206 пътници се е сблъскал със скорост около 80 км/ч с железопътна машина, която е извършвала контролни дейности на жп релсите в района на гара Маршандъз, информират от ведомството.От страна на посолството е осъществена е връзка с полицията и близките болници, в които са настанени пострадалите. Към момента екипите на Бърза помощ, службата за бедствия и аварии, противопожарна безопасност и полиция обработват мястото на катастрофата. Снимка", "date": "2018.12.13", "title": "Девет жертви и десетки ранени след тежка влакова катастрофа в Анкара (обновена)"}
{"url": "http://www.cross.bg/banevi-aresta-nikolaii-1591495.html", "text": "/КРОСС/Апелативният специализиран съд решава дали семейство Баневи да останат за постоянно в ареста. Миналата седмица първата инстанция реши, че Николай и Евгения Баневи трябва да са зад решетките. Причините - има достатъчно доказателства за вината им, както и опасност да се укрият.Те, заедно с майката на Николай Банев, са обвинени за пране на пари, данъчни престъпления и източване на редица приватизирани от тях дружества.", "date": "2018.12.13", "title": "Апелативният съд решава дали Баневи ще останат за постоянно в ареста"}
{"url": "http://www.cross.bg/minys-snyag-duzhd-1591496.html", "text": "/КРОСС/ До обяд ще е слънчево почти над цялата страна. Облачността ще започне да настъпва от запад-югозапад едва след обяд. В късните часове са възможни превалявания от дъжд и слаб сняг в най-южните райони на страната. Температурите през деня ще са между 3 и 8 градуса. По-топло се очертава в южната половина на страната.В планините слаб сняг се очаква вечерта в Родопите и в Пирин. Вятърът през деня ще е силен с пориви до 50-60 километра в час. Температурите по високите върхове ще са минус 10 - минус 13 градуса. В ниското - около минус 2 - минус 3 градуса. В Европа днес ще е напрегнато около Пиренеите, където ще понесат удара на мощен атлантически циклон. Очакват се бурни ветрове и интензивни валежи. Цялото западно крайбрежие на Испания и Португалия е с предупреждения за опасно време. На изток се развива средиземноморски циклон, който ще засегне и нашата страна в началото на уикенда. От него се очаква предимно дъжд заради затоплянето на атмосферата във височина.В петък ще превали сняг в западната половина на страната. На изток валежите ще са от дъжд, но без значителни количества. В събота ще продължи да вали дъжд на изток. В Северозападна България се очаква сняг, а в неделя ще има по-значителни превалявания в планинските райони на Южна България и на североизток. ", "date": "2018.12.13", "title": "Предстои мокър и снежен уикенд"}
{"url": "http://www.cross.bg/literatyra-literatyrata-mezhdynaroden-1591489.html", "text": "/КРОСС/  Свободата в литературата, но и литературата като свобода - това дискутираха турски и български автори на специална среща в литературен клуб Перото. Събитието се проведе в рамките на 46-ото издание на Софийския международен панаир на книгата, а организатор бе Министерството на културата и туризма на Република Турция.Срещата откри с приветствие турският културен аташе Джемал Текканат. Той изрази радостта си от факта, че за втора поредна година има възможността да бъде домакин на тази изява, която се радва на широк интерес и изтъкна желанието си такива съвместни литературни събеседвания да се превърнат в традиция, както в България, така и в Турция.От българска страна в дискусията участваха писателят Йордан Колев, известен още и с приключенския си дух на професионален пилот и младият автор на фантастична литература и сценарист Владимир Полеганов. От южната ни съседка, гости на събитието бяха Мустафа Хатиплер - автор на поезия и белетристика и член на Съюза на турските писатели и на Академия за европейска култура „Орфеева лира\", поетът Аднан Йозер - носител на Първа награда в конкурса за поезия на Държавната академия за изящни изкуства в Истанбул и Фуат Севимай - писател и изтъкнат турски преводач.Авторите, от различни гледни точки коментираха присъствието на свободата в световната литература и влиянието й върху поколенията. Засегнати бяха и теми като тежката задача на съвременната литература да се противопоставя на чудовищния империализъм, цензурата, която заради финансиране налага своята воля, пазарът, търсещ единствено бестселъри и поставящ в трудност литературните творци да създават свободно своите творения, базирани на собствените им размисли, чувства и възгледи.В обобщение,  всички те изразиха своето единомислие за литературата като най-могъщият, красив и многообразен чрез своя израз способ за комуникация между различните култури и техните народи.Всички желаещи да опознаят турската литература и чрез нея да се докоснат до необятния свят на многовековната история, пъстрата култура, екзотичните дестинации и привлекателната турска кухня, могат да посетят щанда на Република Турция на Софийския международен панаир на книгата в НДК до неделя. ", "date": "2018.12.13", "title": "Турски и български автори се срещнаха на Софийския международен панаир на книгата"}
{"url": "http://www.cross.bg/vnyche-purvoto-godina-1591490.html", "text": "/КРОСС/  Мерил Стрийп ще става баба през 2019 г.Това е първото внуче за 69-годишната актриса. Дъщерята на Мерил Мейми Гъмър е бременна, съобщи USA Today.35-годишната Мейми и бащата на бебето ѝ, който е сценарист, се сгодиха през август тази година. Тя вече има един брак, който приключи през 2013 година.Въпреки че за първи път ще бъде баба в реалния живот, актрисата вече има опит на снимачната площадка. Във втория сезон на сериала \"Големи, малки лъжи\" тя играе бабата на синовете на героинята на Никол Кидман.Следващата година ще е изключително вълнуваща за филмовата звезда, която ще отпразнува 70-годишния си юбилей и ще посрещне на бял свят първото си внуче. ", "date": "2018.12.13", "title": "На 69 г. Мерил Стрийп очаква първото си внуче"}
{"url": "http://www.cross.bg/tema-zhivo-strasbyrg-1591481.html", "text": "/КРОСС/Тема:    Църквата и донорството. Църквата в подкрепа на донорството - каква е позицията на Светия СинодТема:    Страсбург след стрелбата - версии и коментариТема:    Сценарии след Брекзит - накъде отива ВеликобританияТема:    В килията. Живот в затвора - какви са условията за осъденитеТема:    Търси се. Най-търсените думи в мрежата - какво показва анализът.Тема:  На живо: Защо Столичната община отказа да плати, за да светнат отново очите на паметника на цар Самуил?Тема:  Политически трусове във Великобритания, може ли да се отложи брекзит? Икономистът Димитър ИвановТема:  На живо от Страсбург: Как се възстановява градът след терора?Тема:  Франция между протеста на жълтите жилетки и атентатите. Коментар на Димо Гяуров и Татяна БуруджиеваТема:  Автентични ли са изтеклите разговори по делото «Иванчева»? Искала ли е подкуп бившата кметица? В студиото предприемачът Александър ВаклинТема:  Ексклузивно: Майката на арестувания бизнесмен Николай Банев пред bTVТема: \"Липсват ли 8-те хиляди тона павета от софийските улици, които бяха асфалтирани?\"Тема: За мръсния въздух и за качеството на ремонтите в столицата. Гостува кметът на София Йорданка Фандъкова.Тема: В \"Дръжте крадеца\" - как цял багер изчезна от двора на Александровска болница в София?Тема: Българите в Страсбург - на живо: Предизвестено ли беше терористичното нападение?Тема: Кой потроши коледната украса в центъра на Сливен?Тема: Възрастна жена падна в шахта без капак в Пловдив и пострада тежко, а общината и фирмата строител твърдят, че не са виновни. Ще понесе ли някой отговорност?Тема: Защо въпреки основния ремонт във варненско училище, продължил близо година, децата са принудени да ходят в мизерни и разбити тоалетни?Тема: Ще връщат ли хора, теглили бързи кредити десет пъти по-големи суми? Какво е развитието след намесата ни? Георги Георгиев на твоя страна.Тема: Кой \"ослепи\" очите на паметника на цар Самуил? Румен Бахов на живо.Тема: Да нямаш, но да даряваш. Как момче от дом за сираци изпраща дарения  на възрастни хора в цялата страна?Тема: На живо - екстремно оцеляване в планината. Мъж тръгва на двудневен поход без екипировка с благотворителна кауза.Тема: В рубриката \"Писма до дядо Коледа\" четем какво си пожелаха децата Ви от Добрия старец.  ", "date": "2018.12.13", "title": "Теми и гости в сутрешните блокове на телевизиите"}
{"url": "http://www.cross.bg/evstratiii-lisiii-hristiyanite-1591479.html", "text": "/КРОСС/ Във време на страшното гонение срещу християните при Диоклетиан и Максимиан започнали смутове и вълнения в Армения и Кападокия. Царете пратили там двама сановници - Лисий и Агриколай с повеля да съдят християните колкото се може по-строго, защото в онова време всички граждански смутове се приписвали на християните. Настанало страшно гонение; безбройно множество християни били убити за вярата. Но гонението само възбуждало в тях голяма ревност. Те сами се откривали, сами се предавали на мъчителите и смятали смъртта за Името Христово най-голямо щастие.Св. Презвитер Авксентий заедно с множество християни в гр. Саталион били заловени, докарани и затворени в тъмница, за да бъдат съдени.В деня, определен за съд, един от най-знатните и богати градски сановници и военачалници - Евстратий, дошъл в тъмницата и казал на затворниците:- Моля ви за Бога, помолете се за мене, защото аз искам сега да бъда участник във вашия подвиг!Всички, като застанали на колене, заедно се помолили и след това се отправили на съд при Лисий. Заповядано било разследваните християни да пристъпят един подир друг. Изведнъж Евстратий, като издигнал глас, започнал да слави подвига на християните и да изповядва вярата си в Христа. Лисий веднага заповядал да му снемат знаците на войнското звание и да го подложат на изтезания. Евстратий с радост изтърпял най-ужасните мъчения, прославяйки Бога.Разгневеният съдия заповядал още повече да го мъчат, но Господ запазил Своя служител. След ужасните изтезания той бил здрав и невредим. Виждайки това, мнозина от народа започнали да славят Бога на християните. А един от другарите на Евстратий - Евгений, извикал гръмогласно:- Лисие, и аз съм християнин, и проклинам твоите лъжливи богове! Лисий заповядал да хванат Евгений и заедно с Евстратий да го отведат в тъмницата.На другия ден на Лисий престоял далечен път в гр. Никопол. Той заповядал подир него да водят и затворниците. Те дошли по пътя в родния град на Евстратий и Евгений. Гражданите излезли от къщите си да видят Евстратий, когото много и уважавали, но не смеели да се приближат към него, понеже се боели от гнева на началника. Но един човек на име Мардарий показал голяма ревност към вярата. Той бил небогат човек. Строял си нова къща и сам я покривал. Когато видял затворниците и между тях Евстратий, той бързо слязъл от покрива и казал на жена си:- Виждаш ли тоя знатен мъж? Той не е пожалил ни сан, ни своето богатство, а оставил всичко и станал жертва Богу. Блажен си ти, Евстратие! И в тоя живот бе ти славен, и в бъдещия ще се удостиш с неизказана радост.- Що ти пречи и на тебе да тръгнеш по същия път? - възразила жената на Мардарий, християнка.Същата мисъл била на ума и на Мардарий. Като се облякъл набързо, той застанал на колене извикал:- Владико, Боже Отче Вседържителю, Господи Иисусе Христе и Светий Душе, едно Божество и една Сила, помилуй мене грешния и опази моята вдовица и моите сираци! А аз, Владико, с голяма радост и усърдие идвам при Тебе!След това целунал децата и жената, помолил съпругата си да не скърби за него, простил се още с приятелите си и се присъединил към затворниците християни, като викал: \"И аз съм християнин!\" Отвели всички затворници в градската тъмница, а с тях и Мардарий, като известили за него на Лисий. Лисий страшно се разгневил и още там осъдил на смърт отначало презвитер Авксентий, който бил посечен с меч, а после Мардарий и Евгений. Мардарий на всички въпроси отговарял само: \"Аз съм християнин!\" Той бил обесен с главата надолу и опалван с огън. Във време на това ужасно изтезание повтарял само това: \"Господи, благодаря Ти, че ме удостои с тия блага. Приеми душата ми в мир!\" Евгений бил също жестоко убит.Но постоянно се явявали нови изповедници на Името Христово. След убиването на християните Лисий отишъл да направи преглед на войските, които се намирали в града. Между тях той забелязал един войник, на име Орест, който го поразил със своята красота, стройност и ловкост във военните упражнения. Той го извикал отпред и му заповядал да хвърля с копието в цел. Войникът взел копието и се готвел да изпълни повелята на Лисий, но при движението му паднал кръстът, който висял на гърдите му.- Какво е това? - запитал Лисий, като взел с ръка кръста. - Нима и ти си от ония, които се покланят на Разпнатия?- Аз съм раб на моя Владика и Бог - отговорил младият войник. - И кръста Му нося за отклоняване на всякакво зло.Лисий заповядал веднага да хванат войника и да го турят при другите християни. В гр. Никопол пък множество войници се явили при него като обявявали себе си за християни. Свързали и тях и ги затворили в тъмница. Но Лисий бил в голямо недоумение; той се боял да не би смъртното наказание на такова множество хора да предизвика вълнение в народа. Страхувал се той още и от проявата на Христовата сила, понеже се случвали често чудеса при разследванията и убиваето на мъчениците, които увеличавали числото на християните. Най-после той решил да отправи Евстратий и Орест при Агриколай в гр. Севастия (Армения).Агриколай бил крайно жесток към християните. Но когато видял и чул Евстратий, той се предразположил към милосърдие. Тъй мъдро и убедително му говорил Евстратий за Господа, за неизказаната благост, която подбудил Сина Божий да слезе на земята и да страда за Своите люде. Жестокият съдия скърбял и не спал цяла нощ. Желаейки да спаси Евстратий, той го молел да се поклони престорено на боговете и му обещавал дарове и почести, но Евстратий останал твърд. Той присъствал на смъртното наказание на младия войник Орест, който бил умъртвен на нагорещен одър. След това в тъмницата Евстратий бил утешен чрез посещението на севастийския епископ св. Власий, от когото приел св. Причастие. При това внезапна светлина осияла тъмницата и се чул глас от небето: \"Евстратие, ти добре се подвизава. Дойди на небесата да получиш приготвения ти венец!\"На другия ден св. мъченик радостно изслушал смъртната присъда. Колкото и да го уговарял Агриколай да спаси живота си чрез престорено отричане от вярата, Евстратий останал твърд и непоколебим, и бил осъден на изгаряне. Докато подготвяли всичко за смъртното наказание, той произнесъл молитвата, която и сега още се чете на съботната полунощница. След това, като се прекръстил и извикал: \"Господи Иисусе Христе, в ръцете Ти предавам моя дух\", св. мъченик влязъл в огнената пещ и тихо предал душата си. Св. епископ Власий взел тялото му, което останало неповредено в огъня, а също и тялото на св. Орест и на другите мъченици, и ги погребал благоговейно.Същия ден се чества паметта на св. девойка Лукия (Лучия), която прославила Бога в сицилийския град Сиракуза.В същия ден се почита паметта на новоканонизирания равноапостол преподобни Герман, роден в православна Русия, а се потрудил на Алеутските острови и Аляска, като проповядвал православието със слово и добродетелен пример. Починал блажено м 1837 година.", "date": "2018.12.13", "title": "Св. мчци Евстратий, Авксентий, Евгений, Мардарий и Орест. Св. мчца Лукия девица"}
{"url": "http://www.cross.bg/voiina-voiiski-amerikanski-1591480.html", "text": "/КРОСС/  615 г. - Започва понтификатът на папа Адеодат I.1002 г. - С благословията на крал Етелред II се извършва масово убийство на датчани, живеещи в Англия.1775 г. - Американска война за независимост: американски войски, командвани от Джордж Вашингтон, превземат Монреал.1851 г. - Започва да действа телеграфните връзки между Лондон и Париж, и между Москва и Петербург.1854 г. - На този ден стават две големи морски катастрофи: американският кораб New Era, при което загиват над 300 пътници и екипаж, и британският кораб Prince с над 500 жертви.1862 г. - Луис Карол записва в дневника си, че започва да пише за приключенията на известната си героиня Алиса.1907 г. - Във Франция е извършен пробен полет с въртолет, при което пилотът успява да се издигне на 2 метра.1912 г. - Балканската война: Българските войски влизат в Дедеагач.1913 г. - Сключен е мирен договор между Гърция и Османската империя, въз основа на който Гърция получава остров Крит и повечето острови в Егейско море.1923 г. - Започва използването на националния флаг на СССР, валиден до 25 декември 1991 г.1940 г. - В САЩ е изпитан първият джип на фирмата Willys Motor.1942 г. - Втората световна война: В хода на Морската битка при Гуадалканал американски и японски кораб влизат в ожесточен близък бой.1942 г. - Втората световна война: Британската армия овладява пристанищния град Тобрук (Източна Либия) след продължителни боеве с германско-италиански войски.1944 г. - Белгийското правителство взема решение за разоръжаване на организациите от Съпротивата.1945 г. - Генерал Шарл дьо Гол е избран за председател на Временното правителство на Франция.1953 г. - Албърт Кинг прави първите си записи в звукозаписното студио.1953 г. - Състои се премиера на известния струнен квартет на Дмитрий Шостакович.1954 г. - В Египет е извършен държавен преврат.1970 г. - Вследствие на циклон и цунами в Бангладеш загиват над 50 000 души.1971 г. - Американската космическа сонда Маринър 9 успешно навлиза в орбита около Марс и става първият космически апарат, който обикаля около друга планета.1974 г. - Палестинският лидер Ясер Арафат прави изявление пред Общо събрание на ООН, в което обявява израелския ционизъм като основна причина за конфликтите в региона.1984 г. - Във Флорида САЩ, карибския басейн и Мексико е наблюдавана окултация на звезда зад астероида 1 Церера.1985 г. - След 140-годишно затишие избухва вулкана Невадо дел Руиз (Колумбия), при което загиват над 20 000 души.1994 г. - В Швеция е проведен референдум за присъединяване на страната към Европейския съюз.2002 г. - Скупщината на Съюзна република Югославия ратифицира Дейтънското споразумение, като потвърждава, че Югославия няма териториални претенции към Босна и Херцеговина.2002 г. - Край бреговете на испанска Галиция потъва танкер със 70 хил. тона нефт, което предизвиква една от най-големите екологични катастрофи.2003 г. - В Китай започва приватизация на държавните предприятия.2004 г. - След едноседмични боеве с над 5000 бунтовници американски военни части постигат контрол в иракския град Фалуджа, но не успяват да заловят терориста Абу Мусаб ал-Заркауи.2011 г. - Италианският премиер Силвио Берлускони подава оставка, поради засилващата се обществена опозиция срещу него. ", "date": "2018.12.13", "title": "13 декември в историята"}
{"url": "http://www.cross.bg/bulgariya-oto-georgi-1591482.html", "text": "/КРОСС/  Андрей Ковачев, евродепутат Андрей Цветков, режисьор-аниматор Проф. д.м.н. Анелия Клисарова, депутат от БСП за България в 44-ото НС, бивш министър на образованието и науката Георги Гьоков, депутат от БСП за България в 44-ото НСДоц. д-р Георги Цанков, литературен критик и преводач Николай Ламбрев, режисьор Петър Славов, председател на Надзорния съвет на ПроКредит Банк Росица Ганева, естрадна певица Стефан Джамбазов, актьор и режисьор", "date": "2018.12.13", "title": "Рождениците на 13 декември"}
{"url": "http://www.cross.bg/parite-dobur-slyga-1591478.html", "text": "/КРОСС/  Парите са добър слуга, но лош господар.Франсис Бейкън", "date": "2018.12.13", "title": " Парите са добър слуга"}
{"url": "http://www.cross.bg/chasa-zala-sofiyaot-1591483.html", "text": "/КРОСС/София.От 10.30 часа по инициатива на президента Румен Радев в президентската институция ще се проведе дискусия на тема „Избори - прозрачност и доверие\".***София.От 09.00 часа ще започне редовното заседание на Народното събрание.***София.От 09.30 часа ще започне седмичното заседание на Пленума на Висшия съдебен съвет.***София.От 10.00 часа в зала „Сердика\" на хотел „Централ\" Прокуратурата на Република България  организира заключителна конференция по проект за въвеждане на електронното правосъдие.***София.От 11.00 часа в зала 6 на НДК ще се състои церемонията „Полицай на годината\".***София.От 11.00 часа в Гранд хотел София ще се състои церемония, на която Световната федерация по борба UWW и Българският олимпийски комитет ще наградят двукратния олимпийски шампион Боян Радев по повод 50 години от спечелването на втория златен олимпийски медал от игрите Мексико 1968.***София.От 11.00 часа в зала „Проф. Марин Дринов\" на Българската академия на науките. Директорът на Института по минералогия и кристалография „Акад. Иван Костов\" проф. д-р Росица Николова ще представи дейността на Института. Събитието е част от кампанията „БАН представя своите институти\". Кампанията ще продължи в сградата на Института по минералогия и кристалография на ул. „Акад. Георги Бончев\", бл. 107. От 14 до 16 ч. вратите на лабораториите ще бъдат отворени за посетителите, които ще имат възможността да видят различни демонстрации.***София.От 14.00 часа в Многофункционалната зала на Националната спортна академия „Васил Левски\" ще се проведе церемонията „Спортист на годината на НСА\".***София.От 17.00 часа в зала „Рубин\" на хотел „Рамада София\" за 15-та поредна година Агенцията по заетостта организира своя традиционния форум „Работодател на годината\", за да отличи най-успешните си партньори сред работодателите. В събитието ще вземе участие министърът на труда и социалната политика Бисер Петков.***Пловдив.От 17.30 часа в хотел „Тримонциум\" ще бъде представена появи биографичната книга „Христо Стоичков. Историята\".***Поморие.От 11.30 часа в Гранд хотел „Поморие\" заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на Програмата за трансгранично сътрудничество Interreg - ИПП България - Турция 2014 - 2020 г.***Разград.От 11.00 часа, в зала 712 етаж 7 в административната сграда на Областна администрация Разград ще се отворят ценовите предложения на  участниците в обществена поръчка с предмет: „Инженеринг - проектиране, изпълнение на строително-монтажни работи и упражняване на авторски надзор при консервация, реставрация и адаптация на Ибрахим Паша джамия в Разград\".***Сливен.От 09.00 часа, в зала „Май\" на Община Сливен, ще се състои редовно заседание на Общинския съвет.***Чепеларе.От 11.00 до 13.00 часа за пореден път жителите на Чепеларе организират протест в защита на Районната прокуратура в града. Място на протеста е на пешеходната пътека преди входа на ПГ „Никола Вапцаров\" в Чепеларе, като се предвижда пълна блокада на главния път Смолян - Пловдив.***Шумен.От 10.00 часа в зала 203 на общината ще се проведе заседание на ПК „Култура, културно-историческо наследство, туризъм, интеграционна политика и вероизповедания\".*** Шумен.От 11.00 часа в офиса на Областен информационен център - Шумен ще се проведе заключителна пресконференция по проект „Осигуряване функционирането на ОИЦ-Шумен\", финансиран по ОП „Добро управление\".*** Шумен.От 14.00 часа в зала 203 на общината ще заседава ПК „Просвета, образование и наука\".*** Шумен.От 16.00 часа в зала 203 на общината ще заседава ПК „Териториално развитие и селищно устройство\". ", "date": "2018.12.13", "title": "Предстоящи събития в страната на 13 декември"}
{"url": "http://www.cross.bg/krasi-bolnitza-sustoyanieto-1591484.html", "text": "/КРОСС/ Близките на 42-годишен мъж в мозъчна смърт във великотърновската болница дариха органите му и спасиха живота на трима тежко болни. Черният дроб беше транспланиран във ВМА, а бъбреците в Александровската болница в София.За белия дроб са пристигнали специалисти от Германия, но органът не е бил подходящ за трансплантация.Краси от Шкорпиловци е сред 15-те чакащи за белодробна трасплантация. Състоянието му се влошава и е приет в болница във Варна.Краси е на 17 години, но тежи 34 кг. Състоянието му в момента не позволява трансплантация. Националната пациентска организация започва дарителска кампания. Единственият шанс на Краси е да укрепне.Всеки, който желае, може да подпомогне на семейството да спаси Краси, като дари средства по дарителската сметка:IBAN: BG09STSA93000025690572BIC: STSABGSFИме: Красимир Тодоров Коев ", "date": "2018.12.13", "title": "Донор в мозъчна смърт спаси живота на трима тежко болни "}
{"url": "http://www.cross.bg/potok-severen-germaniya-1591507.html", "text": "/КРОСС/  Според Алексей Пушков, член на Съвета на федерацията, резолюцията на Европарламента срещу „Северен поток 2\" показва натиска, оказван от САЩ върху Германия за спиране реализирането на проекта. В сряда Европарламентът прие резолюция, която призовава към отмяна на реализирането на проекта за газопровода, тъй като това бил политически проект, заплашващ сигурността на Евросъюза. Освен това в документа се отбелязва „ключовата роля\" на Украйна за европейското енергийно снабдяване.„Северен поток 2\" предвижда прокарването на две тръби с капацитет по тях да се транспортират годишно 55 млрд. кубически метра „синьо гориво\" от Русия директно до Германия по дъното на Балтийско море. Разрешение за строителството вече е дадено от Германия, Финландия и Швеция, остава само Дания да определи своето решение. Против реализирането на проекта е Украйна, която се опасява от загубата на доходите, които получава от транзита на руски газ към Европа. САЩ също са против „Северен поток 2\", обличайки интереса си от доставка на втечнен газ за Европа в понятия като „опасност за енергийната сигурност\" на Стария континент и намират връзка между диверсификацията на енергийни източници и стабилността на региона. Русия също намира за удобно да призовава противниците на „Северен поток 2\" да не го възприемат като инструмент за влияние. ", "date": "2018.12.13", "title": "Москва: САЩ оказват натиск върху Германия за „Северен поток 2“"}
{"url": "http://www.cross.bg/kolata-avtomobila-kalkylatora-1591500.html", "text": "/КРОСС/  По предложение на Столична община, \"Информационно обслужване\" АД изработи електронен калкулатор, чрез който всеки  собственик на моторно превозно средство в София може да изчисли какъв данък МПС  ще дължи за 2019 г. Новата формула, по която се формира данъкът за моторните превозни средства от 2019 г., включва годината на производство, мощността и екологичният стандарт на колата.В калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г.Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон /за по-новите МПС/ или в големия талон /за МПС, регистрирани по-отдавна/:Под  индекс В е записана годината на първа регистрация, по която се изчислява възрастта на колата.Индекс P.2 e за мощността на автомобила в киловати.Срещу индекс V.9 e записан екологичният стандарт на колата /от Евро 2 до Евро 6/. При най-старите коли такъв екостандарт обикновено няма и срещу този индекс в документите на колата не пише нищо.    В момента калкулаторът може да бъде намерен на адрес: -Той ще бъде достъпен и на страницата на Столична община, след като се влезе в раздел „Справка за задължения и плащания\" - Чрез калкулатора всеки собственик може да се ориентира какви стойности на данък МПС се получават за автомобила му.  ", "date": "2018.12.13", "title": "Столична община пуска електронен калкулатор за изчисляване данъка на колите"}
