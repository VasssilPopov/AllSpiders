{"url": "http://www.cross.bg/mate-huawei-lite-1583015.html", "text": "/КРОСС/ ДнесHuawei Consumer Business Group обяви официално пускането на пазара и в България на HUAWEI Mate 20 lite. Смартфонът е най-новото попълнение в серията Mate на компанията. След официалната премиера на серията Huawei Mate 10 през октомври 2017, тя бързо набра широка популярност във високия клас продукти сред бизнес професионалистите. За да позволи на още повече потребители да се докоснат до впечатляващите характеристики на серията Mate, компанията пуска на пазара стилния HUAWEI Mate 20 lite, който цели да се превърне в предпочитано устройство за клиенти, имащи нужда от достъпен бизнес смартфон. Четворната камера с изкуствен интелект, управлявана от системата на Huawei EMUI 8.2, не само позволява на потребителите да запечатат най-красивите моменти от ежедневието си, но и да се насладят на впечатляващи предварително заложени настройки за снимане и премиум функционалности, отговарящи на най-всеобхватните нужди на клиентите.Младите хора, които правят своите първи стъпки към бизнес елита, имат изключително високи изисквания към мобилните си устройства. Смартфоните им не само трябва да посрещат специфичните им нужди, предоставяйки повече добавена стойност, но и да изразяват техния индивидуален стил. Следвайки тези тенденции, HUAWEI Mate 20 lite напълно отговаря на изискванията на клиентите по отношение на дизайн и характеристики. Със съотношение на екрана от 19:5:9 на новия 6.3-инчов FHD+ FullView дисплей, смартфонът идва със смайващо елегантен корпус, който превръща устройството в перфектното средство за потапяне в необятните мултимедийни възможности на игрите и видеата.По природа всички ние сме привлечени от симетричните форми, защото симетрията предава естествено чувство за хармония, спокойствие и баланс. HUAWEI Mate 20 lite не само е удоволствие за окото, но и въплащава визуалната естетика на детайлите. Под тънкото си 2.5D покритие на стъкления гръб, той се отличава с елегантен текстуриран филм, който създава приятен 3D ефект, дължащ се на контраста между сенките и светлината. Потребителите, израснали в интернет ерата, изграждат в себе си естествен инстинкт за споделяне в социалните мрежи. Те преоткриват и опознават заобикалящият ги свят чрез мрежата, наслаждавайки се на свободата да комуникират без граници. Снимките и видеата са най-удобният и достъпен начин за споделяне на емоции, което придава на камерите в мобилните устройства изключително важна роля. За да отговори на това предизвикателство, HUAWEI Mate 20 lite е оборудван с четири интелигентни AI камери.С цел да предостави на потребителите си запомнящо се фотографско изживяване, Huawei инсталира в предната част на Mate 20 lite висококачествени двойни камери с 24 и 2-мегапикселови сензора. За разлика от единичните камери, чиито възможности генерално зависят от софтуера, двойните камери използват един основен обектив за запечатване на кадрите и втори за възпроизвеждане на детайли в дълбочина. След което, чрез последващото дигитално обединяване на данните от двете камери, се постигат изключително автентични изображения, доближаващи се тези, направени от професионалните фотографи. В допълнение, HUAWEI Mate 20 lite е единственото устройство на пазара, което използва в предните си камери AI технология за автоматично разпознаване на над 200 обекта в осем категории – синьо небе, плаж, растения, нощ, сцена, цветя, снимане в закрити пространства или сняг. По този начин смартфонът оптимизира всеки кадър с набор от уникални конфигурации в настройките си.Двойните камери в задната част на корпуса на HUAWEI Mate 20 lite също използват интелигентната AI система на компанията. Посредством задълбочено изследване на повече от 100 милиона изображения, системата е в състояние автоматично да разпознае впечатляващите над 500 различни ситуации и обекти в цели 22 категории - портрети, синьо небе, сняг, старинна сграда, фойерверки, растения, котки, кучета, текст, храна, автомобили и нощ. Смартфонът автоматично идентифицира специфични сцени, настройвайки камерите по оптимален начин с цел да осигури на потребителите най-добри резултати. По този начин HUAWEI Mate 20 lite гарантира висококачествено и интелигентното фотографско изживяване от съвсем ново поколение. Неговите 20 и 2-мегапикселови двойни задни камери са създадени да запечатват изображения по несравним начин, за да могат потребителите да инвестират повече време в търсене на перфектните моменти, вместо за настройване на камерите си.Мощният HUAWEI Mate 20 lite не само създава брилянтни изображения, но и е в състояние чрез интелигентните си функционалности да идентифицира детайли като пол или цвят на кожата. Уникалният алгоритъм на Huawei за изчистване на снимките прави всяко селфи още по-детайлно, по-изчистено, без замъглявания или странични осветявания. С HDR превюто в реално време всеки би могъл с един поглед да разбере как ще изглежда бъдещата снимка. Освен това, камерата предлага 3D Qmoji в съчетание с пет професионални ефекта за осветяване. Част от тях са меко осветяване (Rembrandt), пеперудено осветяване или сценично осветяване, които правят снимките ви още по-красиви и живи.HUAWEI Mate 20 lite идва с осемядрен Kirin 710 SoC и последна версия EMUI 8.2, осигуряващи на потребителите впечатляващо преживяване и перфектна интеграция между софтуер и хардуер.Kirin 710 е първият 12nm чип на Huawei. Създаден специално за HUAWEI Mate 20 lite, чипът Kirin 710 притежава A73 ядро, което е с 75% по-мощно от A53, използвано в Kirin 659. По отношение на ефективността на GPU (или обработването на графиките), Kirin 710 е цели 1.3 пъти по-добър от предшественика си Kirin 659. Уповавайки се на четирите Cortex A73 ядра, работещи на 2.2GHz, както и на четирите Cortex A53 ядра, работещи на 1.7GHz, чипът Kirin 710 осигурява несравнимо балансирано представяне. Освен всичко това, устройството дава възможност за поставяне на две SIM карти, поддържащи едновременно 4G и  VoLTE.HUAWEI Mate 20 lite е оборудван с базиран на Android Oreo EMUI 8.2. Богатият набор от AI функции включва асистент за пазаруване и интелигентна AI галерия, която автоматично разпознава и класифицира снимките по тематики. Въз основа на съдържанието, снимките биват разделени на 15 обобщаващи големи категории и 100 малки жанра – храна, пейзажи, документи и много други. Дори когато се намирате в шумна среда, HUAWEI Mate 20 lite ще използва своята AI система, за да редуцира всички странични звуци, осигурявайки ви кристално чисти разговори. EMUI 8.2 е повече от просто средство за комуникация. Той е истински дигитален партньор, който знае и разбира потребителските предпочитания.Фотография, комуникация и гейминг са трите основни тенденции по отношение на потребителските изисквания към всяко мобилно устройство. В допълнение към Huawei Kirin 710 и 4GB RAM, HUAWEI Mate 20 lite се захранва от Game Suite, предлагайки висококачествено мобилно гейминг изживяване. А за да осигури дълготрайно забавление на своите потребители, HUAWEI Mate 20 lite е снабден с мощна 3750mAh батерия, поддържаща бързо зареждане HUAWEI Quick Charge.HUAWEI Mate 20 lite съчетава в себе си типичните за серията Mate премиум характеристики. Неговият изчистен и елегантен дизайн в съчетание с изключителната му производителност са перфектната интеграция между функционалности и AI характеристики, придавайки още по-голяма стойност за младите бизнес потребители.Устройството ще бъде налично в търговската мрежа в България от средата на септември, а от 4 септември може да се разгледа в Центъра за обслужване на клиенти на Huawei на ул. Леге 6. ", "date": "2018.09.03", "title": "Huawei пуска на пазара в България Mate 20 lite"}
{"url": "http://www.cross.bg/zaginalite-vsichki-pamet-1583017.html", "text": "/КРОСС/ Жители на Владо Тричков излязоха на мирно бдение в памет на загиналите в тежката катастрофа край Своге и в подкрепа на техните близки.                     Точно в 17:10 часа жителите се събраха до единствената пешеходна пътека в селото с идеята да я пресекат 17 пъти колкото е и броя на загиналите в катастрофата.                      Заради липсата на разрешение за протест близка на загинал и ранена в катастрофа мина символично пешеходната пътека няколко пъти и запали свещички в памет на всички загинали.Въпреки всичко малко събрали се жители на Владко Тричков успяха да пресекат всички без да пречат на движението по натоварения път.                      Жителите заявиха,че искат не забавен ремонт и на пътя минаващ през Владко Тричков и почистване на всички камъни,дървета и храсти по пътя който пречат на видимостта и са предпоставка за ПТП и нова трагедия.", "date": "2018.09.03", "title": "Жители на Владо Тричков излязоха на мирно бдение в памет на загиналите край Своге"}
{"url": "http://www.cross.bg/septemvri-sesiya-danuchno-1583009.html", "text": "/КРОСС/ Новата сесия на Народното събрание започва утре, 4 септември, от 13 ч. По правилник първото заседание на всяка сесия се открива с химна на Република България и химна на Европейския съюз съобщава БТВ.Очаква се политическите сили да започнат новия сезон с декларации.  Дневният ред на заседанието включва първо четене на промени в Закона за здравето, както и три годишни доклада за 2017 г. - един на Българската академия на науките /БАН/ и два на Комисията за регулиране на съобщенията (КРС).В програмата е и ратификация на Спогодбата между Република България и Кралство Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане.По правилник есенната сесия започва в първата сряда от септември, но преди лятната ваканция депутатите решиха да заседават извънредно на 4 септември, за да могат да почиват на 7 септември.", "date": "2018.09.03", "title": "Депутатите се събират отново утре"}
{"url": "http://www.cross.bg/bulgariya-obshtestvoto-sezon-1583016.html", "text": "/КРОСС/ Започва новият политически сезон. Известно е, че дори да обърнете гръб на политиката, тя се интересува от вас. През август българският бизнес преживя срив на Търговския регистър. 200 000 сънародници загубиха застраховките на своите автомобили. Това не са просто инциденти, а пробиви в държавността. Законността и прозрачността са предусловие за всеки инвеститор. Чудно ли е тогава, че продължава сривът на чуждестранните инвестиции. Миналият политически сезон приключи с ветото, което наложих върху промените в Закона за приватизацията. То бе подкрепено от Народното събрание, но подобни лобистки текстове ерозират остатъчното доверие в парламента. България се управлява повече през телевизиите, отколкото през институциите. Скалъпени интриги засенчват в медиите фундаменталните проблеми на обществото: несправедливостта, бедността, демографската криза и беззаконието. Страната се нуждае от идеи, а се дави в скандали. Оставките вече не са решение, а бягство от реална отговорност. Проблемът в държавата не е персонален, а системен. Авторитаризмът не е бъдещето на България.Нов изборен цикъл в непосредствено бъдеще няма да отвори нова перспектива. Отговорното поведение диктува управляващата коалиция да се фокусира върху най-острите проблеми на обществото. От парламентарната и извънпарламентарната опозиция гражданите очакват ускорено изграждане на убедителна алтернатива на сегашното управление.През политическия сезон многократно посочвах два системни порока на днешна България: несправедливостта и корупцията. Те са рожби на злоупотребите на малцина, но и на примирението на мнозинството. Без него те не могат да парализират обществото ни.Предстоят ни месеци на политическо усилие, в което всички - граждани и политици, имат своя дял. Онези, които не поемат своята част от отговорността, обременяват с нея всички останали. Ако политическата класа е неспособна да се справи с проблемите, българите ще бъдат принудени да открият нови пътища за тяхното решаване. Като президент, ще вложа своите сили в отстояването на българската демокрация. В диалог и сътрудничество с Вас ще работя за извеждането на страната на нова перспектива за развитие.  ", "date": "2018.09.03", "title": "Румен Радев: Оставките не са решение, а бягство от отговорност"}
{"url": "http://www.cross.bg/grad-nadpisut-nadpis-1583004.html", "text": "/КРОСС/ Обемен надпис „Русе“ вече е монтиран в градската градина. Високите над метър букви са монтирани край алеята между двата символа на града – Статуята на свободата и Доходното здание,съобщава TVN. Под надписа „Русе“, изписан на кирилица, са разположени вълните от логото на общинската фондация „Русе – град на свободния дух“. В ляво пък е символът за отметки за място, в който има сърце. През нощта надписът ще бъде осветен.Дизайнът на буквите е одобрен от Комисията по градски дизайн и реклама, като стремежът е бил надписът да е различен от познатите до сега у нас.За реализацията на идеята Общинският съвет гласува 20 000 лева, които са осигурени от планираните събития за град домакин на Световното първенство по волейбол.", "date": "2018.09.03", "title": "И Русе вече си има надпис"}
{"url": "http://www.cross.bg/dyshi-raneni-san-bernardino-1583011.html", "text": "/КРОСС/Най-малко 10 души са ранени при стрелба в жилищен комплекс в град Сан-Бернардино, щат Калифорния, предаде БГНЕС.В престрелката са участвали няколко души с пистолети и карабини. Произведени са най-малко 30 изстрела.Всички замесени са се скрили преди пристигането на полицията.Трима от пострадалите са в критично състояние, заявиха от полицията и уточниха, че най-вероятно инцидентът не е свързан с тероризъм, а по-скоро става дума за изясняване на отношенията между местните банди.Сан-Бернардино се намира на 80 км североизточно от Лос Анджелис. През 2015 г. в градчето бе извършен терористичен акт, при който загинаха 14 души и 22 бяха ранени. ", "date": "2018.09.03", "title": "10 ранени при стрелба в Калифорния"}
{"url": "http://www.cross.bg/avstriya-planina-stepen-1583012.html", "text": "/КРОСС/ На , от  президентът Румен Радев ще награди посланика на Република Австрия у нас Роланд Хаузер с орден „Стара планина“ първа степен. Високото държавно отличие се връчва за изключително големите заслуги на дипломата за укрепването и развитието на двустранните отношения между България и Австрия.", "date": "2018.09.03", "title": "Президентът ще удостои посланика на Австрия у нас Роланд Хаузер с орден „Стара планина“ първа степен   "}
{"url": "http://www.cross.bg/kartofi-podobriha-purzheni-1583014.html", "text": "/КРОСС/ На гръцкия остров Наксос подобриха рекорда на Гинес за най-голяма порция пържени картофи.Представители на местна асоциация успяха да приготвят 625 кг за 8 часа. Така те подобриха собствения си рекорд от 554 кг. За целта са използвани 2,5 тона картофи и 800 л зехтин.\n\t\t\t\t\t", "date": "2018.09.03", "title": "Рекорд: Приготвиха 625 кг пържени картофи"}
{"url": "http://www.cross.bg/svoge-sofiya-frezovaneto-1583013.html", "text": "/КРОСС/ Днес следобед започна фрезоването на пътната настилка в участъка от път II-16 Своге – София. Това е в отсечката от водостока, преди пътния инцидент до моста над река Лесковдолска (от км 54+220 до км 54+690). За започване на предвидените ремонтни дейности АПИ трябваше да получи необходимите разрешения от разследващите органи. Следователите днес взимаха проби от мантинелите в отсечката. Фрезоването и почистването на трасето се налага да продължи и утре. Дейностите се извършват без спиране на движението в една лента. Необходимо е шофьорите да карат внимателно и със съобразена скорост предвид извършващите се строителни работи.                След като приключи фрезоването - в сряда (5 септември), ще започне преасфалтирането и движението по път II-16 Своге - София ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин Проход. Тежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград. ", "date": "2018.09.03", "title": "Утре ще продължи фрезоването на пътя Своге - София. Преасфалтирането ще бъде в сряда"}
{"url": "http://www.cross.bg/ypravlenie-obshto-narysheniya-1583007.html", "text": "/КРОСС/ Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и двата почивни дни полицейските екипи са проверили 13464 моторни превозни средства и 16502 души. Установени са общо 11803 нарушения, от които 4797 са за управление на МПС с превишена скорост. Издадени са 5047 фиша и 1959 акта за установени  административни нарушения.Отнети са 162 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 575 електронни фиша.Засилените проверки ще продължат до края на месец септември.", "date": "2018.09.03", "title": "13464 моторни превозни средства са проверени в петък и почивните дни в спецакции по пътищата"}
{"url": "http://www.cross.bg/telefoni-frantziya-kasae-1583010.html", "text": "/КРОСС/ Във Франция над 12 милиона ученици започват новата учебна година, някои от тях без да имат право на мобилни телефони в училище, съобщи Франс прес.Забраната касае началните училища и прогимназиите (в тях според френската образователна система учат деца до 14-15 години).Забраната не касае гимназиите (в тях според френската образователна система учат деца на възраст 15-18 години), уточнява Франс прес.Мярката породи доста дебати във Франция. Защитниците й подчертават, че използването на мобилни телефони нарушава вниманието на учениците и като цяло целия училищен климат и води до намаляване на физическата активност по време на междучасията.Защитниците на мярката припомнят, че мобилните телефони освен това излагат учениците на риск да попаднат в интернет на порнографски материали или на материали, свързани с насилие.Критиците на забраната твърдят, че мярката няма нищо да промени и че ще е трудна за прилагане в училищата, в които често пъти има недостиг на персонал и средства.", "date": "2018.09.03", "title": "Учебната година във Франция започна без телефони в някой училища"}
{"url": "http://www.cross.bg/ryse-symata-izmama-1583001.html", "text": "/КРОСС/ Семейство „изгоря“ с 14 000 лв. при поредната телефонна измама, съобщиха от полицията в Русе.Според разказа на потърпевшите, в петък на домашния телефон на 68-годишна русенка се обадил непознат мъж, който се представил за полицай и я помолил за съдействие при  залавяне на измамници.По указание на непознатия жената изтеглила на два пъти  сумата от 8 000 лева от два банкови клона в Русе, които след това оставила на два адреса в града – до контейнери за смет зад блок по ул. „Борисова“ и до строеж на ул. „Ангел Кънчев“. В същото време тя се обадила и на съпруга си, който пък хвърлил през терасата на жилището им сумата от около 6 000 лв.По случая е започнало разследване в хода на образувано досъдебно производство за престъпление по чл. 209, ал.1 от НК.", "date": "2018.09.03", "title": "Поредна телефонна измама: Семейство изгоря с 14 хиляди лева"}
{"url": "http://www.cross.bg/alkohol-litra-nelegalen-1583000.html", "text": "/КРОСС/ Митнически служители откриха и задържаха 1000 литра нелегален етилов алкохол при проверка в частен имот в района на Варна, съобщиха от агенция \"Митници\".Проверката е извършена в рамките на засиления контрол срещу нерегламентираното съхранение и търговия с акцизни стоки в района на Черноморието.В двор зад къща са намерени бидони, съдържащи безцветна течност с мирис на етилов алкохол. След измерване е установено, че общото количество на откритата течност е 1000 литра с алкохолно съдържание 48 градуса. В рамките на проверката за алкохола не са представени документи, удостоверяващи плащане на акциз.Взети са проби, за да се определи какъв е продуктът.От агенцията съобщиха още, че през юли и август при засилените проверки по Черноморието са задържани около 13 000 литра нелегален етилов алкохол.", "date": "2018.09.03", "title": "Задържаха един тон нелегален алкохол във Варненско"}
{"url": "http://www.cross.bg/damla-hasan-mehmed-1583003.html", "text": "/КРОСС/ 25-годишният Мехмед Хасан, обвинен за изключително жестокото убийство на 7-годишната Дамла Муса в Момчилград, се изправи пред Окръжния съд в Кърджали тази сутрин.", "date": "2018.09.03", "title": "Убиецът на 7-годишната Дамла призна всичко "}
{"url": "http://www.cross.bg/koprinka-kraii-rysofili-1583006.html", "text": "/КРОСС/ На 8 септември 2018 г., събота, край стената на язовир „Копринка“ за 15-и пореден път ще се състои традиционният събор на приятелите на Русия в България. Тази година той е посветен на 140-ата годишнина от края на Руско-турската освободителна война (1877–1878) и ще премине под наслов Организатори на събора са Национално движение „Русофили“, Координационният съвет „България – Русия“ и община Казанлък, с подкрепата на Министерството на земеделието, храните и горите и на Държавната агенция по горите. Срещата на русофилите в България по традиция ще започне с поклонение пред Паметника на свободата на връх Шипка (от 9:00 до 10:00 ч.). Началото на официалната част край яз. „Копринка“ е предвидено за 13 часа. Очаква се пред участниците да бъде обявена инициативата за създаване на , предложена от председателя на НД „Русофили“ по време на IV Ливадийски форум в курорта Ялта (Крим) на 5-6 юни т.г.По-рано през деня, с начален час от 9.30 ч., на сцената край язовир „Копринка“ ще се представят лауреатите на V Национален фестивал на руската поезия, песен и танц „Пусть всегда будет солнце“. Заключителният етап на фестивала, който се осъществява с подкрепата на Министерството на образованието и науката, ще се проведе ден по-рано, на 7 септември, в Народно читалище „Искра“ в Казанлък от 10:00 до 17:00 часа. По време на събора ще бъдат връчени и наградите на победителите в IX Международен конкурс за детска рисунка „Обичам моята Родина“.Художествената програма с участието на български и руски артисти и състави ще продължи до 17 ч. Специални гости ще бъдат Мими Иванова и изпълнители от Коми.", "date": "2018.09.03", "title": "Русофили се събират за 15-и поред път на брега на язовир Копринка"}
{"url": "http://www.cross.bg/energo-pro-energiya-energiiini-1583008.html", "text": "/КРОСС/ Филбо ще използва за производствената си дейност електроенергия с гарантиран произход от екологично производство. Компанията, която е дългогодишен клиент на ЕНЕРГО-ПРО Енергийни Услуги, получи удостоверение, че електроенергията, която ще консумира, е произведена изцяло от ВЕИ. Филбо е иноватор в своя бранш и предлага богата гама ВиК продукти, произведени с грижа към природата при безотпаден производствен цикъл.Изборът на Филбо е част от политиката за устойчиво развитие и опазване на околната среда, която фирмата следва в своята работа. Удостоверението беше връчено на Елена Филатова – мениджър маркетинг и продажби, от Албена Лазарова, търговски директор на ЕНЕРГО-ПРО Енергийни Услуги и Деница Николова – мениджър продажби на ключови клиенти.„Сертификатът за зелена енергия потвърждава дългогодишния стремеж на компанията ни да работи, следвайки утвърдените международни екологични стандарти, коментира г-жа Филатова. „За Филбо е важно да създава добри практики, които са в защита на околната среда и гарантират безопасното и устойчиво използване на природните ресурси“, допълни още тя.ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава Удостоверения за зелена енергия, в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които са собственост на ЕНЕРГО-ПРО Енергийни Услуги. От началото на 2016 година досега компанията е връчила десетки  удостоверения за 100% възобновяема енергия на фирми, работещи в разнообразни сектори на българската икономика. ", "date": "2018.09.03", "title": "Варненският производител на ВиК оборудване Филбо избра зелената енергия на ЕНЕРГО-ПРО"}
{"url": "http://www.cross.bg/vuzrasten-muzh-se-samozapali-v-rysensko-selo-1582990.html", "text": "/КРОСС/ Възрастен мъж се е самозапалил в русенското село Николово, съобщиха от МВР.Сигналът е подаден в 8,20 часа тази сутрин. Веднага на място са изпратени екипи на противопожарната служба, на полицията и на Спешна помощ.Мъжът е отведен с линейка в Университетската болница \"Медика\" в Русе.Предстои изясняване на случая.", "date": "2018.09.03", "title": "Възрастен мъж се самозапали в русенско село"}
{"url": "http://www.cross.bg/strelba-myasto-ivan-1582987.html", "text": "/КРОСС/  в олимпийския стил (рекърв) сред 105 участници. Надпреварата се проведе в Легница – Полша.Иван постигна резултат от 648 точки в квалификациите, а на елиминациите отстрани трима силни съперници – сърбина Йовица Велимирович с 6:4, италианеца Давид Паскалучи със 7:1 и австриеца  Доминик Ираш с 6:2. На осминафинала Банчев се изправи срещи молдовеца Дан Олару, от когото загуби с 2 точки – 4:6.Иван беше най-млад от всички. Той навърши 16 години по време на самото състезание, но с класирането си в Топ 10 успя да спечели индивидуална квота за България в стил рекърв мъже за Европейските летни игри в Минск през 2019. Участието му в Минск е възможност за получаване на квота за летните Олимпийски игри в Токио 2020.. В дисциплината 10 метра с въздушна пушка  - смесени отбори, двамата с Антон Ризов се класираха на 57-а място с общ резултат 821.4 т. През следващите дни Таня ще се състезава в още 2 дисциплини – 60 изстрела от положение легнал на 50 м с малокалибрена пушка и 3х40 изстрела на 50 м с малокалибрена пушка.при щафетите на турнира „Ултра крос триатлон Лъвско сърце“ в Приморско. Петър плува 3 км, Бойко Танчев кара колело 116 км, а Александър Сръндев бяга 21 км. Тримата щяха да грабнат златните медали, но изгубиха около 10 минути поради объркване на трасето между селата Кости и Фазаново.   извоюва първо място на въже, завърши четвърта на топка и стана втора с клубния ансамбъл на Държавния турнир „Царица Маргарита“ – Варна.", "date": "2018.09.03", "title": "Талантът на \"Еврофутбол\" Иван Банчев е 10-и в Европа по стрелба с лък "}
{"url": "http://www.cross.bg/valeri-simeonov-zayavi-1582989.html", "text": "/КРОСС/НФСБ ще гласува против оставките на Нанков, Радев и Московски. Това заяви Валери Симеонов на брифинг, съобщава Нова телевизия.„Кадри, изграждани с години, се жертват с лека ръка поради криворазбрано поддържане на политически рейтинг.Това е пореден случай, в който премиерът Борисов действа като едноличен управник, в разрез с договореното коалиционно споразумение и в нарушение на нормалните колегиални коалиционни отношения”, заяви Валери Симеонов .", "date": "2018.09.03", "title": "Валери Симеонов: НФСБ ще гласува против министерските оставки"}
{"url": "http://www.cross.bg/sus-sto-leva-globa-mina-hyligan-vilnyal-v-pediatriya-1582991.html", "text": "/КРОСС/ 20-годишен е вилнял в педиатричното отделение на Великотърновската болница, съобщават от \"24 часа\". Мъжът е предизвикал скандал с жена си, която е била настанена с детето си в лечебното заведение. Впоследствие хулиганът е отправил обиди и към юристконсулта на болницата, с което е нарушил обществения ред.На мъжът е съставен акт по Указа за борба с дребното хулиганство и той ще трябва да плати глоба в размер на 100 лв.", "date": "2018.09.03", "title": "Със сто лева глоба мина хулиган, вилнял в Педиатрия"}
{"url": "http://www.cross.bg/avtomobili-andreevo-kapitan-1582992.html", "text": "/КРОСС/ Около 10-километрова опашка от товарни автомобили се изви на граничния пункт \"Капитан Андреево\". Шофьори споделиха, че чакат над 10 часа, за да преминат в Турция.Трафикът от прибиращите се към Западна Европа гастарбайтери бе намалял заради началото на учебната година, но въпреки това всички ленти за обработка на автомобили работиха на пълни обороти, пише \"Булфото\".", "date": "2018.09.03", "title": "10 км опашка от ТИР-ове на \"Капитан Андреево\" "}
{"url": "http://www.cross.bg/byrgas-polychila-naranyavaniya-1582993.html", "text": "/КРОСС/Три пътнички са пострадали в катастрофата на входа на Бургас. В петък около 8,42 часа на кръговото кръстовище в посока Слънчев бряг, водачът на автобус , с бургаска регистрация, собственост на Община Бургас – Х.И., 51-годишен от село Изворищe, поради неспазване на необходимата дистанция, допуска ПТП с намаляващия скоростта си пред него товарен автомобил , с бургаска регистрация, управляван от 28-годишния С.Н. от Бургас, съобщава Бургас 24.От катастрофата пострадали три пътуващи в автобуса пътнички. В.М., 47- годишна, е получила фрактура на лявата китка и е без опасност за живота.С.Б. 69-годишна е получила леки наранявания, тя е прегледана и освободена за домашно лечение без установена диагноза. Г.Д. 56-годишна руска гражданка, която е получила леки наранявания. Тя е прегледана и освободена за домашно лечение без установена диагноза.", "date": "2018.09.03", "title": "Три жени пострадаха в катастрофа с автобус в Бургас"}
{"url": "http://www.cross.bg/putishta-vali-dysha-1582996.html", "text": "/КРОСС/ Капка по капка – вир;милион по милион – милиард;лот по лот -2, 3, 5,10…милиарда…И като заваля , та цяла неделя (близо 30 години)!Тихо, кротко, ден и нощ.Вали, вали, вали – напои хубаво майката земя …Но този тих есенен дъждец тази година поизбърза и падна в разгара на лятото, точно когато родните ни депутати блажено се припичаха под жаркото августовско слънце.Паднаха и главите на трима министри – просто ей така.., за курбан. Така и не стана ясно какви са точните мотиви за това показно жертвоприношение.А преди това дъждецът отми постния асфалтец, положен от Трейс доста икономично, като за Бог да прости, за скромните 23 млн.Бог да прости и 17-те жертви на зверската катастрофа край Своге и да поживи оцелелите 26, които берат душа в няколко софийски държавни, т.е. оставени на доизживяване, които също берат душа, болници.Въпросът е: къде са парите, в чии джобове потънаха милиардите, превърнали се в луксозни имоти по цял свят, в яхти, самолети и бентлита?Публична тайна е, че до 80% от публичните средства, т.е. от нашите пари, отделени от залъка на всеки българин за пътна инфраструктура, се крадат. Затова и асфалтецът е оглозган, постен и хлъзгав.  Затова карането в дясната лента по българските „автомагистрали“ е незабравимо изживяване и за водачи, и за пътници в МПС, сравнимо единствено с морска разходка с джет при 1,5 – 2 бала вълнение. Разликата е, че след подобно „изживяване“ е наложително да посетите личния си стоматолог... Затова при всяко пътуване от София до Бургас човек може да види поне по 2-3 коли и ТИР-ове обърнати на таван – апропо, ако прекосите Европа нашир и надлъж няма да видите нито едно подобно ПТП. И констатациите са винаги едни и същи – несъобразена с пътните условия скорост (Защо тогава по автомагистралите в Германия няма ограничение на скоростта?). С други думи, вина винаги носят шофьорите. КАТ-аджиите добре са си научили урока…Дали пък наистина причината не е в “лошия човешки мат‘риал”, както каза премиерът?А статистиката е ужасяваща – през последните 30 години, в които се наляха десетки милиарди за пътища и магистрали, десетки хиляди изгубиха живота си именно по тези “ремонтирани“ или новопостроени пътища.Дадохме повече жертви отколкото във войни, въстания и революции в новата ни българска история, след Освобождението.Остават два въпроса: предният, къде са парите и вторият – кога ще бъде назначен независим международен одит, който да провери качеството на изградените пътища и магистрали?P.S. Според всички български и чужди експерти, най-важният, водещият фактор за безопасността на движението по пътищата е състоянието на пътната инфраструктура.Автор: Борис Аврамов", "date": "2018.09.03", "title": "Българските автомагистрали –пътища убийци.Кражбата на века!"}
{"url": "http://www.cross.bg/sobstvenost-hora-sakskobyrggotski-1582997.html", "text": "/КРОСС/ „Все по-често се питам заслужавам ли да ме лишат от моя дом и заставят да напусна Родината”. Това се казва в изявление на бившия премиер Симеон Сакскобургготски. Поводът е решението на Софийския градски съд, че дворецът \"Врана\" е собственост на държавата, а не на Сакскобургготски.„Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства”, допълва той в изявлението, публикувано на личния му сайт.„Може би много хора не ме познават и мерят със своя аршин. За тях искам за пореден път да заявя, че 55 години съм живял и без тези имоти”, категоричен е бившият премиер.Сърдечно благодаря на всички сънародници, които ни засвидетелстваха своята подкрепа след решението на Софийския градски съд, че дворецът “Врана” не  е наша собственост!Последните няколко дни получих стотици обаждания и мейли от страната и чужбина. Прочетох много статии, интервюта и позиции в социалните мрежи на хора, възмутени от откровените лъжи, които се тиражират за нас. Това искрено трогна мен и Царицата! Много от тях бяха от сънародници, които не познавам лично.В този мъчителен за нашето семейство момент, когато след 75 години може в една свободна и демократична България да бъда принуден към второ изгнание, тази подкрепа е особено ценна!Все по-често се питам заслужавам ли да ме лишат от моя дом и заставят да напусна Родината. Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства.Може би много хора не ме познават и мерят със своя аршин. За тях искам за пореден път да заявя, че 55 години съм живял и без тези имоти.Вече се уповавам само на това, че посегателствата над мен няма да останат незабелязани в чужбина, където частната собственост е неприкосновена.Още веднъж от сърце благодаря на всички за изразената съпричастност!Симеон IIСнимка: Давид Нивиер", "date": "2018.09.03", "title": "Сакскобургготски: Заслужил ли съм да ме лишат от моя дом?"}
{"url": "http://www.cross.bg/sveta-rysiya-pokazva-1582994.html", "text": "/КРОСС/С провеждането на мащабните военни учения „Изток-2018“, Русия показва на НАТО своята военна мощ. От 11 до 15 септември Русия ще проведе най-големите си учения от 1981 година насам.Експерти от немското издание Handelsblatt коментират, че с маневрите – в които се очаква да се включат 300 000 военнослужещи – руската армия иска да изпрати сигнал към света. Вестникът сравнява маневрите с най-големите операции по време на Втората световна война.Освен това Русия демонстрира добри отношения с Китай, за което свидетелства и четвъртият Източен икономически форум, пише Лента.ру. Москва показва, че не е изолирана, а си сътрудничи с една от най-могъщите военни сили в света.Тази година форумът ще се проведе във Владивосток, където се очакват около 600 китайски представители. В ученията „Изток-2018“ се очаква да бъдат използвани и 36 000 единици наземно военно оборудване.", "date": "2018.09.03", "title": "Руската армия показва своята мощ на света във Владивосток"}
{"url": "http://www.cross.bg/mazyta-zapochne-potunaliya-1582995.html", "text": "/КРОСС/ Операцията по изтеглянето на мазута от потъналия преди 100 години край Созопол кораб навлиза в решителна фаза.Очаква се да започне транспортирането на огромни 6-тонни котви, които да придържат водолазния кораб над потъналия \"Мопанг\".Към момента морето е спокойно и позволява работата по източването на мазута да започне. Морската администрация ще разграфи и почисти отворите на кораба с помощта на чертежите, с които разполага. Котвите ще позволят на водолазите да се позиционират по-добре. По думи на организаторите винаги съществува опасност за работещите по операцията. Планът за действие все още се обсъжда.През втората половина на седмицата се очаква да започне реалното източване на мазута.", "date": "2018.09.03", "title": "Операцията по източването на мазута край Созопол навлиза в решителна фаза"}
{"url": "http://www.cross.bg/karakachanov-vitzepremierut-nyama-1582986.html", "text": "/КРОСС/ „Темите, вместо да се изясняват помежду ни, се изясняват през медиите. Аз не одобрявам този подход. Моят колега Валери Симеонов е прав в едно – не би следвало при всеки случай, когато някоя част от обществото поиска кръв, да жертваш министри”. Това коментира вицепремиерът и лидер на ВМРО – Красимир Кракачанов.НФСБ няма да излезе от управлението, прогнозира още Каракачанов. Според него от партията на Валери Симеонов искат да има по нормален диалог в коалицията, но той не е съм съгласен с начина, по който това се прави.„Всеки един опит част от коалицията да напусне, не се отразява добре. С кого да заместим тези гласове на моите колеги? Тогава подменяме логиката и ценностната система на коалицията”, обясни Каракачанов.На въпрос дали депутатите от ВМРО ще подкрепят или отхвърлят оставките на тримата министри Нанков, Радев и Московски, вицепремиерът отговори: „Както е мое право аз да посочвам хората, които излизат от ВМРО за министри и заместник-министри, така е нормално премиерът, като лидер на най-голямата партия в коалицията, да посочва министрите или да решава кога да ги отзове“.Някои от министрите няма основание обаче да ги отзове и в конкретния случай визирам министър Нанков, обясни Каракачанов. Според него той е енергичен работлив министър. „Но ако премиерът държи на тези промени, ние ще уважим неговото мнение”, отбеляза още вицепремиерът.Той посочи, че не очаква тази вечер на срещата между ГЕРБ и Патриотите да се реши въпросът с министерските оставки и бъдещето на кабинета. „Довечера повече ще се обсъждат причините за тези оставки, каза  вицепремиерът.", "date": "2018.09.03", "title": "Каракачанов: НФСБ няма да излиза от управлението"}
{"url": "http://www.cross.bg/serial-hip-hop-luzhlivi-1582978.html", "text": "/КРОСС/  От  12 септември зрителите могат да се насладят на премиерния за България нов сериал  ''Лъжливи рими''.Историята проследява приятелските взаимоотношения, семейните ценности и любовта през погледа на две момчета, които искат да станат новите хип-хоп звезди на България с цената на много лъжи и измами.Майката на Христо е болна. Тя винаги е мечтаела нейния син да успее с хобито си да пее. Христо иска да я направи щастлива и започва да създава фалшиви музикални успехи със своя приятел Стоян. В един момент, обаче, всичко става реално и лъжата трябва да се превърне в истински, хип-хоп рими, които по-късно ще изправят двамата приятели пред проблеми, застрашаващи безнаказания им начин на живот...Първият сезон на  сериала „Лъжливи рими” се състои от  12 епизода, като всеки един от тях е с времетраене между 25 – 30 мин. Тринадесетата серия  ще е бонус. Тя  ще бъде заснета, след като бъдат излъчени  останалите.„Какъв ще е финалът, зависи от зрителския интерес. Главният герой ще бъде прострелян, като в последните кадри ще стане ясно кой е поръчал покушението срещу него и дали ще оживее“, разкри режисьора Стелиан Димитров.Трудно ли е да успееш само с талант? Колко е тънка границата между истината и лъжата, между обичта и омразата? Какво е общото между богатите и бедните хора? И какви белези остават у нас родителските грешки?Отговорите на тези въпроси ще бъдат разкрити в премиерния хип-хоп сериал „Лъжливи рими“.", "date": "2018.09.03", "title": "„Лъжливи рими“ новият български сериал по телевизия Евроком"}
{"url": "http://www.cross.bg/varna-provadiya-posoka-1582977.html", "text": "/КРОСС/ Камион, превозващ брашно, е изсипал част от товара си по двете ленти, включително и в аварийната. Това се е случило в района на Провадия в посока Варна, точно до разклона за с. Млада гвардия, съобщава Нова Варна.                        Все още платната не са разчистени. Бялата “пъртина” накара десетки потребители в социалните мрежи да коментират и споделят необичайните за сезона снимки, като някои дори поздравиха други с уж настъпващите коледни и новогодишни празници.За почистване на пътния участък се налага платното за движение в посока Варна, в участъка между с. Невша и Провадия, да бъде затворен в интервала 10:30 – 12:00 часа.", "date": "2018.09.03", "title": "Пътят Шумен-Варна побеля"}
{"url": "http://www.cross.bg/montana-prelez-obshtina-1582979.html", "text": "/КРОСС/ Национална компания „Железопътна инфраструктура“ (НКЖИ), съвместно с Община Монтана, ще започне изграждането на нов железопътен прелез в района на град Монтана. Новият прелез ще се намира на км. 11+355 и ще бъде съоръжен със звукова и светлинна сигнализация, електрически бариери и еластична прелезна настилка, осигуряваща комфортното преминаване през железопътната линия.Средствата са осигурени от НКЖИ, със съфинасиране от Община Монтана. Строителството на прелеза ще започне на 10 септември т.г. Предвидено е ремонтните дейности да се извършат в рамките на 40 дни. Към момента е завършено проектирането на обекта. ", "date": "2018.09.03", "title": "НКЖИ ще изгради нов железопътен прелез в Монтана"}
{"url": "http://www.cross.bg/beshe-minalata-sedmitza-1582981.html", "text": "/КРОСС/ Без промяна остава състоянието на пострадалите при катастрофата край Своге от 25 август, съобщават от болница \"Пирогов\".Те продължават да са на апаратна вентилация в Централна реанимация на УМБАЛСМ \"Н. И. Пирогов\". Там е и още една от пострадалите, която беше оперирана от екипа на проф. Диян Енчев миналата седмица.В Клиниката по неврохирургия е настанена друга пострадала, която в края на миналата седмица беше преведена от Централна реанимация.Пациентката претърпя операция, която извърши екипът на проф. Николай Габровски.Лекарите определят процеса по възстановяването й като нормален. В следващите дни ще преценят дали е подходящо да бъде изписана.Шестата пострадала, която беше с черепно-мозъчна травма и лицево-челюстна травма беше изписана в края на миналата седмица и вече си е вкъщи. ", "date": "2018.09.03", "title": "Няма промяна в състоянието на настанените в \"Пирогов\" пострадали край Своге"}
{"url": "http://www.cross.bg/masiv-pozharut-ynishtozhi-1582980.html", "text": "/КРОСС/ Голям пожар унищожи над 150 хектара горски масив в департамента Ло в Югозападна Франция, предаде БГНЕС.Пожарът се е запалил още в събота и бързо се е разпространил в целия горски масив.На мястото на инцидента освен местните спасителни служби са изпратени пожарникари от други райони. В борбата с огнената стихия са се включили над 200 огнеборци, както и 5 самолета, които са изсипвали вода над огнищата.Заради опасната ситуация са евакуирани местни жители. Пожарът е овладян в неделя. Причините за инцидента се разследват.", "date": "2018.09.03", "title": "Голям пожар унищожи гора във Франция"}
{"url": "http://www.cross.bg/kamenov-mesta-raboti-1582982.html", "text": "/КРОСС/ Проф. д-р Здравко Каменов, ръководител на Катедрата по вътрешни болести в Медицинския университет в София и началник на Клиниката по ендокринология в Александровска болница, посочи един от начините да се повиши броят на специализантите медици. Той смята, че наредбата за специализации трябва да се промени, като се установи къде от какви специалисти има нужда и държавата да поеме специализациите при определени условия.„Има места в България, където не достигат не само специалисти, няма изобщо лекари и трябва да се направи една точна преценка за тези места. За тези места трябва да се ориентират много от завършващите или от специалистите, за да може да се покрие цялата страна адекватно.Един добър вариант би бил сключването на договор на тези специализиращи лекари със съответните болници, със съответните общини и след това да се знае, че той пет години ще работи там. Общината, болницата финансира неговото обучение, но след това той да остане поне за известен период да работи там\", предлага проф. Каменов. ", "date": "2018.09.03", "title": "Проф. Здравко Каменов: Наредбата за специализации трябва да се промени"}
{"url": "http://www.cross.bg/zlataritza-detzata-obshtina-1582984.html", "text": "/КРОСС/ Жителите на пет села в община Златарица са готови да обявят гражданско неподчинение и да не пуснат децата си на училище на 17 септември.Те настояват спешно да се реши въпросът с ремонта на пътищата Джулюница - Златарица и Чешма- Кесарево, които са част от третокласната републиканска мрежа.През дупки с дълбочина над 30 см за новата учебна година ще трябва да пътуват ученическите автобуси, които извозват децата от селата Росно, Чешма, Сливовица, Горско Ново село и Родина до Златарица. Кметът Пенчо Чанев многократно през годините е писал писма до МРРБ, АПИ и Областното пътно управление.„Пътищата са в изключително лошо състояние. Хората вече не издържат. Явно с писма не става. Хората са решени на всичко, дори и на първия учебен ден на не пуснат децата“, каза Чанев.От Агенция “Пътна инфраструктура” обясняват, че предвиждат да включат за догодина двете пътни отсечки за проектиране в зависимост от бюджета на агенцията.", "date": "2018.09.03", "title": "Жителите на пет села в община Златарица готови да обявят гражданско неподчинение"}
{"url": "http://www.cross.bg/rymen-povod-noviya-1582983.html", "text": "/КРОСС/Днес, , от  държавният глава Румен Радев ще направи обръщение към народа по повод началото на новия политически сезон.", "date": "2018.09.03", "title": "Румен Радев ще направи обръщение към народа по повод началото на новия политически сезон"}
{"url": "http://www.cross.bg/kraya-dnevnik-roditelite-1582985.html", "text": "/КРОСС/ Учениците в 119-о училище в София и в още близо 50 училища в страната няма да си купуват бележници тази година.  Причината е въвеждането от тази учебна година в официален формат на електронен дневник – мобилно приложение в телефоните на учителите и родителите.Това каза за предаването „Преди всички“ по „Хоризонт“ директорът на училището Диан Стаматов„Родителите от цяла една година пробно имат в своите телефони същото приложение като в реално време получават пълна информация за оценки, отсъствия, домашна, бележка или забележка на ученика, отношение към различни проблеми, които съществуват в училище“.Огромна част от родителите ползват електронния дневник и са доволни от улеснението. Предвидено е за тези родители, които са встрани от дигиталния свят, в края на всеки месец да бъде предоставяна информация за отсъствията и оценките на тяхното дете.„Ако има опити за някакви хакерски намеси, те ще бъдат около края на учебния срок, когато някой ученик не е доволен от срочната или годишната си оценка. Шеговито с колегите си говорим, че ако навремето изчезваха дневници в края на срока, сега възможността изчезват случайно телефони на учители в края на срока е новост“, оптимист е той.„Много големи крачки трябва да правим, за да преодолеем изоставането, което имаме в цялостната дигитализация на учебния процес. Докато електронния дневник е помагане на родителите и намаляване на бумащината, то въвеждането на съвременни електронни методи за преподаване става доста по-крехко и бавно”.  Почти навсякъде вече учениците имат възможност да ползват безплатно PDF формати на електронни учебници. Електронните учебници обаче трябва да не бъдат само в статични формати, убеден е той.„На децата не само би им  било по-интересно. На тях бъдещето и целият им живот определено ще бъде в тази плоскост и хартиените носители, за които много често си говорим преминават в миналото. На ученика му трябва да учи онова, с което ще живее след 10-15 години“.Голям проблем пред образованието е също, че сред кандидатите за учители има много, които са получили образователна степен, но „за съжаление има хора, на които образованието им е останало на едно много ниско ниво, но въпреки всичко са получили документа за висше“.Към днешна дата, стартовата заплата на млад учител без никакъв трудов стаж е 720 лева, а от 1 януари ще бъде 960 лв. На един учител с 15-20 години трудов стаж е 1300 лв, сподели директорът.Има тенденцията на връщане към системата от хора, които някога са завършили подходяща специалност, но 10-15 години са работили друго. Проблемът е, че те нямат необходимата добра мотивация, сподели той.  ", "date": "2018.09.03", "title": "Електронен дневник премахва необходимостта от бележници в близо 50 училища"}
{"url": "http://www.cross.bg/nankov-posochi-putya-1582969.html", "text": "/КРОСС/ Координацията, комуникацията и контролът на подопечни мои структури, като АПИ, е трябвало да бъдат по-добри. Това посочи регионалният министър в оставка Николай Нанков. Той напуска поста си, заедно с министрите на вътрешните работи и на транспорта след .По думите му не е имало натиск за оставки и за него това е правилното решение да се поеме отговорност. „Мотиви в случая е безсмислено да се изтъкват. Дори, ако има или няма вина в хора или институции, ние имаме 17 загинали, 21 тежко ранени, един съсипан човек – шофьора.”По думите му за оставка на правителството не може да се говори, защото има конкретни ангажименти и правомощия в провеждането на политики на три ведомства и подчинените им структури. В организационен план има какво да се подобри. Убеден съм, че кабинетът и правителството изпълнява по изключително категоричен начин управленската си програма и приоритетите си, посочи Нанков.Той отрича министрите да живеят в страх от уволнение и в унижение, както Валери Симеонов посочи преди дни. „Не е прав, премиерът не просто е длъжен, той трябва да избира с кого ще работи.”Министърът добави, че е критичен в оценката на работата на АПИ и председателят й Дончо Атанасов. „Имало е пропуски, трябват по-кардинални действия в комуникацията. Запознах се с проектите, има спецификация, процедури за одобрение и контролиране. В строителството има няколко основни неща – проектиране, възлагане, етап на изпълнение и приемане на обекта и въвеждането в експлоатация. По пътя край Своге е имало движение две години по-рано преди акт 16”, посочи той.Няма практика при приемането на пътя да се взима т.нар. „ядка” – част от пътното платно, за анализ. „Има документи от акредитирана лаборатория. Институтът за пътища и мостове дава предписания и рецепти и лабораторни анализи за всички пътища”, уточни той.Варовик в пътя може да има само при участък с леко и средно движение, но не и за тежко и много тежко движение, какъвто е случаят, каза Нанков. Той добави, че пътят край Своге е транзитен с тежкотоварен трафик от над 4 000 автомобила.Гаранцията за отстраняването на дефектите по пътя е до декември месец тази година. Нанков добави, че за строителство на подобен тип обекти са вече увеличени гаранционните срокове. За магистрала например от пет, срокът става седем години.Седмица преди инцидента разписах обнародване на наредба с над 20 нови нюанса за пътна безопасност. До скоро се проектираха пътища по съветски модел, каза още министърът.„Не мога да твърдя, че има корупция в строителството. Обществената поръчка е по реда на Европейската банка за възстановяване и развитие. Неустойки не са плащани, не са искани. Искат се, ако има причини за удължаване на строителството”, посочи той.", "date": "2018.09.03", "title": "Николай Нанков: Контролът трябваше да бъде по-добър"}
{"url": "http://www.cross.bg/yazovira-durzhavata-obshtina-1582968.html", "text": "/КРОСС/ Седем язовира на територията на община Добричка ще бъдат прехвърлени за стопанисване от държавата, реши Общинският съвет. Причината е в липсата на пари за поддръжка на всичките 15 язовира в община Добричка.Седемте язовира, които ще бъдат безвъзмездно прехвърлени на държавата, са „Алцек“, „Бенковски“, „Воднянци“, „Вратарите“, „Карапелит“, „Полковник Минково“ и „Смолница 2“.За стопанисването и привеждането в нормално експлоатационно състояние на всеки един от общо 15-те язовира на територията на община Добричка са необходими между 59 хиляди и 672 хиляди лева.Тъй като общината няма необходимите средства да поддържа водоемите, според изискванията на Закона за водите, решението е те да бъдат прехвърлени на държавата.", "date": "2018.09.03", "title": "Добрич прехвърля седем язовира за стопанисване от държавата"}
{"url": "http://www.cross.bg/anita-godini-meiizer-1582970.html", "text": "/КРОСС/ Солено на данъкоплатците и хазната ще излязат 22-та месеца, които Анита Мейзер изкара в сливенския арест без произнесена присъда.В интервю за \"България Днес\" адвокатът й Петър Чалъмов се закани да съди наред в Страсбург и в България - по Закона за отговорността на държавата и общините за вреди. Исковете може да се окажат колосални - за над 200 хиляди лева.Миналата седмица стана ясно, че присъдата на Анита Мейзер за убийството на съпруга й Николай Димов е намалена от 4 години и половина на 3 години затвор.В нощта на 14 срещу 15 август 2016 година подсъдимата връзва мъжа си със свински опашки и така го удушава. Апелативният съд приема, че убийството е извършено без умисъл, а доказателствата за даване на подкуп на полицай са недостатъчни.\"Тези 22 месеца в Сливенския се приспадат от това наказание. Ако то остане в сила на ВКС, което сериозно ме съмнява, тя трябва да влезе отново да доизлежи 12 месеца и половина\", коментира присъдата адвокат Чалъмов.Той е убеден, че в София Анита ще извоюва условна присъда. Както и че Сливенският затвор е вече затворена страница от романа на Анита.\"Условната ще бъде минималното ни искане. Ние ще настояваме за пълното отпадане на подкупа, който е тежко умишлено престъпление по закон и се наказва с до 10 години затвор. Той се основава на думите на полицай Радев. Но ако те се приемат за истина, трябва да има 5 обвинения за подкуп - за две петдесетолевки, за доларова банкнота, за предложения за подкуп от 10, 20 и 30 хиляди лева. Пари няма приложени в делото, което сваля и петте обвинения\", анализира юрисът.По думите му присъдата на Мейзер е прецедент за последните 20 години назад. Както и мярката й за неотклонение - арест, който продължи година и 10 месеца.\"Само задържаните за убийството на Андрей Луканов украинци, които впоследствие са оправдани и осъдиха България за над 300 хиляди лева всеки, са държани по този начин. И там говорим за умишлено убийство\", дава пример Чалъмов.Смекчаващо вината обстоятелство за Анита се оказва съдействието на полицията. Тя участва в два следствени експеримента, завежда полицаите до контейнера, където е изхвърлила свинските опашки, и по маршрута, по който се е движела в състояние на обърканост след инцидента.\"Жертвата Николай Димов настоява за този експеримент, той казва: \"Стегни ги повече, снимай ме\". Така че престоят на Анита в Сливенския затвор е неоправдан, особено ако се постанови условна присъда. А такава е твърде вероятно да бъде произнесена\", обяснява адвокатът.\"Сега се чувства една идея по-добре. Вижда, че нещо се случва. За нея сякаш половината истина е излязла наяве. Любознателна е, жизнена и креативна. Свикнала е денят й да не протича напразно. Вулкан от енергия. Бори се с най-дребната несправедливост. Това за нея е някаква позитивна, добра новина\", коментира клиентката си адвокат Петър Чалъмов.", "date": "2018.09.03", "title": "Анита Мейзер пресмята: 2 години в ареста = 200 бона обезщетение!"}
{"url": "http://www.cross.bg/iliev-petur-garantzii-1582971.html", "text": "/КРОСС/ Изпълнителният директор на Националната електрическа компания /НЕК/ Петър Илиев коментира в интервю за \"Хоризонт\", че потенциалните инвеститори за АЕЦ \"Белене\" се притесняват повече от политическия риск, отколкото от липсата на държавни гаранции за проекта.„Те се опасяват, че ако се включат в изграждането като инвеститор или като акционер, след време някой друг може да ги спре и да бъдат направени едни разходи… Но като говорим за държавни гаранции, ние говорим за държавни гаранции относно цената на електрическата енергия. По други начини могат да бъдат подпомагане тези инвеститори, а после във всички случаи държавата ще има регулираща и стопираща квота“.Петър Илиев потвърди, че към АЕЦ \"Белене\" има интерес и от корейски инвеститор, освен официално заявявания досега от руски и китайски компании.„Преговорите са на доста начално ниво. Идваха и Корейската държавна асоциация, която отговаря за Източна Европа. Китайците идваха – те са няколко корпорации. Когато бъде обявена процедурата, тогава вече сигурно ще дойдат повече“.Цялото интервю с изпълнителния директор на Националната електрическа компания Петър Илиев ще чуете в предаването на \"Хоризонт\" - \"Преди всички\". ", "date": "2018.09.03", "title": "П. Илиев: Потенциалните инвеститори за АЕЦ \"Белене\" се притесняват от политическия риск"}
{"url": "http://www.cross.bg/turnovo-ryse-veliko-1582972.html", "text": "/КРОСС/ В черната статистика на страната ни за пътните отсечки, взели най-много жертви, се нарежда и пътят Русе – Бяла - Велико Търново. Загинали и десетки ранени е равносметката в края на всяка година. Лоша пътна инфраструктура, системно нарушаване на Закона за движение по пътищата или интензивен трафик - каква е причината? Очаква ли се на мястото на тази пътна отсечка скоро да бъде изградена магистрала?По пътя Русе–Велико Търново, който е част от европейското трасе Е-85, минава основната част от трафика между България и Румъния. Според статистиката ежедневно по него на път за Дунав мост преминават близо 3 000 тежки камиона, а за денонощие – близо 9 000 превозни средства. Участъкът от крайдунавския град до Бяла обаче е печално известен и като смъртоносно трасе, на което всяка година стават зловещи произшествия, немалко от тях и с човешки жертви. Той е в топ 3 на пътищата с най-голяма концентрация на катастрофи у нас. От началото на годината живота си на него са загубили пет души, над 40 са ранените. 72-годишен мъж от Свищов загина на място при поредния тежък инцидент в района на Мойсев баир преди малко повече от седмица.През това лято започна обновяване на участъка от Русе до разклона за Две могили. Вече се полага и последният, т.нар. запечатващ слой на асфалта, с което ремонтните дейности трябва да приключат до края на септември. По пътя има поставени и специални табели, които информират за възможностите за изпреварване и ограниченията на скоростта на движение до 50 километра в час. Шофьорите обаче масово не спазват указанията. Затова и бе поставена временна маркировка. За гарантиране на по-добра безопасност от Агенция „Пътна инфраструктура“ бе отправено искане до „Пътна полиция“ до приключването на строителните дейности в района на отсечката да има и постоянно полицейски патрул, който да следи за стриктното спазване на правилата за движение. Според пътуващите често по този маршрут, решение на проблемите с безопасността по това направление ще дойде с изграждането на магистрала между Русе и Велико Търново.Обжалването на част от процедурите обаче все още бави изграждането на новата магистрала. Очакваният са все пак дотогава полицейските патрули и съвестта на шофьорите да гарантира по-голяма безопасност по настоящия път между Русе – Велико Търново. ", "date": "2018.09.03", "title": "Какви опасности крие пътят Русе - Велико Търново?"}
{"url": "http://www.cross.bg/simeonov-ministri-cholakov-1582973.html", "text": "/КРОСС/Политическия сезон вече започна и то с фалстарт в кабинета Борисов – 3. Обвързвам го с трите оставки, които бяха провокирани от голямата трагедия в Своге.Това каза за предаването „Преди всички“ по „Хоризонт“ политологът Петър Чолаков, който направи прогнози за предстоящите днес политически събития.„Валери Симеонов от една страна стои във изпълнителтелната власт. От друга страна, тази декларация, която чухме остана на НФСБ е изпълнена с остри критики. За първи път е обвинен министър-председателя в доста едноличен стил на управление. Искам да попитам господин Симеонов кога е разбрал, че това е стила на управление на господин Борисов.Симеонов насочва светлината на прожекторите към себе, защото в момента трите партии от „Обединените патриоти“ са на ръба. Ако има нови - а , не е сигурно дали ще минат 4-процентната бариера трите формации, взети заедно, а имаме сигнали, включително от самия господин Валери Симеонов, че най-вероятно няма да се явява на избори заедно с поне един от партньорите си“.Симеонов се опитва да повиши доверието към себе си, а вероятно и „да извива ръцете на министър-председателя“, коментира Чолаков, според когото е възможно посочен от НФСБ човек да получи министерски пост.„За мен, ако има някакви искам и от страна на Симеонов, стига да не са прекалено нереалистични, те ще бъдат удовлетворени“Политологът изтъкна, че макар изпълнителната власт да има пряка отговорност към трагедията в Своге, „има оставки на трима министри, но същевременно никакво реално разкаяние - всички говорят за това колко били добри тези тримата министри, какви били добри професионалисти. Търсят се някакви варианти тези министри всъщност да бъдат спасени или поне няколко от тях“.Според експерта е „много възможно“ да се стигне до вариат с поискани, приети, но непотвърдени оставки, тъй като „при ГЕРБ всичко е предпоследно“.Трагедията в Своге, според него, е показала „неспособността на институциите да адресират въпросите, които има по отношение на този път, който има много сигнали“.Бойко Борисов е архитект на правителството и трябва лично да понесе отговорност, при положение че се правят смени на трима министри и заявява, че има претенции и към други, допълни Петър Чолаков, който е категоричен, че \"вероятно ще видим пак\" сценария с нови предсрочни избори.", "date": "2018.09.03", "title": "Петър Чолаков: Ще има предсрочни парламентарни избори"}
{"url": "http://www.cross.bg/blagoevgrad-bansko-dvizhenieto-1582974.html", "text": "/КРОСС/ Затруднено е движението по пътя Банско - Благоевград.Две пътнотранспортни произшествия са станали в отсечката между село Градево и град Симитли.Автомобилите се пропускат поетапно само в едната лента. Към момента няма информация за състоянието на пътуващите в катастрофиралите коли. Полиция извършва оглед на местата на катастрофите. ", "date": "2018.09.03", "title": " Затруднено е движението по пътя Банско - Благоевград"}
{"url": "http://www.cross.bg/more-sredizemno-poveche-1582975.html", "text": "/КРОСС/ Трафикантите на хора поемат повече рискове при прехвърлянето на мигранти през Средиземно море. Това сочи доклад на Върховния комисариат на ООН за бежанците.Общият брой на нелегалните прекосявания на Средиземно море и на смъртните случаи е спаднал в сравнение с последните години. Но пътуването на мигрантите става все по-опасно. Това се посочва в доклад на Върховния комисариат на ООН за бежанците.Венсан Коштел, специален пратеник на ВКБООН за централното Средиземноморие: През 2017 г. има по един смъртен случай на всеки 42-ма души, които са опитали да прекосят Средиземно море. През 2018 г. делът им се увеличава и смъртните случаи вече са един на 18.Трафикантите обаче рискуват повече при прехвърлянето на мигранти от Северна Африка към Европа, е едно от основните заключения на доклада.Венсан Коштел, специален пратеник на ВКБООН за централното Средиземноморие: Причината трафикът да става по-смъртоносен е, че трафикантите поемат повече рискове, защото либийската брегова охрана упражнява по-строг контрол. Трафикантите се опитват да намалят разходите. За тях става все по-скъпо да държат хора в складове като пленници.Либийската брегова охрана прехваща все повече лодки с мигранти и това засилва вероятността тези хора да умрат при пътуването през Средиземно море, се казва още в доклада, наречен \"Отчаяни пътувания\".", "date": "2018.09.03", "title": "Трафикът на хора през Средиземно море е все по-рисков"}
{"url": "http://www.cross.bg/smartfoni-kameri-smartfonite-1582976.html", "text": "/КРОСС/ На пазара за смартфони все по-често можете да намерите устройства с двойни камери. Тази тенденция е във фокуса на проучване на анализаторската компания Counterpoint Technology Market Research, цитирана от technews.bg.Според експертите, около 42% от смартфоните, продадени по света през юли 2018 г., са оборудвани с две или повече камери на гърба. Предполага се, че до края на декември делът на тези устройства ще нарасне до 60%.Проучването отбелязва, че войната за мегапиксели достигна своя пик и новото поле в битката за надмощие станаха смартфоните с множество сензори за изображения. Двойните камери се превръщат в обичайна характеристика на съвременните смартфони, а това стимулира развитието на нови функции като допълнена реалност, телеобективи, портретен режим на снимане и т.н.Почти всички (96%) смартфони, продадени през юли 2018 г. в най-високата ценова категория, са оборудвани с двойна камера. При телефоните с цена от $600 до $799 делът на тези модели е бил 60%, а в ценовия диапазон $300-599 - 68%. Повече от половината (53%) смартфони, предлагани за 200-299 долара, са снабдени с основна камера с две лещи. ", "date": "2018.09.03", "title": "Войната за мегапиксели при смартфоните достигна своя пик "}
{"url": "http://www.cross.bg/minyta-vkara-keshery-1582967.html", "text": "/КРОСС/ Лудогорец се върна към победите в Първа лига. \"Орлите\" сразиха с 3:1 гостуващия Дунав (Русе) в мач от 7-ия кръг на първенството. Клаудиу Кешеру най-после се отпуши и вкара два гола в 51-ата и 53-ата минута, а през първата част Джоди Лукоки бе дал преднина на разградчани в 26-ата минута. Почетното попадение за \"драконите\" вкара Иван Коконов в 76-ата минута. С трите точки шампионите събраха 14 пункта и заемат трето място във временното класиране. Тимът изостава с 5 от лидера Левски и две от втория ЦСКА. Дунав е 12-и с 6 точки. Тимът на Пауло Аутуори можеше да спечели с далеч по-изразителен резултат, но Вандерсон, Лукоки и Шверчок пропуснаха, а Бакалов удари греда.Лудогорец започна вихрено срещата. Още в 1-ата минута Горалски пусна извеждащ пас за Вандерсон отляво. Бразилецът напредна и се озова сам срещу Димитров, но вратарят на русенци спаси. Десет минути по-късно Лукоки центрира опасно в наказателното поле, но Кешеру се размина с топката. Натискът на Лудогорец даде резултат в 26-ата минута. Кешеру с едно докосване изведе Лукоки отдясно, а холандецът с мощен удар от въздуха вкара за 1:0. Гостите можеше да стигнат до изравнителен гол в края на полувремето. Тогава Коконов бе изведен отляво, напредна с топката, преодоля Ренан, но си затвори ъгъла за стрелба. Фланговият футболист опита да намери Ахмедов в наказателното поле, но Моци изчисти. В началото на втората част \"орлите\" решиха мача с два бързи гола, дело на Кешеру. Румънецът направи 2:0 в 51-ата минута. Разградчани изпълниха заучено положение. Вандерсон центрира от корнер, а нападателят с мощен удар от въздуха вкара за 2:0. Две минути по-късно Кешеру вкара втория си гол в мача. Вандерсон изведе своя съотборник отляво, а той копна топката за 3:0. Дунав опита да се върне в срещата чрез Иван Коконов. В 61-ата минута фланговият нападателя опита фалцов удар, който мина на сантиметри от гредата. Минута по-късно резервата Шверчок се озова на стрелкова позиция, но ударът му по диагонала излезе в аут. В 76-ата минута \"драконите\" все пак стигнаха до попадение. Иван Коконов се справи с Панов отляво, а след това и с Горалски и с удар в далечния ъгъл вкара за 3:1. В 82-ата минута Лукоки проби отдясно и намери Бакалов в наказателното поле. Ударът на седмицата обаче срещна гредата.В 86-ата минута Антон Недялков получи контузия и бе заменен от Рафаел Форстър. До края на срещата не се случи нищо запомнящо се и разграчани спечелиха с 3:1.", "date": "2018.09.03", "title": "Лудогорец си върна третото място в Първа лига"}
{"url": "http://www.cross.bg/otbranata-akademiya-sili-1583005.html", "text": "/КРОСС/ Военната академия и военните училища трябва да възпитават лидери, които могат да отстояват мнението на Българската армия пред българското общество. Това каза министърът на отбраната Красимир Каракачанов днес, 3 септември, на откриването на учебната година във Военната академия „Г. С. Раковски“. „На Българската армия са необходими лидери. Те трябва да имат достатъчно самочувствие да си казват професионалното мнение, когато политиците бъркат, вземайки решения, касаещи армията и държавата“, подчерта той. По думите на министъра на отбраната – след като обществото изисква от военнослужещите да защитават живота и сигурността му, границите и независимостта на България, обществото трябва да се вслушва в професионалния глас на българския военен.„Българският офицер и българският командир трябва да е лидер не само сред своите подчинени и в редовете на армията, но и в българското общество. Именно академията и военните училища се местата, където самочувствието на българските офицери трябва да бъде възстановено. Защото Българската армия няма от какво да се срамува в своята история“ – подчерта министърът на отбраната. В своята лекция пред слушатели и преподаватели той се спря на значението на победата на кан Тервел над сарацините през 718 г. в битката пред Константинопол, отзвука й през вековете в Европа, както и съвременните изводи, които могат да бъдат направени.В своята лекция пред слушателите и преподавателите на Военната академия началникът на отбраната генерал Андрей Боцев се спря на проведения Преглед на изпълнението на Плана за развитие на Въоръжените сили до 2020 г., който имаше за цел да определи необходимостта от реорганизиране на военните формирования през втория етап на действие на плана, ресурсното осигуряване, изпълнението на инвестиционните проекти за модернизация и темповете на освобождаване от излишни имоти, имущества, въоръжения, техника и боеприпаси. „Анализът на изпълнението на План 2020 показа, че Въоръжените сили ще продължат и в бъдеще да се развиват и поддържат способности в областите: подготовка, стратегическо развръщане, бойна ефективност, поддръжка, командване и управление, защита и мобилност и информационно осигуряване“, заяви генерал Боцев.Той изтъкна, че осъществяването на част от разгледаните в компонентите на способностите перспективи, както и развитието на Въоръжените сили, са свързани и със законодателни промени, които могат да бъдат реализирани след извършване на Стратегически преглед на отбраната.Според изготвената пътна карта се предвижда през 2018 г. да започне процесът по неговото провеждане като част от планирания Стратегически преглед на сигурността и отбраната. „Резултатите от него ще бъдат основа за разработване на Програма за развитие на отбранителните способности на Въоръжените сили на Република България с хоризонт до 2032 г. и ще определят основните насоки и параметри за развитие на Въоръжените сили до посочената година“, заключи генерал Боцев.„Военната академия е предприела редица инициативи за развитие на постигнатото. Крачка в тази посока е разкриването на нови актуални специалности. Такава магистърска програма е „киберсигурност“. Стартира и разработването на програми за обучение в образователно-квалификационната степен „бакалавър“, с което да станем още по-конкурентноспособни в сферата на висшето образование. Наред с напредъка на академичната сфера ръководството на академията е предприело и мерки за подобряване на учебно-материалната база и инфраструктурата на академията“, каза в словото си началникът на Военната академия генерал-майор Груди Ангелов.В първия учебен ден министърът на отбраната Красимир Каракачанов връчи пагоните на офицери и преподаватели в академията, които бяха повишени в звание. От началника на най-старото висше военно учебно заведение генерал-майор Груди Ангелов той получи икона на свети Тривелий – кан Тервел Български.Учебната година в академията започна с тържествен водосвет, отслужен от Негово Високо Преосвещенство Белоградчишки епископ Поликарп, викарий на Софийския митрополит и българския патриарх Неофит. ", "date": "2018.09.03", "title": "Красимир Каракачанов: Военната академия трябва да възпитава лидери"}
{"url": "http://www.cross.bg/izpulnitel-sudeben-turnovo-1583002.html", "text": "/КРОСС/ Полицията във Велико Търново задържа мъж, който тази сутрин e стрелял срещу частен съдебен изпълнител, предаде БНР.", "date": "2018.09.03", "title": "Собственик на отнето жилище стреля срещу съдебния изпълнител във В. Търново"}
{"url": "http://www.cross.bg/borisov-cherna-gora-1582998.html", "text": "/КРОСС/ Част от изплащането на кредитите, които международните финансови институции биха могли да отпуснат за свързаността на Балканите, да става чрез въвеждането на тол системи и таксите за ползване на пътищата в региона да бъдат уеднаквени, за да може Балканите да станат мощна икономическа зона. Това каза премиерът Бойко Борисов на съвместна пресконференция с премиера на Черна гора Душко Маркович в Подгорица, където е на официално посещение. „Рисковано, но и с много воля, постигнахме значителни резултати по процеса за евроинтеграцията на Балканите. Мисля, че до края на годината Черна гора има реалния шанс”, каза Борисов и посочи, че трябва да се работи активно, за да може страната да затвори още две глави от предприсъединителния процес.Българският премиер заяви и че ще бъде създадено смесено дружество между двете страни за пренос на електроенергия. „Мисля, че това ще е успешен проект. Надявам се през следващите месеци да направим икономически форум, да подготвим една подобна структура. Черна гора и Италия правят нещо уникално. Ние имаме енергия, можем да направим нещо подобно“, каза премиерът, цитиран от правителствената информационна служба. По думите му това ще е един балкански проект с участие на всички държави, които имат интерес. По отношение на миграцията българският премиер отново подчерта, че всяка държава на външна граница, трябва да полага усилия за справяне с миграционната вълна. „България го е направила – изграждане на съоръжение, много техника, видеокамери, и имаме нула миграция. Така че ние показахме, че можем“, допълни Борисов.Премиерът на Черна гора Душко Маркович благодари за усилията на страната ни за поставянето на европейската перспектива за страните от Западните Балкани във фокуса на обсъжданията в Европейския съюз. Той оцени положително резултатите от проведените срещи по време на Българското председателството на Съвета на ЕС, както и подписаната от всички европейски лидери в София декларация за интеграцията на страните от региона.Борисов беше награден с орден „Черна гора“ с лента от президента на страната Мило Джуканович. Най-висшето държавно отличие беше връчено на българския премиер в знак на благодарност за последователните му усилия и подкрепата на страната ни за европейската перспектива на Черна гора. В своята реч премиерът Борисов благодари за наградата и заяви, че това е оценка за България по време на европредседателството.   ", "date": "2018.09.03", "title": "Бойко Борисов: Балканите могат да станат мощна икономическа зона "}
{"url": "http://www.cross.bg/enrike-iglesias-stzena-1582999.html", "text": "/КРОСС/ Само два месеца ни делят от дългоочаквания концерт с новото шоу на Енрике Иглесиас  , което ще видим у нас на 6 ноември в Арена Армеец по повод 13-тия рожден ден на радио Energy. Огромна част от местата са вече запълнени, поради което организаторите отвориха за феновете шест нови сектора в залата, в продажба от днес, в мрежата на Eventim. Новите места не само предоставят страхотна видимост към сцената, а и от тях почитателите на певеца ще могат да го докосват благодарение на двете платформи, т.нар „езици“, излизащи от двете страни на сцената и допиращи се до редовете с публика. И това не е всичко! Цялата сценография на новото шоу на Енрике е базирана на концепцията за интимна близост с публиката – ще го видим да пее и общува отблизо с феновете върху комплекс  от две сцени (сцена А и сцена B) в двата края на терена, свързани посредством коридор. Така любимецът на поп маниаците ще циркулира непрекъснато между сцена А и сцена B по коридора, заобиколен от присъстващите, които буквално  ще могат да си направят селфи с него, докато изпълнява прочувствените си хитове. обещава да бъде едно наистина грандиозно зрелище! Цялата стена зад основната сцена А ще бъде опасана с 500 кв. метра видео екран. Ще станем свидетели на изключителни  нови пироефекти, носещи многозначното название „огнен водопад“.  Ще бъдат използвани и нов модел осветителни тела, които за първи път бяха въведени за шоуто на Енрике Иглесиас в Мюнхен през март тази година. Всяка обявена дата от новото турне на Енрике Иглесиас се разпродава за отрицателно време и е бляскав успех за певеца.  През последните месеци той се намира в страхотна форма, откакто любимата му Анна Курникова го дари с близнаци, а той води много по-здравословен живот и посвещава много повече време на семейството си.Цените на билетите са между 69 и 159 лв в мрежата на Eventim.Линк за онлайн продажба на Eventim.bg - ", "date": "2018.09.03", "title": "Пускат допълнителни сектори за концерта на Енрике Иглесиас на 6 ноември!"}
{"url": "http://www.cross.bg/zhivotni-iliev-damyan-1582957.html", "text": "След първия случай на чума по свинете – какви мерки предприемат властите срещу разпространение на заразата? В района на огнището в село Тутраканци край Провадия бяха умъртвени десетки животни. Не всички от тях обаче са били регистрирани, а само за такива животни ще се изплащат обезщетения. Ветеринарните власти чакат резултатите от пробите и от съседните села.В „Здравей, България” изпълнителният директор на БАБХ д-р Дамян Илиев уточни, че умъртвените животни са 83.„Заболяването най-бързо се разпространява чрез храната – свинско месо или продукти, които са от животни, които са заклани и са били в стадий, в който не е било достатъчно ясно дали са болни. Така продуктът може да измине много километри и заболяването рязко да се разпространи”, обясни д-р Дамян Илиев.Той отправи апел към стопаните на индустриалните фирми да заколят прасетата си и да ги сложат във фризерите преди да е установено заболяване.„Ако са заразени, опасността е да заколят прасета, които са болни, и това да доведе до разнасяне на заболяването”, поясни д-р Илиев.", "date": "2018.09.03", "title": "Какви мерките взеха срещу разпространението на чумата по свинете?"}
{"url": "http://www.cross.bg/varna-podlez-reshetka-1582958.html", "text": "/КРОСС/ Метална решетка падна върху 3-годишно дете в оживен подлез във Варна. Няма данни то да е пострадало сериозно, но очевидци на инцидента публикуваха видео и гневни коментари в социалната мрежа. Според хората решетката е заплаха за минувачите в подлеза от дълго време.„След подадения сигнал на телефон 112 на място е изпратена фирма, а решетката е премахната. Ще бъдат направени огледи и на други подлези за подобни опасни решетки”, обясни в „Здравей България” Петър Гърбузов от отдел \"Инженерна инфраструктура и благоустрояване\" в Община Варна.По думите му в общината не е постъпвал сигнал за опасна решетка в този подлез. Преди три години там е имало ремонт.„В началото на всяка година правим обход на всички подлези и ги картотекираме. Съобразно бюджета и неотложните дейности правим ремонт, където е необходимо”, поясни Петър Гърбузов.До момента за тази дейност общината е похарчила около 200 000 лева.", "date": "2018.09.03", "title": "Метална решетка се стовари върху дете в подлез във Варна "}
{"url": "http://www.cross.bg/tyrneto-glasa-bono-1582959.html", "text": "/КРОСС/ Фронтменът на ирландската група U2 Боно каза, че ще си върне напълно гласа за останалата част от турнето из Европа. На 1 септември той загуби гласа си и прекъсна концерта в Берлин. Това застраши 7-месечното турне \"Experience + Innocence\" на U2. Боно заяви, че е възстановил гласа си и ще продължи турнето, както е планирано., гласи изявление на 58-годишния певец, публикувано на сайта на групата.Той обеща, че групата ще се завърне в Берлин в края на своето турне и ще свири отново на 13 ноември.Следващите концерти на групата са във Франция, Португалия, Испания, Дания, Германия, Холандия, Италия, Великобритания и Ирландия.", "date": "2018.09.03", "title": "Боно се завръща с за турнето на U2"}
{"url": "http://www.cross.bg/siderov-simeonov-nfsb-1582961.html", "text": "/КРОСС/ С или без НФСБ ще вървим напред, каза лидерът на „Атака” Волен Сидеров по bTV. Важното е да се изпълнява програмата за управление на кабинета, посочи още той.Волен Сидеров определи като неверни твърденията на вицепремиера Валери Симеонов, че \"правтителството се управлява еднолично\". По думите му причината за критиките е, че Симеонов или се опитва да извоюва министерски пост или „предотвратява лоша новина\" по свой адрес.След заседание край морето през почивните дни, партията на Валери Симеонов – НФСБ, излезе с остри критики към премиера Бойко Борисов и ГЕРБ. „НФСБ е против едноличния стил на управление на Борисов по отношение на кадрите, който не е съгласуван с коалиционните партньори”, посочи в изявление след срещата Валери Симеонов.Депутатите на НФСБ ще гласуват в парламента против оставките на тримата министри – Радев, Нанков и Московски. Днес от партията ще кажат окончателната си позиция за коалиционните взаимоотношения.„Недопустимо е да си вицепремиер и да излезеш да кажеш, че се управлява еднолично и да рушиш държавността. Какво правиш тогава в това правителство – излизай в опозиция, почвай партизанска война, ако искаш\" призова Сидеров. „Не може да си играеш със стабилността, имахме огромни трудности да направим тази коалиция, припомни още лидерът на „Атака\".Сидеров отбеляза още, че самият Симеонов също би трябвало да подаде оставка, след като сигналът му в прокуратурата срещу министъра на туризма Николина Ангелкова не беше потвърден.Няма да ставам министър, моята роля е по-важна в парламента, категоричен беше Сидеров. До края на тази седмица вероятно няма да станат ясни имената на новите министри, прогнозира още той и отбеляза, че премиерът не бърза с това решение.Сидеров обяви, че в разговор с премиера, двамата са се обединили около мнението, че начело на МВР трябва да застане човек от системата, който я познава от вътре и ще бъде по–добре приет от служителите. ", "date": "2018.09.03", "title": "Сидеров: И без НФСБ продължаваме напред"}
{"url": "http://www.cross.bg/gradysa-vremeto-vreme-1582960.html", "text": "/КРОСС/ През новата работна седмица ни очаква динамично време, а есента ще напомни за себе си. В понеделник ще се радваме на слънчево време до ранния следобед. След това от запад облачността ще се увеличи с възможност за краткотрайни превалявания. Те ще са съсредоточени главно в северозападните планински части на областите Видин, Монтана и Враца. Очакваните количества дъжд са до 10 литра на квадратен метър. Температурите ще остават високи – между 29 и 34 градуса.ВРЕМЕТО ПО ЧЕРНОМОРИЕТОЧерноморието все още остава в плен на лятото. Денят ще е слънчев и горещ с температури до 30 градуса. По южното крайбрежие облачността ще е по-значителна, но до обяд и там слънцето ще надделее. Морето е с височина на вълните около 1 метър с тенденция да се запази в близките дни.ВРЕМЕТО В ПЛАНИНИТЕВ планините ще бъде слънчево до обяд. След това в западните планински масиви са възможни краткотрайни валежи с гръмотевична дейност. Максималната температура на височина 1200 метра ще е около 22 градуса.ВРЕМЕТО В СЛЕДВАЩИТЕ ДНИТемпературите ще паднат с 4-5 градуса в сряда и четвъртък. В средата на седмицата се очакват и по-значителни валежи - първо в Западна, а после и в Източна България. В отделни райони на Югоизточна и Североизточна България в следобедните часове в сряда има вероятност да паднат до 20 литра на квадратен метър.ВРЕМЕТО НА ЕГЕЙСКОТО КРАЙБРЕЖИЕПо крайбрежието на Егейско море очакваме високи температури през следващите дни. В южните части на Гърция термометърът ще скочи над 34 градуса. Вероятност за валежи има в средата на седмицата в североизточната част на страната, в района на Кавала.ВНИМАНИЕ! ОПАСНОСТ ОТ ПОРОЙНИ НАВОДНЕНИЯЗаради валежите тази седмица има опасност от поройни наводнения. Вторник срещу сряда такъв риск има за реките Янтра и Росица. По водосбора на река Марица предупреждението е отново за вторник по реките Стара, Костенецка, Крива и Ибър.НА ТОЗИ ДЕННа този ден най-студено е било в София (4,1 градуса) през 2003 година, а най-топло - в Пловдив (39,8 градуса) през 1916 година. ", "date": "2018.09.03", "title": "Какво време ни очаква тази седмица?"}
{"url": "http://www.cross.bg/radev-valentin-zayavi-1582962.html", "text": "/КРОСС/ „Решихме да подадем оставки, защото така се прави. Това е политическата отговорност. Хората очакват нещо да се случи. Направихме много, но въпреки това стана тази трагедия. Винаги си мисля обаче колко спасихме и какво направихме, за да не се случва това. Да, но се случи”, заяви в „Здравей, България” вътрешният министър в оставка Валентин Радев.Той добави, че не знае дали и други министри ще подадат оставки след него, Ивайло Московски и Николай Нанков.„Още в началото казах, че не искам революция в МВР, а нещата да се случват постепенно. Това и направихме. Във ведомството трябва да се случат бавни и устойчиви промени и работих точно за това. Много пъти ми искаха оставката, преглъщах и знаех, че правя правилни неща”, каза още Радев.Той не коментира кой ще наследи мястото му в министерството.„Много неща останаха зад кадър, но те са устойчиви и е хубаво да бъдат продължени”, допълни Валентин Радев.По повод инцидента с бащата на президента, който блъсна мъж на кръгово кръстовище Харманли, той коментира, че поема политическата отговорност, защото професионалното ръководство на МВР на място не си е свършило работа и не е докладвало за случая.\"Подменена е буквално картината. Невинният е наказан, а виновният не е\", заяви Валентин Радев.", "date": "2018.09.03", "title": "Валентин Радев: Исках нещата да се случват постепенно МВР"}
{"url": "http://www.cross.bg/lovech-eksponirana-ychastieto-1582964.html", "text": "/КРОСС/ На покрития мост в Ловеч ще бъде експонирана изложбата \"34-ти Троянски пехотен полк по друмищата на войните 1812-1945 г.\", която е посветена на 100-годишнината от края на Първата световна война.Изложбата проследява историята на полка, като акцент е участието му в Дойранската епопея, обясни директорът на Регионалния исторически музей в Ловеч Капка Кузманова.\"Постерите проследяват създаването на военното ни министерство, както и реорганизацията в армията, а също и полка пред Балканската и Междусъюзническата войни, и участието в ПСВ.Отразили сме всички дейности, които извършва община Ловеч - инициативи в помощ на пострадали войници, в помощ на семействата на войниците, както и знаците за признателност\", уточни Кузманова за изложбата, която ще бъде експонирана до 21 септември.", "date": "2018.09.03", "title": "Изложба в Ловеч проследява историята на 34-ти Троянски пехотен полк"}
{"url": "http://www.cross.bg/hameneii-iran-voiina-1582965.html", "text": "/КРОСС/ Според върховния духовен водач на Иран аятолах Али Хаменей е малко вероятно да избухне война, в която Ислямската република да бъде въвлечена, предаде Ройтерс. Това става ясно от официално изявление на аятолаха, публикувано в интернет сайта му.Хаменей обаче разпорежда на иранските въоръжени сили да бъдат бдителни и да увеличат капацитета си от личен състав и въоръжение.В събота правителството в Техеран обяви планове за увеличаване на арсенала си от балистични и крилати ракети, както и за закупуване на модерни изтребители и подводници. А в петък Иран отхвърли искането на Франция за нови преговори за ядрената му програма, ракетното въоръжение и ролята му във войните в Сирия и Йемен.", "date": "2018.09.03", "title": "Аятолах Али Хаменей: Малко вероятно е да има война, в която Иран да бъде въвлечен"}
{"url": "http://www.cross.bg/peskov-sposobstva-zayavi-1582966.html", "text": "/КРОСС/Прессекретарят на Кремъл Дмитрий Песков заяви, че убийството на лидера на самопровъзгласилата се Донецка народна република Александър Захарченко ще има неизбежни последствия, предава РИА Новости.\"Убийството е трагично събитие. От живота си отиде мъжествен човек, който бе предателски убит, последствията ще бъдат неизбежни“, заяви Песков.\"Въпросът не е в отмъщението, работата е там, че продължава практиката на терористичните актове\", каза още той.\"Може само да се предполага кой седи зад него, но може с увереност да се каже, че подобна терористична практика не способства за осъществяването на Минските договорености, тя не помага за налагането на атмосфера на взаимно доверие. Не способства за конструктивен подход в Донбас“, допълни говорителят на Путин. ", "date": "2018.09.03", "title": " Дмитрий Песков: Ще има последствия след убийството в Донецк"}
{"url": "http://www.cross.bg/braziliya-kolektziya-myzeii-1582956.html", "text": "/КРОСС/Огромен пожар избухна в Националния музей на Бразилия в Рио де Жанейро. Няма информация за пострадали.Пожарникарите се опитват да овладеят огъня, който пламнал след затварянето на музея. Причината за пожара не е известна.Националният музей на Бразилия е създаден преди 200 години и съхранява 20 милиона ценни експонати за историята на Бразилия и на други страни.Сред експонатите има египетска колекция, колекция с греко-романски артефакти, палеонтологична колекция, включваща скелет на динозавър, открит в района на Минас Жераис и най-старият човешки фосил, открит в Бразилия и наречен Лузия.Кадри на бразилската телевизия Глобо показаха огромни пламъци да поглъщат сградата с площ 13 000 квадратни метра в северната част на Рио. Някои от залите са напълно разрушени.", "date": "2018.09.03", "title": "Пожар унищожи прочут музей в Рио де Жанейро"}
{"url": "http://www.cross.bg/voiina-svetovna-rysko-tyrska-1582946.html", "text": "/КРОСС/ 590 г. - Григорий I е избран за римски папа. 1189 г. - Ричард Лъвското сърце е коронован за крал на Англия в Уестминстър.1260 г. - Води се Битката при Айн Джалут.1783 г. - Подписан е Парижкият мир между Великобритания и 13 нейни северноамерикански колонии, с който се слага край на Американската война за независимост.1791 г. - Френското законодателно събрание приема първата френска конституция.1877 г. - Руско-турска война (1877-1878). Битката при Ловеч. Руските войски превземат града за втори път.1877 г. - Руско-турска война (1877-1878): Румънският княз Карол I е назначен за главнокомандващ на руско-румънските части при Плевен.1878 г. - Край бреговете на Англия потъва корабът \"Принцеса Алиса\", в резултат на което загиват 645 човека.1901 г. - Четници на Яне Сандански и Христо Чернопеев отвличат протестантската мисионерка мис Елен Стоун и бременната Катерина Цилка за откуп от 100 000 щатски долара.1903 г. - Вселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония.1905 г. - В Барселона по време на военноморски парад при бомбен взрив загиват около 30 човека.1914 г. - Започва понтификата на папа Бенедикт XV.1916 г. - Първата световна война: В битката при Кочмар и Гешаново конната дивизия на ген. Иван Колев удържа бляскава победа над румънските армейски части.1925 г. - Над Охайо претърпява катастрофа американският дирижабъл Шенъндоу, който е първият летателен апарат с хелий.1939 г. - Втора световна война: Франция, Великобритания, Нова Зеландия и Австралия обявяват война на Нацистка Германия.1941 г. - В концлагера Освиенцим е използван за първи път отровният газ Циклон Б.1943 г. - Втората световна война: Италия подписва споразумение за спиране на огъня с Антихитлеристката коалиция.1944 г. - Министър-председателят Константин Муравиев спира изпълнението на всички смъртни наказания в България.1944 г. - Холокост: Ане Франк, момичето което води дневник за Втората световна война, е качено заедно със семейството си на последния влак за концентрационния лагер Аушвиц.1954 г. - САЩ въвеждат смъртно наказание за шпионаж в мирно време.1963 г. - В София е открит Българският национален киноцентър.1971 г. - Катар получава национална независимост.1974 г. - В Пловдив се открива XXX юбилеен международен мострен панаир.1974 г. - Създадена е гръцката социалдемократическа партия ПАСОК.1976 г. - Космическия кораб Викинг 2 каца на Марс и предава първите цветни снимки на повърхността на планетата отблизо.2004 г. - Терористичен акт в Беслан: Кризата приключва със смъртта на 344 души, повече от половината деца. Други 180 са обявени за безследно изчезнали.", "date": "2018.09.03", "title": "3 септември в историята"}
{"url": "http://www.cross.bg/chasa-provede-sofiya-1582948.html", "text": "/КРОСС/София. В 10.00 часа ще бъде открита новата учебна година във Военна академия „Г. С. Раковски\". На церемонията ще присъстват министърът на отбраната Красимир Каракачанов и началникът на отбраната генерал-лейтенант Андрей Боцев.***София. От 8.30 часа до 21.00 часа пред Народното събрание ще се проведе протест с искане за публично оповестяване на цялата информация, съдържаща се в концесионните договори за добив на подземни природни богатства. Протестът е и срещу повсеместната корупция при разходването на публични средства, злоупотребите в ИА „Автомобилна администрация\" и др.***София. От 11.00 часа до 13.00 часа в Централното фоайе в Ректората ще се проведе Ден на отворените врати на магистърските програми на Алма матер.***София. От 11.00 часа в зала „Арена Армеец\" ще бъде открита нова зала, построена за Световното първенство по художествена гимнастика.***София. От 12.00 часа в централата на НФСБ в София, на „Раковска\" 134, НИК на НФСБ ще изрази окончателната си позиция за коалиционните взаимоотношения.***София. От 13.00 часа в зала 1 на хотел „Маринела\" Кубрат Пулев и Хюи Фюри застават пред българските медии за предстоящия исторически мач на 27 октомври, който ще излъчи официалния претендент за световната титла на IBF.***София. От 14.00 часа в Университетстката Ботаническа градина (гр. София, ул. Московска 49) ще се проведе събитие, посветено на земеделието на тема: „Пътят на храната: от семенцето до чинията\".***София. От 18.00 часа в резиденция „Лозенец\" главният изпълнителен директор на „Български пощи\" ЕАД Деян Дънешки ще пусне в употреба издание на тема: „140 години Военномедицинска помощ на Българските въоръжени сили\" - илюстрована пощенска карта със стандартен знак за цена на пощенската услуга и специален пощенски печат. В церемонията ще вземe участие бригаден генерал професор д-р Венцислав Мутафчийски, д.м.н., FACS - началник на ВМА.***София. От 19.00 часа до 21.00 часа на пл. „Св. Александър Невски\" от страната на ул. „15-и ноември\" ще се проведе протест на жителите на ж.к. „Овча купел\" срещу неправомерното и прекомерно застрояване в междублоковите пространства.***Благоевград. От 09.30 часа над 30 деца - състезатели и представители на плувен клуб „Пирин\" - Благоевград ще се включат в почистване на Природен парк „Рилски манастир\".***Благоевград. От 12.00 часа в кабинет 106 в сградата на общинската администрация кметът на Благоевград Атанас Камбитов ще даде пресконференция.***Варна. От 19.00 часа в шапитото на цирка (бул. \"Цар Освободител\" до бензиностанция „Кава Петрол\") ще се проведе национално турне на „Палячи\". Калуди Калудов ще отпразнува във Варна 40 години на сцената в ролята на Канио от операта „Палячи\" на Леонкавало.***Варна. От 13.30 часа в централата на БСП на ул. „Македония\" 33 народният представител проф. Анелия Клисарова ще проведе приемна за граждани.*** Велико Търново. От 09.00 часа в Спортното училище „Г. С. Раковски\" ще бъде открита новата учебна година.***Добрич. От 8.00 часа в Народното читалище „Йордан Йовков - 1870 г.\" ще се проведе летен детски център за игри и забавления.***Добрич. От 10.00 часа в хотел \"България\" председателят на Движение \"Възраждане\" Костадин Костадинов ще даде пресконференция във връзка с инцидента в село Славеево с народния представител от \"Обединени патриоти\" Йордан Апостолов и ВиК проблемите в Добрич.***Каварна. От 18.00 часа и от 19.00 часа на тенис кортовете ще се проведе открит урок на каварненският възпитаник Стефан Трифонов за всички любители на този спорт.***Кюстендил. В 9.30 часа в местността „Бачкова чешма\" в землище на Рилския манастир ще се проведе кампания по почистването на Природен парк „Рилски манастир\".***Пловдив. От 9.00 часа в зала 2 на Окръжния съд ще се гледа делото срещу Васил А., обвинен в нарушаване на правилата за движение по пътищата при шофиране на моторно превозно средство.***Пловдив. От 9.30 часа в зала 12 на Районния съд ще се гледа делото срещу Габриела М., обвинена в шофиране с концентрация на алкохол в кръвта 1,38 промила.***Пловдив.От 10.30 часа в ДГ „Ралица\" в кв. „Коматево\", където са изградени 4 нови детски площадки, ще гостуват кметът на Община Пловдив инж. Иван Тотев и кметът на Район „Южен\" Борислав Инчев. По-къдно те ще посетят и новопостроената детска площадка в квартала.-ще поискаме записи от колеги.***Пловдив. От 11.00 часа в пресклуба на БТА ръководството на ПП АБВ ще даде пресконференция за оценка ефективността на органите за местно самоуправление, както и подготовката на Пловдив за „Европейска столица на културата - 2019\".***Сливен. От 9.30 часа до 16.30 часа общинските съветници от ГЕРБ Георги Стоянов и Димитър Павлов ще проведат приемна за граждани.***Шумен. От 9.00 часа до 16.00 часа в РЗИ-Шумен ще се проведе кампания по безплатно и анонимно изследване на ХИВ/СПИН. ", "date": "2018.09.03", "title": "Предстоящи събития в страната за 3 септември"}
{"url": "http://www.cross.bg/tema-razgovor-sozopol-1582950.html", "text": "/КРОСС/Тема: Първи социологически данни от „Алфа рисърч\" след министерските оставки. Одобряват ли българите рокадите?Тема: Ще се справи ли Агенцията по храните с африканската чума? Разговор с д-р Дамян Илиев.Тема: Диагноза на българските пътища. Възможна ли е промяна?Тема: На живо, от Созопол: Чисто ли е морето и кога започва източването на мазута от потъналия кораб?Тема: Дни преди старта на Лигата на нациите, има ли шанс националният отбор да се класира за Европейското първенство през 2020-а? Говори треньорът - Петър Хубчев.Тема: „Белла чао\"- летен хит или политическа позиция?Тема: Ще има ли по-големи трусове в коалицията и какво ще си говорят коалиционните партньори на извънредния коалиционен съвет? Разговор с Волен Сидеров, лидер на „Атака\".Тема: Как премина сезонът през 2018 г. и дали шумът пречеше на туристите в Созопол? Разговор с Панайот Рейзи, кмет на Созопол.Тема: Созопол, столица на изкуствата и културата. Разговор с писателя Георги Господинов.Тема: Разговор за театър с Явор Гърдев, Иван Бърнев и Луиза Григорова.Тема: Гостува група „Джеръми\".Тема: Разговор с Николай Нанков, министър на регионалното развитие и благоустройството, в оставка, в студиото в София.Тема: Ще се завърнат ли от Сен Тропе издирваните от Интерпол за пране на пари Ветко и Маринела Арабаджиеви?Тема: Вътрешният министър в оставка Валентин Радев пред НОВА. Достатъчни ли са три оставки и ще има ли други виновни за трагедията в Своге?Тема: Задава ли се трус в коалицията след рокадите в кабинета? Коментират Антоний Гълъбов и Първан Симеонов.Тема: Нова мегаагенция срещу войната на пътя - ще има ли резултат? В студиото - бившият шеф на КАТ Богдан Милчев.Тема: Метална решетка във варненски подлез падна върху дете. На живо: Колко са опасните съоръжения?Тема: След репортажите на НОВА, премахват опасен надлез в София. Румен Бахов, с хроника на една неслучила се катастрофа.Тема: Шкафчета сменят тежките раници в училищата. Колко килограма над позволеното носят учениците в клас? Проверка в \"На твоя страна\", броени дни преди 15 септември.Тема: В разгара на \"Аполония\", на живо от Созопол: За празниците на изкуствата. ", "date": "2018.09.03", "title": "Теми и гости в ефира"}
{"url": "http://www.cross.bg/pishe-intervyu-borisov-1582952.html", "text": "/КРОСС/ \"Чака ни скъпа зима\", предупреждава от първата си страница \"Стандарт\". Повишава се цената на природния газ, на тока, на горивата и на парното. Това се дължи на световната война на енергийните пазари, пояснява в интервю за вестника енергийният експерт проф. Атанас Тасев.В друго интервю за \"Стандарт\" директорът на Агенцията по безопасност на храните д-р Дамян Илиев казва, че сега е важно големите свинекомплекси да бъдат опазени от африканската чума.\"Властта не знае как е дошла африканската чума\", пише по темата вестник  \"Дума\".\"Телеграф\" алармира, че все повече българи получават мозъчни удари.\"Данъкът за основно жилище скача двойно догодина\", пише на първа страница „Сега“. Министерството на финансите лансира \"зелени\" промени, които ще повишат и облагането на по-старите коли.Според \"24 часа\", догодина ще има 50 на сто по-висок данък за коли над 20 години.Да даваш жилище под наем в София е шест пъти по-изгодно, отколкото да имаш влог в банка, съобщава „Сега“. Българската столица е втора в Европа по доход от рентиерство.Печалбите на банките у нас гонят нов рекорд след вече отбелязан такъв през 2008 година, пише в друга публикация вестникът.\"Подмяната на лифтовете на Витоша се оказва невъзможна“, информира \"Труд\". Природният парк е обречен на разруха заради абсурди в някои нормативни актове. Развитието на туризма в планината до столицата е блокирано заради противоречия в плана за управление с два закона, пояснява изданието.\"Земя\" съобщава с въпросителна: \"Идат още министерски оставки?\".Вестникът цитира премиера Борисов, който заявява, че има претенции и към други министри. БСП поиска отговорност за лошите пътища от бившите регионални министри Лиляна Павлова и Росен Плевнелиев, пише в публикацията.Лидерът на АБВ Румен Петков прогнозира в интервю за \"Труд\", че напрежението в правителството ще продължи и че \"БСП се грижи юнашки за комфорта на Борисов\".По повод промените в правителството и недоволството на Валери Симеонов от тях \"24 часа\" пише, че премиерът Борисов обмисля жест към Симеонов - предлага му министерството на туризма. Цецка Цачева ще освободи министерството на правосъдието преди номинирането й за конституционен съдия, а сегашният министър на туризма – Ангелкова, вероятно ще стане транспортен министър, какъвто беше в едно от служебните правителства, пише часовият вестник. ", "date": "2018.09.03", "title": "Преглед на печата"}
{"url": "http://www.cross.bg/vulcho-arabadzhiev-prestuplenie-1582953.html", "text": "/КРОСС/ 20 хиляди лева парична гаранция за Вълчо Арабаджиев, Румелия Кирилова и Елена Караянчева, задържани за 72 часа при спецакцията в петък, в имоти на фамилията в София и Пловдив.Червена бюлетина вече е издадена за Ветко и Маринела Арабаджиеви.Според специализирания наказателен съд няма опасност тримата задържани да се укрият и да извършат ново престъпление. Съдът се мотивира, че през по-голямата част от живота си Вълчо Арабаджиев е живял извън България и може да се допусне, че не може да знае какъв в произходът на парите на родителите му, които той е държал в банкови касети.Също така съдът прие, че през последните години Ветко и Маринела Арабаджиеви са внасяли данъци надвишаващи в пъти иззетата при акцията сума.Илиян Василев, адвокат на Вълчо Арабаджиев посочи, че няма извършено престъпление, но след като има искане за задържане, съдът трябва да направи обосновано предположение за вина. По думите му това значи, че може да се направи обосновано предположение, че си извършил престъпление, защото някой те е посочил с пръст.Кирил Пейчинов, наблюдаващ прокурор добави, че според съда няма предпоставки за постоянна мярка за задържане.", "date": "2018.09.03", "title": "Освободиха Вълчо Арабаджиев срещу 20 хил. лв. гаранция"}
{"url": "http://www.cross.bg/ministur-dnes-nfsb-1582954.html", "text": "/КРОСС/ Днес ГЕРБ и Патриотите трябва да обсъдят бъдещето на правителството след трите министерски оставки – на вътрешния министър Валентин Радев, на транспортния министър Ивайло Московски и на регионалния министър Николай Нанков.Те напуснаха постовете си заради катастрофата край Своге, при която загинаха 17 души.След двудневно заседание край морето партията на Валери Симеонов – НФСБ – излезе с остри критики към премиера Бойко Борисов и ГЕРБ. Депутатите на НФСБ ще гласуват против оставките на тримата министри в парламента. Днес от партията ще кажат окончателната си позиция за коалиционните взаимоотношения.Лидерът на ВМРО Красимир Каракачанов призна, че има проблеми в коалицията, но според него едва ли ще се стигне до сътресения в управлението.Имена на нови министри за овакантените постове няма да се чуят на срещата, но Бойко Борисов ще се консултира с партньорите си. Това каза за БТВ лидерът на Атака Волен Сидеров. ", "date": "2018.09.03", "title": "Днес обсъждат бъдещето на правителството"}
{"url": "http://www.cross.bg/kudeto-svoge-deiinosti-1582955.html", "text": "/КРОСС/ Днес започва ремонтът на трасето край Своге, където стана тежката катастрофа със 17 загинали.Отсечката първо ще се фрезова, а след това ще се преасфалтира. Досега предприемането на ремонтни дейности беше невъзможно поради извършваните процесуално-следствени работи, уточниха от Пътната агенция. В останалите участъци сдружение \"Трейс Своге\" вече е извършило ремонтни дейности като закърпване на дупки и ремонт на две пропадания на пътя.От Пътната агенция уточняват още, че е направен оглед на всички пътни знаци и където е било необходимо е премахната избуялата растителност.", "date": "2018.09.03", "title": "Стартира ремонта на пътя край Своге, където стана тежката катастрофа"}
{"url": "http://www.cross.bg/antim-sveti-vsichki-1582947.html", "text": "/КРОСС/ Св. свщмчк Антим, еп. Никомидийски. Преп. Теоктист. Св. Фива дякониса. Св. мчца Василиса Никомидийска. Св. Йоаникий II, патр. СръбскиЖитие и страдание на свети свещеномъченик Антим, епископ Никомидийски, и много други с него Свети Антим се родил в град Никомидия. Още в младите си години проявявал навици на съвършен мъж и се отличавал с незлобие. Израствайки телесно, той израствал и духовно. Като достигнал пълнолетие, той започнал да се откроява сред всички с добродетелния си живот; и в тези години от човешкия живот, когато обикновено страстите израстват в човека като плевели сред пшеница, Антим бил пример за високо безстрастие. Плътта с греховните си пожелания била умъртвена в него, а духът му бил изпълнен със смирение. Той напълно изкоренил от душата си всякаква завист, гневливост и леност, недавайки и на тялото да се пресища с храна и питие. Напротив, с примера си показвал въздържание във всичко, любов и мир с всички, благоразумие и усърдна грижа за славата Божия. За такъв благочестив и добродетелен живот след непродължително време той бил удостоен със свещенически сан. В този сан свети Антим с цялото си сърце се трудел над богомислената молитва и душеполезните трудове, с думи и дела наставлявайки всички на спасителния път на добродетелта. Когато се преставил архипастирят на Никомидийската църква свети Кирил, на негово място бил възведен свети Антим. Като достоен мъж, избирането му за епископ било засвидетелствано свише: по време на посвещаването му небесна светлина осияла църквата и се чул някакъв Божествен глас свише. Поемайки върху себе си управлението на Никомидийската църква, свети Антим, като изкусен кормчия по време на буря, я запазил невредима като кораб от потъване. Защото, ако и много християни да били хвърляни в морето за Христа, те не потъвали в злочестие: нито ги потопила бурята на идолопоклонството, нито ги погълнала бездната на преизподния ад, но под наставлението и управлението на своя свят архипастир Антим те достигнали тихото и безбурно небесно пристанище. Този добър Христов пастир привел към Бога в мъченически венци почти цялото си словесно стадо. Когато идолопоклонниците подигнали голямо гонение срещу християните по целия Изток, и особено в Никомидия - където тогава живеели злочестивите царе Диоклетиан и Максимиан, - свети Антим наставлявал и укрепявал всички вярващи в подвига на мъченичеството. \"Сега - казвал той - подобава да се покажем като истински християни, сега е време за подвиг, сега този, който е истински воин на Иисуса Христа, да влезе мъжествено в борба. Тук ни предстои да пострадаме не много за много пострадалия за нас Христос; да Го изповядаме тук пред човеците, за да ни изповяда там пред Своя Отец Небесен. Тук да Го прославим пред човеците, за да ни прослави там пред Своите Ангели. И така, да прославим Бога в телата си, предавайки себе си на мъчения; да умрем с временна смърт, за да живеем вечно, да не се убоим от мъчителите убийци. Защото ако те ни убият, ще бъдат виновници за бъдещото ни блаженство: отсечената глава десницата на нашия Подвигоположник ще увенчае с нетленен венец; раздробените членове ще се просветнат като слънце в Неговото царство; нанесените рани ще умножат вечната ни награда; кървавите мъчения ще ни въведат в чертога на Небесния Жених. Да бъдем готови да пролеем и кръвта си, да бъдем зрелище за поругаване и унижение пред очите на ангели и човеци.\" Укрепявани с такива и подобни думи на светеца, много от вярващите мъжествено предавали себе си на жестоки мъки за Сладчайшия Иисус, своя Господ. Един от особено пламенните във вярата християни, ревнувайки по Бога, се решил на такава смела постъпка. Когато в Никомидия бил прочетен написаният на пергамент царски указ за умъртвяване на християните, закачен на видно място на стената, той, излизайки пред всички, изповядал Христа, свалил от стената този указ и го скъсал, гръмко изобличавайки езическото злочестие, и с това станал първият мъченик в Никомидия. След това голяма част от велможите и придворните началстващи лица започнали явно да изповядват Христа, провъзгласявайки се за християни: такива били Доротей, Мардоний, Мигдоний, Петър, Индис и Горгоний, заедно с останалата многочислена дружина; всички те доброволно отдали себе си на мъчения за Христа и много от тях по различни начини били погубени от мъчителите. По същото това време към най-тягостните скърби на християните се прибавило и следното обстоятелство: неизвестно по каква причина се запалили царските палати и голяма част от тях изгоряла. Злочестивите езичници оклеветили християните, говорейки, че те са запалили царския дворец поради ненавист. Тогава яростта на царя достигнала до краен предел и по-разярен от див звяр той избивал огромно множество християни, осъждайки ги или на посичане с меч, или на изгаряне с огън. Въпреки всичко това вярващите, виждайки мъченическата смърт на своите братя-единоверци и знаейки, че и на тях предстои същото, разпалени от Божествена любов, се предавали на изгаряне в огън от мъчителите като на някакво приятно, прохладно място. А останалите многочислени християни били вързани от мъчителите, качени на лодки и потопени в морската дълбина. В неукротимата си ярост царят заповядвал да потопяват не само живите, но да изкопават от земята и да хвърлят в морето и погребаните тела на светите мъченици, за да не ги почитат християните, които оставали живи. Толкова жестоко било гонението, при което свети Антим бил издирван \"като агнец на заколение\". Преди да разкъсат пастиря, вълците на паднали неговото стадо; но Божият промисъл и покров го пазели в едно селище, наречено Семана, за да приведе преди това към Бога своите словесни овци, а след това и сам да отиде при Него, запечатвайки с проливането на кръвта си вярата на Никомидийската църква. Тогава в църквата, в деня на Рождество Христово, били изгорени до двадесет хиляди свети мъченици, а останалите от паството на свети Антим били затворени в тъмница. Светецът с честите си писмени послания, които отправял към християните, ги учел и утвърждавал във вярата; така че макар и да не бил с тях тялом, но по Божия воля, бидейки отделен от тях временно, духом присъствал при тях в тъмницата, доставяйки им духовна храна с посланията си. Овците явно, а пастирят тайно се борели с вълците, и светецът се укривал не защото се боял от мъченията, но за да утвърди с учението и молитвата си по-слабите във вярата, да укрепи най-немощните, да направи боязливите мъжествени, докато представи пред Христа всички, след което и сам себе си да предаде на същите мъчения. Един от вярващите, укрепен от свети Антим, на име Зинон, воин по длъжност, изобличил злочестието на цар Максимиан пред всички по следния начин. В Никомидия, близо до цирка, се намирал храм на езическата богиня Церера. Веднъж Максимиан със своите воини и целия народ принасял богата жертва на идола на тази богиня. А Зинон по време на нечестивия празник застанал на едно високо място и със силен глас възкликнал: - Ти, царю, се заблуждаваш, покланяйки се на бездушен камък и нямо дърво, защото това е бесовска измама, водеща към погибел тези, които й се покланят. Познай истината, Максимиане, и насочи телесните и духовните си очи към небето: вгледай се в него и чрез това пресветло творение разбери какъв е неговият Създател и Творец. Познай това, наблюдавайки творенията; научи се да почиташ Този Бог, Който благоволи не към кръвта на заколваните и изгаряни в задушлив дим безсловесни животни, но към чистите души и чистите сърца на разумните създания. Като чул това, Максимиан заповядал да хванат Зинон и за такива дръзки думи към царя да го бият с камъни по лицето и устата. Мъчителите избили зъбите му, раздрали лицето му, смазали езика му, изповядващ Христа и накрая, едва жив го извели от града и по заповед на царя отсекли главата му. В това време свети Антим, от мястото, където се укривал, изпратил дякон със своите писма при намиращия се в тъмница Доротей и другите, затворени заедно с него за Христа, увещавайки ги към търпение, за да бъдат готови с радост да умрат за Жизнодателя Господа. Нечестивците хванали дякона и с писмата на свети Антим го завели при цар Максимиан. Царят прочел тези писма и намерил написаното неприятно за себе си: писмата съдържали сърдечно приветствие от светеца към мъчениците, дълбоко състрадание към тях, пастирско поучение, светителско благословение за мъченически подвиг и укрепяване в унищожаването на идолите. Силно разгневен от всичко това, царят заповядал да изведат всички мъченици от тъмницата и да ги представят на съд пред него. Тогава царят попитал дякона: - Кажи ми, откъде си дошъл? Кой ти е дал тези послания, развращаващи народа? И къде се крие този, който те е пратил? Дяконът отворил устата си, изпълнени с благодат, и заговорил: - Този, който изпраща тези послания, е пастир. Но тъй като се намира далече от своето стадо, го наставлява с писма и го утвърждава в благочестието; особено когато чуе за нашествието на множество вълци срещу словесното стадо, тогава гръмко известява овците, какво трябва да правят. Възвестява им следните слова на Пастиреначалника: \"и не бойте се от ония, които убиват тялото, а душата не могат да убият\". Аз донесох това послание до Христовото стадо, за да им съобщя съдържанието му; но къде се намира изпратилият го, няма да ви кажа, защото би било пълно безумие да стана предател на моя пастир, от когото всички получават голяма полза, и който и без да казвам къде е, скоро ще бъде хванат, защото \"...не може се укри град, който стои навръх планина\". Разгневен от тези мъжествени думи, мъчителят осъдил на смърт светия дякон, чието име било Теофан. Най-напред му отрязали езика, изричащ толкова благодатни слова, а после го убили, удряйки го с камъни и пронизвайки го със стрели. След това царят заповядал по най-различни начини за мъчение да умъртвят предадените на съд мъченици: на свети Доротей да отсекат главата, Мардоний да изгорят на огън, Мигдоний да хвърлят жив в яма и да го засипят с пръст, Горгоний, Индис и Петър да потопят в морето, окачвайки воденичен камък на шията им, и всички други да погубят по всякакви начини. Така те, претърпявайки смърт по различни начини, се преставили в Господа. Телата на мъчениците, които били хвърлени в морето, рибарите изтеглили в мрежите си и една девица, на име Домна, ги погребала. Като узнали за това, езичниците я посекли с меч, когато се молела над мощите над светите мъченици. По същото време и Евтимий, който със своята проповед обърнал мнозина към изповядването на Христа и към мъченически подвиг, след различни мъчения, приел мъченическа смърт, бидейки посечен с меч. След всичко това наближило времето да пострада за изповядването на Иисуса Христа и свети Антим. Когато се укривал в споменатото селище Семана и тайно сеел словото Божие и умножавал вярата в Христа, Максимиан проучил за него и незабавно изпратил двадесет войници да го хванат. И ето, светецът застанал пред мъчителя с вързани назад ръце, защото, за свидетелство на истината, така трябвало да се яви пред съдилището на нечестивите езичници - вързан като злодей; но той бил свободен в душата си и се обърнал към небето, откъдето очаквал помощ. Мъчителят заповядал да донесат всички оръдия за мъчения, за да го изплаши най-напред с вида им, надявайки се, че светецът, страхувайки се от тях, ще се съгласи да изпълни волята на царя. След това го запитали: - Ти ли си този Антим, който, заблуждавайки се относно един прост човек, на име Христос, привежда към същото заблуждение и простия народ, като го лъже и подтиква да се противи на царската заповед и укорява, и хули нашите богове? А свети Антим, надсмивайки се над донесените оръдия за мъчение и над думите на царя, казал: - Знай, царю, че аз съвсем не бих отговарял на този въпрос, ако не ме съветваше Божественият Апостол, наставляващ ни винаги да бъдем готови с кротост и боязън да отговаряме на всеки, който иска от нас сметка за нашата надежда, защото Бог ни е обещал да ни даде \"уста и премъдрост, на която не ще могат противоречи, нито противостоят всички ваши противници\". И аз първо се надсмях над вашите идоли, които вие наричате богове, а сега се смея над голямото ти безумие, с което ти се надяваше да ме отделиш от моя Създател, Който и тебе, неблагодарното създание, е удостоил със Своя образ. Защо си ме довел пред твоя съд и си сложил пред очите ми тези оръдия за мъчения? Не искаш ли да ме изплашиш с тях, та аз, страхувайки се от тях, да се подчиня на твоята безбожна заповед? Но с това ти не си в състояние да изплашиш този, който желае да умре за своя Господ. Тези думи уязвили сърцето на мъчителя с ярост, и той заповядал да пробият нозете на мъченика с нажежени остри железни колове. Още по-раздразнен от тези думи, мъчителят заповядал да завържат светеца за едно колело и да го въртят, като обгарят тялото му с огън. Но когато слугите започнали да изпълняват царската заповед, те самите внезапно паднали като мъртви. Колелото спряло и огънят се устремил към тях и ги обгорил, след което те разказали на мъчителя следното: - Когато започнахме да въртим колелото и да горим завързания за него, около нас се появиха трима светоносни мъже и казаха: \"Не бой се, рабе Божий, Антиме!\" Когато обърнаха погледа си към нас, огънят под колелото се устреми върху нашите лица и ни изгори. Като чул това, мъчителят осъдил свети Антим на смърт. Светецът отишъл на смърт, изпълнен с небесна радост. - Сега - казал той - е времето на моето веселие, сега е изпълнението на моето желание, сега ми се отваря вратата на вечния живот, та като изляза от тялото, да вляза при Господа и да се наситя, когато се яви пред мене славата Му. Като стигнал до мястото на наказанието, където чрез временната смърт му предстояло да премине в безкрайния живот, светителят поискал да му дадат време за молитва, и след като се помолил, преклонил святата си глава под секирата, с която бил посечен, съгласно заповедта на царя, и така се удостоил с мъченическа смърт за Христа в 3-ия ден на септември. Когато настъпила вечерта, някои от вярващите тайно дошли на мястото на наказанието, взели със себе си многострадалното тяло на свети Антим и го погребали с чест, прославяйки Светата Троица, Отца и Сина и Светия Дух, Единия Бог, на Когото слава во веки. Амин. ", "date": "2018.09.03", "title": "Св. свщмчк Антим, еп. Никомидийски..."}
{"url": "http://www.cross.bg/zayavleniyata-aktziza-gorivata-1582963.html", "text": "/КРОСС/ Фермерите, които искат да ползват държавна помощ за акциза на горивата, могат да подават заявленията си в общинските земеделски служби от днес до 21 септември,съобщава БНР. Помощта, предвидена в бюджета за тази година, е 84 млн. лв. и тя се полага само на регистрирани земеделски стопани - за горива, използвани през 2017 г.Всички заявления трябва да бъдат придружени с копия на фактурите за закупено гориво. На сайта на земеделското министерство са публикувани инструкции за попълване на заявленията, като е добре фермерите преди подаването им да обърнат внимание на най-често допусканите грешки, за да ги избегнат, съветват от ведомството.Ставката на литър ще бъде определена на по-късен етап, след подаване на всички документи.", "date": "2018.09.03", "title": "Започва приемът на заявления от фермери, искащи да ползват държавна помощ за акциза на горивата"}
{"url": "http://www.cross.bg/rodeni-na-septemvri-1582951.html", "text": "/КРОСС/Александър Станков, футболен треньорАтанас Мерджанов, бивш депутатИван Хиновски, председател на УС на Българския енергиен и минен форумКапка Кумар, основател на школа за индийски танциЛидия Вълкова, актрисаМалина Петрова, актриса, сценарист и режисьорМария Донева, писател и драматургВасил Найденов, естраден певец ", "date": "2018.09.03", "title": "Родени на 3 септември"}
{"url": "http://www.cross.bg/tihite-hora-imat-1582949.html", "text": "/КРОСС/ \"Тихите хора имат най-гръмки умове.”", "date": "2018.09.03", "title": "Тихите хора имат..."}
