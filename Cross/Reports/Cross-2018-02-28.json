{"url": "http://www.cross.bg/bulgarski-tzentur-bulgariya-1568939.html", "text": "/КРОСС/ На 1 март 2018 г., от 13.30 часа, в „София Хотел Балкан\" вицепрезидентът Илияна Йотова ще открие конференция „Миграция и човешка сигурност в посткризисна България\".Представители на български и международни институции и на неправителствени организации ще участват в конференцията, организирана от Център за правна помощ „Глас в България\" и Център за европейски бежански, миграционни и етнически изследвания към Нов български университет. ", "date": "2018.02.28", "title": "Вицепрезидентът Йотова ще открие конференция „Миграция и човешка сигурност в посткризисна България“"}
{"url": "http://www.cross.bg/strategii-makroregionalnite-otnosno-1568971.html", "text": "/КРОСС/ Заместник-министърът на регионалното развитие и благоустройството Деница Николова ще вземе участие в среща на Групата на високо ниво относно макрорегионалните стратегии на ЕС. Форумът ще се проведе утре - 1 март, в Брюксел, Белгия. В рамките на срещата ще бъдат представени становищата на Европейския парламент и на Комитета на регионите относно изпълнението на макрорегионалните стратегии. Ще бъде проведена дискусия относно кохезионната политика на ЕС след 2020 г. и макрорегионалните стратегии, както ще бъдат представени възможности за сътрудничество между отделните макрорегионални стратегии.Макрорегионалната стратегия на Европейския съюз (ЕС) е политическа рамка, която дава възможност на държави, разположени в един и същ регион, съвместно да предприемат действия и намират решения на проблеми или да използват по-добре общия си потенциал (напр. замърсяване, плавателност, бизнес конкуренция в световен мащаб и др.) Макрорегионалните стратегии на ЕС се инициират и заявяват от заинтересованите държави - членки на ЕС (а в някои случаи и от държави извън ЕС), разположени в един и същ географски регион, чрез Европейския съвет. ", "date": "2018.02.28", "title": "Зам.-министър Николова ще участва в среща на Групата на високо ниво относно макрорегионалните стратегии на ЕС"}
{"url": "http://www.cross.bg/zapadnite-balkani-borisov-1568964.html", "text": "/КРОСС/ На работен обяд в София на 1 март, четвъртък, премиерът Бойко Борисов, председателят на Европейската комисия Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност.В срещата ще участват лидери от всички страни от Западните Балкани - президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев.Срещата поставя финал на балканската обиколка на председателя на ЕК Жан-Клод Юнкер, която започна в края на миналата седмица. В делегацията на Европейската комисия са включени заместник-председателят и върховен представител на Съюза по въпросите на външните работи и политика на сигурност Федерика Могерини и еврокомисарят по въпросите на европейската политика за съседство и преговорите за разширяването Йоханес Хан.От българска страна в разговорите ще участват също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова.  ", "date": "2018.02.28", "title": "Борисов ще се срещне с председателя на ЕК и лидерите на страните от Западните Балкани"}
{"url": "http://www.cross.bg/neshto-raiichev-sotziologut-1568977.html", "text": "/КРОСС/ „ГЕРБ е първата партия, която вече трети път е на власт, освен това и трети път ще пада от власт, почти съм сигурен, че ще падне, която не се цепи и не се получават вътрешни компромати\". Това каза в интервю за Българското национално радио социологът Андрей Райчев по повод на стабилността на правителството след казуса с продажбата на ЧЕЗ на фирмата на Гинка Върбакова „Инерком - България\".Според него властта си играе с огъня. „След историята с Истанбулската конвенция, която не им се отрази добре, след това няколко други скандала от типа граница, мафия в Хасково и т.н., си докарват нещо, което е крайно болезнено - това е червеното копче. /.../ Въпросът е дали ще им се размине, или не. Ако аз залагах, 60 на 40, че ще им се размине, но все пак вече има съвсем реален шанс да не им се размине\", каза той.„Това правителство се държи на много високата народна подкрепа, без тази подкрепа е съвсем друга история. Докато има тази подкрепа, докато зад Борисов седят 1,2 млн. души просто няма разговор - той ще е на власт. Причината е много ясна - те са центристи\", коментира социологът.Райчев е убеден, че в целия информационен хаос и защитниците, и противниците на правителството говорят несмислено, несвързани неща. „Твърдят се две невъзможни едновременно неща - едното твърдение е, че нещо се краде, т.е. фактически чешката държава губи пари и много евтино се купува. Това твърдение се свежда до следното - някой краде ЧЕЗ. Ако някой краде ЧЕЗ - това не е български въпрос, а чешки. Но това е и абсолютно несъвместимо с второто, което се казва, че всъщност някой български деец, било политически, било хибриден, купува този ЧЕЗ, за да ни експлоатира после през ЧЕЗ. Двете не могат да са заедно. Защитниците на правителството твърдят обратното - не може да се твърди, че нищо не е станало и всичко е наред, каквото е последното твърдение и едновременно да се махне министър. От тук аз правя единствен извод - изводът е, че сме на ранна фаза, смята социологът.Според Андрей Райчев случващото се с ЧЕЗ говори за вътрешнопартиен проблем в ГЕРБ. „Няма как шефът на енергийната комисия да каже, че това е фалшива новина, ден преди да падне министърът. Той очевидно не е знаел нещо, което по-късно са му казали. Има нещо вътре в ГЕРБ. И не знам кой има предвид премиерът като казва „гадовете\", но не ми се вижда тези гадове да са отвън\", каза социологът. ", "date": "2018.02.28", "title": "Райчев: Възможно е правителството на ГЕРБ отново да падне от власт"}
{"url": "http://www.cross.bg/zhena-vuzrastna-pozhar-1568981.html", "text": "/КРОСС/ Възрастна жена е загинала при пожар в София този следобед, съобщи МВР. Сигналът за огъня е подаден малко преди 17:00 часа.Пожарът е избухнал в жилищна постройка на бул. \"Македония\" в близост до Руски паметник.На място са пристигнали два екипа на пожарната и линейка. По първоначална информация загиналата жена е над 80-годишна. Причините за избухването на пожара все още не са ясни.", "date": "2018.02.28", "title": "Възрастна жена загина при пожар в София"}
{"url": "http://www.cross.bg/elektrorazpredelenie-sever-elektrozahranvaneto-1568965.html", "text": "/КРОСС/ След като Електроразпределение Север вчера възстанови електрозахранването на всички населени места в Североизточна България, днес силният вятър и снегонавяванията предизвикаха нови повреди по електроразпределителната мрежа.Екипите на компанията работят за възстановяване на електрозахранването на 1 село в област Варна, 3 в област Добрич и 1 в Шумен. На места работата им е затруднена от пътната обстановка и от влошените метеорологични условия.Електроразпределение Север има готовност да пренасочи при необходимост допълнителни ресурси от хора и техника към райони, в които ситуацията е най-усложнена. ", "date": "2018.02.28", "title": "Екипи на Електроразпределение Север възстановяват нови повреди по електроразпределителната мрежа"}
{"url": "http://www.cross.bg/zhirinovski-voda-sobchak-1568963.html", "text": "/КРОСС/ Множество страсти в кандидат-президентските дебати в Русия. А именно: насред прякото телевизионното предаване на „Россия 1\" младата кандидатка Ксения Собчак заля с вода ветерана в политиката Владимир Жириновски.Все пак определено може да се каже, че Жириновски си изпроси студения душ, след като дръпна дълга тирада по адрес на доскорошната телевизионна водеща, като глупачка бе най-мекият епитет по неин адрес.Първоначално Собчак се опита да се държи възпитано, като заяви на Жириновски, че не бива на тази възраст, толкова да се вълнува, но междувременно Жиронивски ѝ обяснаваше, че трябва да си затваря устята. След като и водещият не можа да парира ситуацията, Собчак заля с чаша вода Жириновски.\n\t\t\t\t\t ", "date": "2018.02.28", "title": "Нецензурни думи и заливане с вода на президентските дебати в Русия (ВИДЕО)"}
{"url": "http://www.cross.bg/yanyari-drygi-grazhdani-1568916.html", "text": "/КРОСС/ Пътуванията на български граждани в чужбина през януари 2018 г. са 387.6 хил., показват данните на Националния статистически институт, или с 4.9% над регистрираните през януари 2017 година (фиг. 1).Увеличение на пътуванията на български граждани в сравнение със същия месец на предходната година е отчетено към Австрия - с 36.0%, Испания - с 25.3%, Германия - с 12.7%, Румъния - с 12.6%, Франция - със 7.6%, Турция - със 7.1%, Обединеното кралство - с 2.2%, и други. Същевременно намаляват пътуванията към Италия - с 5.1%, Гърция - с 3.8%, бившата югославска република Македония - с 1.5%, Сърбия - с 0.3%, и други.В сравнение с януари 2017 г. e регистрирано увеличение при пътуванията с цел почивка и екскурзия - с 18.4%, и с други цели - с 1.7%, а тези със служебна цел запазват нивото си. Най-голям относителен дял от общия брой пътувания на български граждани в чужбина през януари 2018 г. формират пътуванията с други цели (гостуване, обучение, посещение на културни и спортни мероприятия) - 49.1%, следвани от пътуванията със служебна цел - 25.8%, и пътуванията с цел почивка и екскурзия - 25.1% (фиг. 2).През януари 2018 г. най-голям брой пътувания на български граждани са осъществени към: Гърция - 83.6 хил., Турция - 67.4 хил., Сърбия - 36.0 хил., бившата югославска република Македония - 26.1 хил., Румъния - 22.0 хил., Германия - 18.9 хил., Испания - 15.7 хил., Австрия - 14.5 хил., Франция - 13.5 хил., Обединеното кралство - 12.8 хиляди (фиг. 3).През януари 2018 г. посещенията на чужденци в България са 544.0 хил., или с 19.7% повече в сравнение с януари 2017 година. Регистрирано е увеличение при всички наблюдавани цели: със служебна цел - с 23.6%, с други цели (вкл. гостувания и транзитни преминавания) - с 23.1%, и с цел почивка и екскурзия - с 15.2%. Транзитните преминавания през страната са 19.6% (106.5 хил.) от всички посещения на чужденци в България.От общия брой чужденци, посетили България през януари 2018 г., делът на гражданите от Европейския съюз е 46.7%, или с 18.9% повече в сравнение със същия месец на предходната година. Увеличават се посещенията на граждани от Румъния - с 22.6%, Обединеното кралство - с 19.0%, Германия - с 18.9%, Италия - с 18.6%, Австрия - с 16.5%, Гърция - с 15.3%, Франция - с 10.3%, и други. Същевременно намаляват посещенията на граждани от Унгария - с 8.5%, Швеция - с 3.1%, и други.Увеличават се и посещенията на граждани от групата „Други европейски страни\"  - с 19.9%, като най-голям е ръстът на посещенията на граждани от Турция - с 23.9%.През януари 2018 г. преобладава делът на посещенията с цел почивка и екскурзия - 43.4%, следвани от посещенията с други цели - 39.0%, и със служебна цел - 17.6%.Най-много посещения в България през януари 2018 г. са реализирали гражданите от: Гърция - 109.7 хил., Турция - 103.8 хил., бившата югославска република Македония - 68.3 хил., Румъния - 49.9 хил., Сърбия - 37.6 хил., Обединеното кралство - 16.5 хил., Германия - 15.3 хил., Украйна - 13.8 хил., Италия - 13.7 хил., Израел - 13.3 хиляди.", "date": "2018.02.28", "title": "Австрия е с най-голям ръст като дестинация за пътуващите българи през януари"}
{"url": "http://www.cross.bg/razvitie-politika-gradsko-1568967.html", "text": "/КРОСС/ Регионалната политика на ЕС трябва да продължи да подкрепя развитието и модернизацията на малките и отдалечените градове и региони, тъй като това е основната за териториалното сближаване, което носи  добавена стойност за икономическото, социалното и екологичното благосъстояние на държавите. Това заяви заместник-министърът на регионалното развитие и благоустройството Деница Николова, която откри първото Съвместно заседание на експертите от Мрежата на националните контактни точки в областта на териториалното сближаване - Network of Territorial Cohesion Contact Points/NTCCP, и Групата за градско развитие - Urban Development Group (UDG), което се провежда в София. Целта му е да бъде дискутирана възможността за по-тясно обвързване на въпросите на териториалното развитие и градската политика, като се оползотвори максимално потенциалът за растеж на градовете.Заместник-министър Николова отбеляза, че ключовият елемент за постигане на балансирано полицентрично развитие, както и устойчиво градско развитие, е успешното прилагане на подходящи териториални и градски стратегии, което е една от възможностите в рамките на политиката на сближаване за периода до 2020 г.Именно прилагането на интегрирани стратегии и подходи за териториално и градско развитие, с фокус върху възможностите за изпълнение на проекти, съфинансирани от Европейските фондове, бяха сред основните теми на дискусиите. Като домакин на работната среща и отговорна институция за провеждане на националната политика за развитие на районите и изпълнението на политиката за териториално сближаване и градско развитие МРРБ представи своя опит и напредък в изпълнението на интегрирани градски инвестиции чрез прилагане на Интегрираните планове за градско възстановяване и развитие на големите и средните градове в страната. Бе  поставен акцент и върху необходимостта от целенасочена подкрепа за балансирано териториално развитие, което да стимулира инвестиции не само в големите градове, но във всички населени места и райони. Инвестициите следва да бъдат съобразени с местните специфики на всеки район и населено място, като се отчетат предизвикателствата пред тях и се фокусират основно върху потенциала на конкретната територия от гледна точка на природни ресурси, географска позиция, икономически връзки, функционална обособеност, ресурсна осигуреност и възможности за развитие.В хода на дискусиите, свързани с бъдещето на Кохезионната политика на ЕС, зам.-министър Николова обърна внимание върху необходимостта от разработване и използване на подходящи териториални, вместо секторни, индикатори за постигнатото в сферата на градското развитие, които по подходящ начин да измерват и проследяват изпълнението на интегрирани действия и инвестиции на конкретна територия. Тази тема беше разгледана в контекста на подготовката на оперативните програми за програмния период след 2020 г. и в дебатите за обхвата на Кохезионната политика, като МРРБ защити позицията за осигуряване на равен достъп до Европейските фондове на всички райони, общини и населени места в страната.Представителите на Европейската комисия, участващи в срещата, благодариха за участието и позицията на България в Деветото издание на Световния градски форум, който се състоя в Куала Лумпур, Малайзия и постави фокус върху развитието на градове до 2030 г. Изрично беше подчертана ключовата роля на страната ни по отношение на инициативата на ЕС за изпълнение на Градския дневен ред и утвърждаването му в глобален контекст. ", "date": "2018.02.28", "title": "По-качествен живот в големите градове обсъдиха експерти от цяла Европа на форум в София"}
{"url": "http://www.cross.bg/sdelkata-babish-borisov-1568968.html", "text": "/КРОСС/ Чешкият премиер в оставка Андрей Бабиш отрече да е изпращал на Бойко Борисов документи относно сделката за ЧЕЗ България, съобщи bTV.Пред държавната информационна агенция в Чехия Бабиш заяви, че премиерът Борисов го е информирал, че има сериозни съмнения около сделката. Бабиш от своя страна обяснил на Борисов как е станала сделката от чешка страна. \"Не харесвахме особено предложението за покупка, но Министерството на финансите ни увери на няколко пъти, че компанията е прозрачна, парите са прозрачни и Надзорният съвет е одобрил сделката\", обяснява още Бабиш. Той обаче категорично отрича да е изпращал документи относно сделката към България.В същото време от правителството посочват, че Бабиш е изпратил информация относно сделката и данните са били заведени в секретното деловодство на Народното събрание.\"Като разгледах това, което премиерът на Чехия ми изпрати сега - в момента, в който го получих, дойдох да го засекретим и да го кажем на хората, защото има и банкова информация, и виждам руско-грузински офшорки, руски банки, български, и то от тези, които и преди по някаква причина са имали проблеми.\" Това заяви вчера в парламента Бойко Борисов. Той дори заподозря сценарий за сваляне на правителството около сделката на ЧЕЗ и \"Инерком\". ", "date": "2018.02.28", "title": "Андрей Бабиш отрече да е пращал на Борисов документи за ЧЕЗ"}
{"url": "http://www.cross.bg/yefa-tzska-sofiya-chlen-1568969.html", "text": "/КРОСС/ Отборът на ЦСКА-София ще може да участва в евротурнирите от следващия сезон. Новината бе съобщена от УЕФА с официално писмо до Българския футболен съюз, подписано от генералния секретар на организацията Теодор Тодоридис, предаде БГНЕС.От европейската футболна централа са заключили, че тригодишното правило, заради което \"червените\" не бяха допуснати в Лига Европа през този сезон, изтича през тази кампания и от следващата те имат право да участват в евротурнирите.Целият текст на писмото от УЕФА, адресирано до Борислав Михайлов:\"Във връзка с нашата кореспонденция от 29 май 2017 г., свързана с молбата за изключение на тригодишното правило по Член 12 (2) и Член 12 (3) от правилниците за лицензиране на УЕФА и Финансов Феърплей по случая ЦСКА-София.В писмото, цитирано по-горе, УЕФА зае становище, че правните и други промени в структурата на ПФК ЦСКА-София се считат за нарушение на Член 12 от гореспоменатите правилници. В заключение, клубът не получи право да кандидатства за лиценз на УЕФА за участие в европейските турнири в рамките на следващите два сезона.След като разгледа фактите и обстоятелствата, възникнали при делата в КАС с номера 2017/A/5177 и 2017/A/5201, администрацията на УЕФА стигна до заключението, че тригодишното правило, важащо за клуба, изтича през сезон 2017-2018 г.УЕФА потвърждава, че ПФК ЦСКА-София има право да участва в следващото издание на европейските клубни турнири, ако се класира по спортни резултати, отговаря на всички други изисквания, заложени в съответните правилници на УЕФА и покрие лицензионните изисквания на Българския футболен съюз. Моля, своевременно да уведомите клуба\". ", "date": "2018.02.28", "title": "УЕФА позволи на ЦСКА-София да участва в Лига Европа"}
{"url": "http://www.cross.bg/ananiev-dogovori-kasi-1568972.html", "text": "/КРОСС/ Националният рамков договор за 2018 г. бе подписан в Министерство на здравеопазването. Здравният министър Кирил Ананиев изтъкна, че с тези рамкови договори се надграждат сега действащите. Осигуряват се над 400 млн.лв. пари за здравния сектор, половината от клиничните пътеки са увеличени, за някои от тях увеличението стига 450 лв, предава news.bg.Клиничните пътеки, по които работят общинските болници и областните болници ще създадат това спокойствие което е необходимо. Значителни пари са дадени за детското и майчино здравеопазване, което е едно от приоритетите на правителството, коментира министър Ананиев. Осигуряват се зъбни протези на хората на 65 години. Надгражда се това, което е вършено досега. Очакванията на министъра са тези договори да създадат определено спокойствие в системата. Ние искаме ефективна здравна система, настоя Ананиев. Ключовите думи на рамковите договори за 2018 г. са контрол и дисциплина.Припомняме, днес на среща при премиера Бойко Борисов представители на Българския лекарски съюз, Български зъболекарски съюз, представители на НЗОК и на здравно министерство обсъдиха Националният рамков договор в системата на здравеопазването обсъждат. Председателят на БЛС д-р Венцислав Грозев заяви преди срещата, че ако не се подпише НРД днес, лекарите се готвят за протест. От БЛС вчера изразиха притеснението си, че крайният срок за подписване на НРД изтича.След подписването днес Ананиев увери, че се работи за нов здравноосигурителен модел. Работим усилено, каза той като изтъкна, че това ще бъде инструмента и необходимото условие за по-ефективно разходване на средствата, за да се намалят течовете в системата на здравеопазването.Относно просрочията към чуждите здравни каси, Ананиев посочи: През тези няколко дена аз и моя екип успяхме да убедим ръководството на държавата в лицето на премиера и министъра на финансите, че ние имаме готов план за да не изпадне в касата в несъстоятелност. Задълженията към чуждестранните каси не влияят върху договорените обеми и цени в двата национални рамкови договори. До 15 май разсрочване на тези падежи - нашите задължения ще бъдат изпълнени в рамките на 73-те милиона лева в на бюджета.Припомняме, скандалът с дълговете на НЗОК се разрази след като преди седмица здравният министър Кирил Ананиев поиска оставката на председателя на НЗОК д-р Камен Плочев. Причината беше, че проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси. Тогава плочев изнесе близки до коректните данни. Последва спешна проверка на сумите, които дължим към чужди каси. Проверката беше предизвикана от различните данни, които Жени Начева и шефът на касата проф. Камен Плочев представиха. ", "date": "2018.02.28", "title": "Подписаха Национален рамков договор за 2018 г."}
{"url": "http://www.cross.bg/sdelkata-borisov-informatziyata-1568973.html", "text": "/КРОСС/ По повод появили се медийни интерпретации държим да уточним, че информацията относно сделката с ЧЕЗ е изпратена веднага след проведения телефонен разговор между премиерите Борисов и Бабиш от електронната поща на Ондрей Ланда, заместник-министър на финансите в чешкото правителство и член на Надзорния съвет на ЧЕЗ, до съветник в кабинета на българския министър-председател. Това се посочва в официална информация от Министерски съвет.Както по-рано съобщиха, информацията, свързана с източниците на финансиране на сделката по продажбата на бизнеса на ЧЕЗ Груп в България е предоставена от министър-председателя Бойко Борисов на народните представители вчера. Върху нея няма гриф за сигурност, но поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание.Без да коментираме съдържанието на предоставения материал и каквито и тълкувания да му бъдат правени, подчертаваме, че това е първата официална информация по сделката и тя беше предадена на народните представители незабавно след получаването й, се казва в съобщението.  ", "date": "2018.02.28", "title": "Ондрей Ланда изпратил документите до Борисов "}
{"url": "http://www.cross.bg/toka-tzenata-promyana-1568974.html", "text": "/КРОСС/ Комисията за енергийно и водно регулиране (КЕВР) няма да позволи рязка промяна на цената на тока, заяви председателят на енергийния регулатор Иван Иванов. До 31-ви март трите електроразпределителни дружества ще подадат заявление за промяна на цените на тока пред КЕВР:\"Ние сме били винаги консервативни в своите решения, което означава, че се придържаме към стабилни цени на електрическата енергия. В продължение на три години общо увеличението на цялата електроенергия е само 2% и половина\".Иванов определи като спекулации твърденията, че продажбата на ЧЕЗ ще доведе до поскъпване на тока:\"Ако някои искат да реализират политически проекти чрез цената на тока, това няма да се случи. Няма никакви основания за това, още повече, че нито кредитите, нито лихвите по тях могат да бъдат ценообразуващ елемент. В нашите решения ние не се съобразяваме с тях\". ", "date": "2018.02.28", "title": "КЕВР нямало да допусне рязък скок в цената на тока"}
{"url": "http://www.cross.bg/protzenta-bulgariya-rymuniya-1568975.html", "text": "/КРОСС/ Най-бедните граждани на Европа живеят в Северозападна България. Това сочи проучване на европейската статистическа служба (Евростат). Обитателите на българския район са три пъти по-бедни от средния европеец. Същевременно най-богатите европейци живеят в Западен Лондон и са шест пъти над средното ниво за ЕС.Следват гражданите на Люксембург (257 процента), на Югоизточна Ирландия (217 на сто), както и белгийската столица Брюксел и германският град Хамбург (по 200 процента).На другия край на класацията с 29 процента от средния европейски БВП на човек от населението е българският Северозападен район. Следват френската отвъдморска територия Майот в Индийския океан (33 на сто), още два български района - Северен централен и Южен централен (по 34 процента) и Североизточна Румъния (36 процента).От 21 региона с БВП на човек под 50 процента от средното за ЕС, пет са в България и съответно в Полша, четири в Унгария, три в Румъния и в Гърция и един във Франция, уточнява Евростат.  ", "date": "2018.02.28", "title": "Евростат: Най-бедните в Европа са в Северозападна България"}
{"url": "http://www.cross.bg/hemys-varna-avtomobila-1568953.html", "text": "/КРОСС/ Около 13.30 часа на автомагистрала \"Хемус\", в района на с. Слънчево в посока Варна, е възникнало верижно пътнотранспортно произшествие с участието на над 10 автомобила. Това съобщиха от пресцентъра на ОДМВР - Варна.На място има полицейски екипи, които работят по изясняването на детайли около инцидента. По първоначални данни един човек е откаран с частен автомобил към болнично заведение.", "date": "2018.02.28", "title": "Верижна катастрофа с 10 автомобила на магистрала \"Хемус\""}
{"url": "http://www.cross.bg/borisov-ministur-predsedatelya-bulgariya-1568952.html", "text": "/КРОСС/ Информацията, свързана с източниците на финансиране на сделката по продажбата на бизнеса на ЧЕЗ Груп в България, предоставена от министър-председателя Бойко Борисов на народните представители вчера, е получена от кабинета на премиера Андрей Бабиш след като беше поискана от премиера Борисов при проведения телефонен разговор между двамата. Върху нея няма гриф за сигурност, но поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание. Това пишат от пресслужбата на Министерски съвет в официално съобщение до медиите по повод получената информация от министър-председателя.Без да коментираме съдържанието на предоставения материал и каквито и тълкувания да му бъдат правени, подчертаваме, че това е първата официална информация по сделката и тя беше предадена на народните представители незабавно след получаването ѝ, допълват от правителството. ", "date": "2018.02.28", "title": "Правителството: Документът за ЧЕЗ от чешкия президент е в секретното деловодство"}
{"url": "http://www.cross.bg/konventziya-vuprosi-tazi-1568954.html", "text": "/КРОСС/ „Дори и без ратификация на Истанбулската конвенция на този етап, нищо не пречи на българския парламент и съответно на правителството, да приемат законодателство, което да въведе в българските закони всички изисквания на конвенцията, които засягат борбата с насилието над жени и домашното насилие\". Това коментира в интервю за предаването „12+3\" председателят на комисията по европейските въпроси в парламента и бивш евродепутат и министър на външните работи Кристиан Вигенин.„Защо имаше този натиск в началото на януари ние непременно да ратифицираме тази конвенция? Това беше обяснено с голямото желание на ГЕРБ да се борят с това насилие, а в същото време вече два месеца не виждаме движение по нашите законопроекти в тази посока, нито правителството да внася необходимото законодателство\", каза още зам.председателя на парламентарната група на БСП.Вигенин обясни, че с уточняваща декларация към Истанбулската конвенция не могат да бъдат решени спорните въпроси.„Самата конвенция изрично отбелязва кои са разпоредбите, по които може да има резерви. Такива резерви - правнообвързващи, не може да има по най-спорните въпроси. Тук не бива да бъде подвеждано българското общество, че с една декларация към конвенцията и прератификацията ѝ ние можем да решим тези спорни въпроси\", допълни Вигенин.Според него не става ясно защо, след като официално фокусът на конвенцията е върху насилието над жени, домашното насилие и борбата с тези явления, защо се включват спорни елементи, които дават възможност за нееднозначно тълкуване. Социалистът смята, че правителството трябва да има по-ясна позиция по отношение на конвенцията.„Заявленията на премиера не бяха облечени в конкретни действия. Няма изтегляне на самата ратификация. От тази гледна точка, ние бяхме длъжни да алармираме, че този процес формално може да е спрян, но от юридическа гледна точка все още е в парламента и е въпрос на преценка в комисиите, в които тази конвенция е разпределена, е дали да я разгледат или не\". ", "date": "2018.02.28", "title": "И без Истанбулската конвенция може да се приеме законодателство срещу насилието над жени"}
{"url": "http://www.cross.bg/vetoto-zayavi-depytatut-1568956.html", "text": "/КРОСС/ Парламентарната правна комисия отхвърли ветото на президента Румен Радев върху Закона за банковата несъстоятелност,  предава „Фокус\". „За\" отхвърляне на ветото гласуваха 13 народни представители, „против\" гласуваха 7 депутати. Така Законът за банковата несъстоятелност беше повторно подкрепен от правната комисия.В дебатите по ветото депутатът Хамид Хамид от ДПС изтъкна: „Не споделяме мотивите на държавния глава\". „Предложените от нас текстове са съобразени със законодателството\", заяви той.„Мисля, че става въпрос за неразбиране на предложените текстове. Ще гласуваме „за\" повторното приемане на закона в зала\", каза още депутатът.Тодор Байчев от БСП посочи, че предлаганите промени в Закона за КТБ няма да попълнят пропуските, каквато е целта на вносителите.„Законопроектът е противоконституционен, нарушава принципа на правната сигурност, ще създаде правен хаос\", заяви той.„Когато става въпрос за обществен интерес, законодателят ще бъде безкомпромисен към тези, които търсят как да заобиколят правилата - този сигнал даваме\", заяви в отговор Йордан Цонев.Крум Зарков беше категоричен, че депутатите от БСП ще подкрепят ветото на президента.„Това е поредното извънредно законодателство, дано допринесе до по-добри резултати, отколкото предишните такива, които не дават яснота\", коментира той.„Цифрите, съобщени от колегите от ДПС, са достатъчно солидни, за да създадем закон, който е на висотата на предизвикателствата\", заяви депутатът.Секретарят на ПГ на БСП Филип Попов коментира: „Спорна е полезността на закона, доколко с него ще може да се възстанови несъстоятелността на банката\".„Разбирам целта на вносителите, действително следва да се запази масата на несъстоятелността на КТБ със всички възможни средства, но това не е правилният инструментариум\", каза още той.  ", "date": "2018.02.28", "title": "Правната комисия отхвърли президентското вето върху закона за КТБ"}
{"url": "http://www.cross.bg/patriarh-bulgariya-neofit-1568955.html", "text": "/КРОСС/ Посещението в България на руския патриарх Кирил ще послужи за засилването на духовното единство на двата народа. Това обяви патриархът на Българската православна църква Неофит в интервю за ТАСС.Между 2 и 4 март руският патриарх ще посети България, за да участва в празнуването на 140 години от Освобождението на България от Османско робство.„Много неща ни сближават и в столетията преди началото на Руско-турската освободителна война. Факт е, че голяма част от руските доброволци отиват на войната заради братята си по вяра, българите, които страдат под друговерското Османско робство. Т.е. още тогава, исторически, има единство във вярата между нашите народи. Затова на първо място по близост между нас аз поставям православието и всичко свързано с него за последните повече от хиляда години\", заяви патриарх Неофит.„Днес ние сме отговорни пред Бог за съхраняването на нашите народи единни в православната вяра. Необходими са ни много сили, за да продължим да проповядваме Христа. В това време, когато светът повече мисли за самия себе си, ние трябва да стоим пред Господ с твърда и непоколебима вяра\", смята българският патриарх.Според него „държавните ръководители на двете наши страни разбират значението на единството на вярата\".Очаква се двамата патриарси да проведат съвместно богослужение, да почетат паметта на воините, паднали за свободата на България в Руско- турската война от 1877-1878 и да се срещнат с представители на държавната власт на България.", "date": "2018.02.28", "title": "Неофит: Посещението на патриарх Кирил ще послужи за засилването на духовното единство между българския и руския народ"}
{"url": "http://www.cross.bg/oruzhie-lavrov-rysiya-1568957.html", "text": "/КРОСС/ Военните в САЩ подготвят въоръжените сили на страните в Европа за използване на тактическо ядрено оръжие срещу Русия. Това заяви руският министър на външните работи Сергей Лавров на Конференцията по разоръжаването в Женева, предаде ТАСС.„Ядреното разоръжаване се възпрепятства от запазването на американското нестратегическо ядрено оръжие в Европа, съпровождано от дестабилизиращата практика на \"съвместните ядрени мисии\". В рамките на тези мисии с грубо нарушение на Договора за неразпространение на ядреното оръжие неядрените членове на НАТО участват в планирането на използването на американски нестратегически ядрени боеприпаси и са привлечени към усвояването на съответните навици. Всички трябва да разберат, че самите военни на САЩ подготвят въоръжените сили на страните от Европа към използване на тактическо ядрено оръжие срещу Русия\", подчерта Лавров.\"Русия няма разположено тактическо ядрено оръжие, не отработва неговото използване. Ние сме съсредоточили боеприпасите, които имаме, в централни бази за съхранение на своята национална територия\", каза министърът.\"В тези условия наличието на готови за използване тактически ядрени въоръжения на САЩ в Европа са не просто остатък от Студената война, а явна агресивна позиция\", допълни Лавров. Той изрази надежда, че европейските граждани ще успеят да кажат твърдо \"не\" на разполагането на своя територия на оръжия за масово унищожение, които принадлежат на единствената страна, която вече е използвала това оръжие срещу населението на Хирошима и Нагасаки.Лавров каза също така, че Русия е съкратила ядрения си арсенал с над 85 процента в сравнение с количеството, което е имала в разгара на Студената война. Той допълни, че това е станало в съответствие с Договора за мерките за по-нататъшно съкращаване и ограничаване на стратегическите настъпателни оръжия.Министърът каза, че САЩ са решили да запазят значителен брой ракети в нарушение на споразумението, предаде Ройтерс.Лавров освен това обвини, че САЩ се стремят да създадат структура по биобезопасност, която да е под контрола на Вашингтон, предаде ТАСС.\"Не бива да се забравя и заплахата от биологическо оръжие, способно чрез смъртоносното си въздействие да надмине всички известни начини за унищожаване на човека\", предупреди Лавров. Той каза, че заради позицията на САЩ остава блокирана разработката на механизъм за проверка на прилагането на Конвенцията за забрана на биологическо и токсично оръжие. ", "date": "2018.02.28", "title": "Лавров: САЩ подготвят Европа за използване на тактическо ядрено оръжие срещу Русия"}
{"url": "http://www.cross.bg/radev-rymen-zayavi-1568958.html", "text": "/КРОСС/ Децентрализацията на общините няма алтернатива - това е европейският модел, който движи прогреса в много държави. Това заяви президентът Румен Радев по време на тържествената сесия на 31-вото Общо събрание на Националното сдружение на общините в България. Форумът събра в София кметове от цялата страна.Президентът призова за предварително изготвени механизми и критерии за децентрализация още преди реализацията й, които да включват диалог с гражданите и конкретна ангажираност на управлението. „Не трябва да има никакви „гейтове\", никакви корупционни схеми, защото те ще ни върнат обратно в изходното положение\", заяви държавният глава. По думите на президента, ефективната децентрализация предполага много точни механизми за обществени поръчки и добра работа на три нива - с изпълнителната власт, прозрачност при управлението в самата местна власт и ясни критерии при разпределяне на средствата към общините. „Трябва да създавате прозрачни и справедливи механизми, когато разпределяте бюджет надолу към общините под вас\", призова Румен Радев кметовете.Ефективното местно самоуправление е ключът към изваждането на българина от апатията и в превръщането му в активен гражданин, заяви президентът и обясни, че това ще се случи, когато хората имат самочувствието, че участват при вземане на решенията и имат принос с активността и данъците си за прозрачно управление на населените места. „Това е и начинът да задържаме младите хора в общините, това е начинът да пресечем катастрофалното обезлюдяване - всеки един да знае, че има своя принос и може да участва в тези предизвикателства\", допълни държавният глава.Президентът обърна внимание на дискусията за новото райониране на страната. За да имаме устойчива в дългосрочен план схема на райониране, трябва вие да дадете стабилност на решенията, обърна се Румен Радев към кметовете и посочи, че без консенсус няма как да се привличат различни форми на финансиране. „Необходимо е разработването на ефективна национална политика за регионално развитие. И вие също трябва да бъдете в нейната основа като експертиза, защото това е единственият начин да се справим с тежките регионални дисбаланси\", заяви държавният глава. Румен Радев посочи, че това е път за преодоляване на демографската криза, бедността, неграмотността, като се изисква активна работа с всички институции, активен диалог и комуникация с гражданите.Румен Радев заяви, че НСОРБ е незаобиколим фактор в отношенията между изпълнителната и местна власт. „Вие сте най-близо до хората, най-близо до техните проблеми. От вас обществото очаква решения и помощ\", заяви държавният глава.", "date": "2018.02.28", "title": "Румен Радев: Ефективното местно самоуправление е ключът към изваждането на българина от апатията"}
{"url": "http://www.cross.bg/madyarich-kytziak-ostavka-1568961.html", "text": "/КРОСС/ Убийството на репортера от словашкото електронно издание Aktuality.sk Ян Куциак стана причина за оставката на министъра на културата на Словакия Марек Мадярич, съобщи Словашкото радио, цитирано от БГНЕС. Министърът е съобщил решението си пред журналисти в столицата Братислава.„Като министър не мога повече да заемам тази длъжност заради станалото убийство\", каза Мадярич. „Решението за оставка взех самостоятелно. Чувствам, че трябва да постъпя точно така\".Мадярич смята да остане депутат в Националния съвет (парламента), където е избран с листата на партията „Посока - социалдемокрация\", председателствана от премиера Роберт Фицо.Телата на Куциак и приятелката му бяха открити от полицията в неделя през нощта. Престъплението е свързано с работата на разследващия журналист. Следите водят към италианската мафия, за чийто връзки с властите в Словакия младият репортер подготвял материал.  ", "date": "2018.02.28", "title": "Словашки министър подаде оставка заради убийството на журналиста Куциак"}
{"url": "http://www.cross.bg/dvizhenieto-poradi-vsichki-1568960.html", "text": "/КРОСС/ 1. Метеорологична обстановка: Температурите са в интервала от -13° до +2°. Температури от метеостанциите на АПИ в °C:- проход „Предела\": -4,5°- Кресна: 0,4°.- проход „Република\": -8,9°- Костандово: -9,7°- проход „Шипка\": няма информация.- проход „Петрохан\": няма информация.Времето над страната е облачно.Вятър духа в областите Благоевград, Бургас, Добрич, Пазарджик, Плевен, Разград, Силистра, Сливен, Смолян, Стара Загора, Търговище, Шумен и Ямбол. Дъжд не вали.Сняг вали в цялата страна.Пътните настилки са предимно заснежени и обработени.Намалена видимост поради мъгла:2. Обстановка /състояние/ по РПМ:2.1. Проходи: 2.1.1. Ограничения за текущия период:- „Айтоски\"- забранен за МПС над 12 т.- „Дюлински\" - забранен за всички МПС;- „Обзорски\" - затворен за всички МПС;- „Пампорово\" - забранен за МПС над 3,5 т; - „Печинско\" - отворен за всички МПС;- „Превала\" - забранен за МПС над 12 т с ремаркета и полуремаркета;- „Предел\" - отворен за всички МПС;- „Републиката\" - отворен за всички МПС;- „Ришки\" - забранен за МПС над 12 т.;- „Рожен\" - отворен за всички МПС;- „Твърдишки\" - забранен за МПС над 10 т;- „Котленски\" - затворен за МПС над 12 тона;- „Троянски\" - затворен за всички МПС;- „Дюлински\" - затворен за всички МПС;2.1.2. Временни ограничения:2.1.3. Целогодишни ограничения за движение по проходите:- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. 2.2. Автомагистрали:- А1 „Тракия\": Участък на Бургас и Ямбол:- Временно движението по АМ Тракия в участъка Ямбол - Бургас е ограничено за всички МПС поради обилен снеговалеж, силен вятър и снегонавявания. Обходен маршрут за МПС до 12 тона по направление Ямбол Бургас е път I-6 Петолъчката - Карнобат - Айтос - Бургас и обратно. Обходен маршрут за МПС над 12 тона по направление Ямбол Бургас е по път I-7 Ямбол - Елхово и по път II-79 Елхово - Болярово - Средец - Бургас. - А2 „Хемус\":Участък на Варна и Шумен:Временно е ограничено движението на МПС по АМ „Хемус\" в участъка Варна - Шумен поради обилен снеговалеж, силен вятър и снегонавявания.- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": няма ограничения.Временни ограничения в движението на МПС по първокласната пътна мрежа:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: няма ограничения.- път І-2 Граница Румъния-Русе-Цар Калоян-Разград-Шумен-Девня-Варна: Участък на Русе, Разград и Шумен:- Временно движението по път I-2 Русе - Разград - Шумен е ограничено за МПС над 3,5 тона поради обилен снеговалеж, силен вятър и снегонавявания.- път І-3 Гара Бяла-Плевен-Луковит-Коритна-Ябланица-Ботевград: Участък на Ловеч, Плевен и Русе: - Временно движението на МПС над 12 тона по път I-3 Ябланица - Плевен - Русе само в посока Русе поради ограничения във вътрешността на страната.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:ОПУ Перник: - Временно се ограничава движението за МПС над 12 т двупосочно по път I-6 Перник - ГКПП Гюешево поради обилен снеговалеж, силен вятър и снегонавявания.ОПУ Стара Загора:Временно е ограничено движението за всички МПС по път І-6 в участъка на гр. Мъглиж - гр. Гурково поради обилен снеговалеж, силен вятър и снегонавявания.Обходен маршрут: Стара Загора - Нова Загора - Гурково.ОПУ Сливен: - Временно движението на МПС над 12 т по път I-6 разклон за Твърдица - Петолъчката е ограничено поради обилен снеговалеж, силен вятър и снегонавявания;- Временно движението по път I-6 в участъка Гавраилово - Сливен се ограничава за движение на всички МПС поради обилен снеговалеж, силен вятър и снегонавявания.ОПУ Бургас:- Временно движението по път I-6 п.в. „Петолъчката\" - Бургас е ограничено за МПС над 12 т поради обилен снеговалеж, силен вятър и снегонавявания.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:ОПУ Шумен и ОПУ Силистра:- Ограничено е движението за МПС над 3,5 по път Шумен - Силистра само в посока Силистра поради обилен снеговалеж, силен вятър и снегонавявания.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: ОПУ Добрич: - Временно е ограничено движението за всички МПС по път I-9 Дуранкулак - Варна поради обилен снеговалеж, силен вятър и снегонавявания.ОПУ Варна:- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.ОПУ Бургас:- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.Обходен маршрут: Малко Търново - Обход на Малко Търново;- Временно е ограничено движението на всички МПС през проход Обзорски поради обилен снеговалеж, силен вятър и снегонавявания;- Ограничено е движението за всички  МПС  по път I-9 Несебър - Равда поради обилен снеговалеж, силен вятър и снегонавявания.- Временно движението по път I-9 Поморие - Слънчев бряг е ограничено за всички МПС поради обилен снеговалеж, силен вятър и снегонавявания.2.3. Други въведени извънредни временни ограничения на движението:ОПУ Благоевград: - Ограничено е движението по път II-84 Разлог - Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;ОПУ Бургас:- Временно движението по път III-906 в участъка Дюлино - Бургас е ограничено за всички МПС поради обилен снеговалеж, силен вятър и снегонавявания.- Временно движението по път III-6009 Миролюбово - Каблешково - Ахелой  е ограничено за всички МПС;- Временно е ограничено движението на всички МПС по път III-908 Варовник - Вълчаново ханче поради обилен снеговалеж, силен вятър и снегонавявания;- Временно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания;- Временно е ограничено движението на всички МПС по път III-539 Дюлино - Русокастро поради обилен снеговалеж, силен вятър и снегонавявания;- Временно движението по път III-2085 Руен - Горица е ограничено за всички МПС поради обилен снеговалеж, силен вятър и снегонавявания.- Ограничено е движението за всички  МПС  по път III-6009 Каблешково - Ахелой поради обилен снеговалеж, силен вятър и снегонавявания;- Временно движението по път III-9061 с. Тънково - Слънчев Бряг от км 3+000 до км 7+900  е ограничено за всички МПС поради обилен снеговалеж, силен вятър и снегонавявания.ОПУ Варна: - Временно е ограничено движението за МПС над 12 т. по път II-29 Варна-Добрич поради обилен снеговалеж, силен вятър и снегонавявания;- Временно е ограничено движението за всички МПС по път III-2901 от Аксаковска панорама до Суворово,поради обилен снеговалеж, силен вятър и снегонавявания.- Временно е ограничено движението на всички МПС по път III-2902 от Аксаковска панорама до Кичево поради обилен снеговалеж, силен вятър и снегонавявания;ОПУ Велико Търново:- Ограничено е движението по път III-405 Алеково - Козловец поради снегонавяване и нулева видимост /въведено в 00:37 ч./.- Ограничено е движението по път III-407 Павел - Совата за МПС над 12 т. поради снегонавяване и нулева видимост /въведено в 00:51 ч./.ОПУ Видин:- Временно движението по път III-121 от разклон за с. Раброво до Бойница е ограничено за всички МПС поради обилен снеговалеж, силен вятър и снегонавявания.- Временно движението по път III-1412 Коста Перчово - Раковица от км 0+000 до км 2+150 е ограничено за всички МПС поради обилен снеговалеж, силен вятър и снегонавявания.ОПУ Враца:няма ограничения.ОПУ Габрово: няма ограничения.ОПУ Добрич: - Ограничено е движението за всички МПС по път II-27 Добрич - Владимирово - Бдинци поради обилен снеговалеж и влошени метеорологични условия;- Ограничено е движението за МПС над 3,5 т по път II-27 Добрич - Балчик поради обилен снеговалеж и влошени метеорологични условия.;- Временно движението по път II-29 Добрич - Генерал Тошево - Кардам - ГКПП Йовково е ограничено за движение на всички МПС поради обилен снеговалеж, силен вятър и снегонавявания;- Временно е ограничено движението за МПС над 3,5 т. по път II-29 Варна-Добрич поради обилен снеговалеж, силен вятър и снегонавявания;- Ограничено е движението на МПС над 12 т по път II-71 Добрич - Карапелит поради обилен снеговалеж и снегонавявания; - Ограничено е движението на всички МПС по път II-71 Карапелит - Силистра поради обилен снеговалеж и снегонавявания;- Временно движението по път II-71 Добрич - Балчик е ограничено за всички МПС поради обилен снеговалеж, силен вятър и снегонавявания.- Ограничено е движението на МПС над 12 тона по път III-207 Кочмар -Тервел - Силистра поради обилен снеговалеж и снегонавявания;- Ограничено е движението на всички МПС по път III-293 Добрич - Крушари поради обилен снеговалеж и снегонавявания;- Ограничено е движението на всички МПС по път III-296 Генерал Тошево - Каварна поради обилен снеговалеж и снегонавявания;- Ограничено е движението на всички МПС по път III-2077 Кочмар - Тервел - Межден поради обилен снеговалеж и снегонавявания;- Ограничено е движението за всички МПС по път III-2075 Орляк - Зърнево поради обилен снеговалеж и влошени метеорологични условия;- Ограничено е движението за всички МПС по път III-2702 Генерал Киселово - Ведрина - Добрич поради обилен снеговалеж и влошени метеорологични условия;- Ограничено е движението на всички МПС по път III-2903 Генерал Тошево - Росица поради обилен снеговалеж и влошени метеорологични условия;- Ограничено е движението по за всички МПС по път III-2904 Кардам - Дуранкулак поради снегонавявания и лоша видимост- Ограничено е движението за всички МПС по път III-2932 Крушари - Росица поради обилен снеговалеж и влошени метеорологични условия;- Временно движението по път III-7102 Тервел - Ангеларий е ограничено за движение на всички МПС поради обилен снеговалеж, силен вятър и снегонавявания;- Ограничено е движението за всички МПС по път III-7103 Oногур - Телериг - Крушари поради обилен снеговалеж и влошени метеорологични условия;- Ограничено е движението за всички МПС по път III-7105 Добрич - Житница - Балик поради обилен снеговалеж и влошени метеорологични условия;- Временно движението по път III-7106 Карапелит - Кочмар е ограничено за движение на всички МПС поради обилен снеговалеж, силен вятър и снегонавявания;- Ограничено е движението за всички МПС по път III-9002 Балчик - Генерал Тошево поради снегонавявания и лоша видимост- Ограничено е движението за всички МПС по път III-9701 Добрич - Сърнино поради снегонавявания и лоша видимостОПУ Кърджали:- Движение с вериги на всички МПС по път II-58 Комунига-Тополово-Асеновград в участъка с. Комунига - гр. АсеновградОПУ Кюстендил:няма ограничения.ОПУ Ловеч:- Ограничено е движението за всички МПС по път III-358 Шипково - Рибарица, поради обилен снеговалеж и почистване. /въведено в 16:25 ч./;ОПУ Пазарджик: - Временно движението по път II-37 Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.- Временно движението по път II-84 Разлог - Велинград е ограничено за МПС над 12 т с ремаркета и полуремаркета. Всички останали МПС задължително с вериги. ОПУ Перник: - Временно движението по път III-1801 Перник - Голямо Бучино е ограничено за всички МПС поради снегопочистване. /въведено в 06:59 ч/;ОПУ Плевен:- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./- Движението на МПС над 12 тона се осъществява задължително с вериги на територията на цялата област;ОПУ Пловдив: - Движението на всички МПС по път II-58 Новаково - Кърджали задължително се осъществява с вериги; /въведено в 16:42 ч./- Движението по път III-861 Югово - Лъки се осъществява задължително с вериги за всички МПС поради обилен снеговалеж.- Движението по път III-8611 Белица - Загражден се осъществява задължително с вериги за всички МПС поради обилен снеговалеж.ОПУ Разград: - Ограничено е движението за всички МПС по път II-23 Русе - Кубрат поради влошени метеорологични условия.- Ограничено е движението за МПС над 3,5 т по път II-23 Кубрат - Дулово поради влошени метеорологични условия.- Ограничено е движението за МПС над 3,5 т по път II-49 Разград - Кубрат поради влошени метеорологични условия.- Ограничено е движението за всички МПС по път II-49 Кубрат - Тутракан поради влошени метеорологични условия.- Ограничава се движението по път II-49 Разград - Търговище за МПС над 12 т. поради обилен снеговалеж. - Ограничено е движението за МПС над 12 т по път II-51 Дралфа - Чудомир - Лозница - път I-2 поради влошени метеорологични условия.- Ограничено е движението за МПС над 12 т по път III-204 Разград - Попово поради влошени метеорологични условия.- Ограничено е движението за МПС над 12 т по път III-205 Разград - Исперих поради влошени метеорологични условия.- Ограничено е движението за МПС над 3,5 т по път III-205 Исперих - Стефан Караджа поради влошени метеорологични условия.- Ограничено е движението за МПС над 12 т по път III-206 Пороище - Лозница поради влошени метеорологични условия.- Ограничено е движението за МПС над 3,5 т по път III-702 Пристое - Лъвино поради влошени метеорологични условия.- Ограничено е движението за МПС над 12 т по път III-2001 Ветово - Глоджево поради влошени метеорологични условия.- Ограничено е движението за МПС над 12 т по път III-2002 Цар Калоян - Захари Стояново поради влошени метеорологични условия.- Ограничено е движението за МПС над 12 т по път ІІІ-2003 Дряновец - Сеново поради влошени метеорологични условия.- Ограничено е движението за МПС над 12 т по път III-2004 път I-2 - Балкански - път III-204 поради влошени метеорологични условия.- Ограничено е движението за МПС над 12 т по път III-2005 Самуил - Подайва поради влошени метеорологични условия.- Ограничено е движението за всички МПС по път ІІІ-2102 Черешово - Бисерци поради влошени метеорологични условия.- Ограничено е движението за МПС над 12 т по път ІІІ-2302 Сеново - Просторно поради влошени метеорологични условия.- Ограничено е движението за МПС над 3,5 т по път ІІІ-2305 Исперих - Зебил поради влошени метеорологични условия.- Ограничено е движението за МПС над 12 т по път ІІІ-2306 Тодорово - Къпиновци поради влошени метеорологични условия.- Ограничено е движението за МПС над 12 т по път ІІІ-4902 Побит Камък - Веселец поради влошени метеорологични условия.- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград - /Разград - Дянково/.- Ограничено е движението за МПС над 12 т по път ІІІ-7002 Ясенково - Голям извор поради влошени метеорологични условия.ОПУ-Русе: - Временно движението по път II-21 Сливо поле - Русе е ограничено за МПС над 3,5 тона поради обилен снеговалеж, силен вятър и снегонавявания.- Ограничено е движението на всички МПС по път II-23 Русе - Кубрат поради обилен снеговалеж и влошени метеорологични условия.- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.- Временно е ограничено движението за МПС над 12 т по път II-54 гара Бяла - Вардим поради обилен снеговалеж, силен вятър и снегонавявания.- Временно движението на МПС над 12 тона по път III-5101 Пет кладенци - Борово  е ограничено поради обилен снеговалеж, силен вятър и снегонавявания.- Временно е ограничено движението на МПС над 12 тона по път III-5201 разклон с. Пиперково - Новград поради обилен снеговалеж, силен вятър и снегонавявания.ОПУ Силистра:- Временно е ограничено движението на всички МПС по път II-21 Силистра - Русе поради обилен снеговалеж, силен вятър и снегонавявания.- Ограничава се движението за МПС над 3,5 т по път II-23 Дулово - Исперих, поради влошени метеорологични условия;- Ограничено е движението на всички МПС по път II-49 Старо село - Кубрат поради влошени метеорологични условия.- Временно е ограничено движението на всички МПС по път II-71 Силистра - Добрич поради обилен снеговалеж, силен вятър и снегонавявания.- Ограничено е движението на всички МПС по път III-205 Тутракан - Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.- Ограничено движението за всички МПС по път III-205 Исперих - Стефан Караджа поради обилен снеговалеж и навявания, като движението се извършва по обходен маршрут Царев дол - Черногор - Главиница - Исперих.- Ограничено е движението на МПС над 12 тона по път III-207 Алеково - Тервел поради обилен снеговалеж и снегопочистване;- Ограничено е движението на МПС над 12 тона по път III-2077 Каблешково - Межден поради обилен снеговалеж и снегопочистване; - Ограничено е движението за МПС над 3,5 т по път III-2305 Конево - Зебил - Вълкан поради обилен снеговалеж и снегопочистване.ОПУ Сливен:- Временно движение по път ІІ-55 Гурково - Нова Загора е ограничено за МПС над 12 т поради обилен снеговалеж, силен вятър и снегонавявания.- Ограничено е движението за всички МПС път III-662 поради нулева видимост и влошена метеорологична обстановка.ОПУ Смолян:- Движението по път II-37 граница ОПУ Пазарджик - Барутин е забранено за МПС над 12 т с ремаркета и полуремаркета;- Движението по път III-197 граница ОПУ Благоевград - Девин е забранено за МПС над 12 т с ремаркета и полуремаркета;- Движението по път III-861 Лъки - местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.Обходен маршрут Лъки - Югово - Чепеларе - Рожен и обратно. Движението в района се регулира с пътни знаци.- Движението по път III-8631 Момчиловци - проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.ОПУ София: - Ограничава се движението по път II-62 Самоков - Дупница - Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.- Ограничава се движението по път III-822 Самоков - Ихтиман поради обилен снеговалеж и снегопочистване. ОПУ Стара Загора: няма ограничения.ОПУ Търговище: няма ограничения.- Ограничава се движението по път II-49 Разград - Търговище за МПС над 12 т. поради обилен снеговалеж.ОПУ Хасково: няма ограничения.ОПУ Шумен: няма ограничения.ОПУ Ямбол: - Временно движението по път II-53 Победа - Челник е ограничено з всички МПС поради обилен снеговалеж, силен вятър и снегонавявания.- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.3. Машини работили по зимното поддържане: 1500 бр.  ", "date": "2018.02.28", "title": "АПИ: 1500 машини остават на терен, обстановката се подобрява"}
{"url": "http://www.cross.bg/vietnam-rozovi-hrasta-1568962.html", "text": "/КРОСС/ В Ханой между 8 и 11 март ще се проведе вторият годишен Фестивал на българската роза и нейните приятели. Ще бъдат изложени 1000 розови храста, внесени от България, пише виетнамският вестник Nhan Dan.Организиран от българското посолство във Виетнам и други агенции и организации, събитието ще отбележи и 68-та годишнина от установяването на дипломатическите отношения между Виетнам и България.Посолството на европейската държава си сътрудничи с виетнамското министерство на земеделието и селското развитие, за да бъдат внесени в страната 1000 розови храста от 100 различни вида. Първоначално за тях ще се грижи института към министерството. Допълнително по време на фестивала посетителите ще могат да се насладят на специални продукти, направени от рози. ", "date": "2018.02.28", "title": "Във Виетнам ще се проведе Фестивал на българската роза"}
{"url": "http://www.cross.bg/vlast-neshto-gerb-1568943.html", "text": "/КРОСС/ \"ГЕРБ е първата партия, която вече трети път е на власт, освен това и трети път ще пада от власт, почти съм сигурен, че ще падне, която не се цепи и не се получават вътрешни компромати. Това каза в интервю за предаването „12+3\" по \"Хоризонт\" социологът Андрей Райчев по повод на стабилността на правителството след казуса с продажбата на ЧЕЗ на фирмата на Гинка Върбакова „Инерком - България\".Според него властта си играе с огъня:\"След историята с Истанбулската конвенция, която не им се отрази добре, след това няколко други скандала от типа граница, мафия в Хасково и т.н., си докарват нещо, което е крайно болезнено - това е червеното копче. Въпросът е дали ще им се размине, или не. Ако аз залагах, 60 на 40, че ще им се размине, но все пак вече има съвсем реален шанс да не им се размине.Това правителство се държи на много високата народна подкрепа, без тази подкрепа е съвсем друга история. Докато има тази подкрепа, докато зад Борисов седят 1,2 млн. души просто няма разговор - той ще е на власт. Причината е много ясна - те са центристи.В целия информационен хаос и защитниците, и противниците на правителството говорят несмислено, несвързани неща. Твърдят се две невъзможни едновременно неща - едното твърдение е, че нещо се краде, т.е. фактически чешката държава губи пари и много евтино се купува. Това твърдение се свежда до следното - някой краде ЧЕЗ. Ако някой краде ЧЕЗ - това не е български въпрос, а чешки. Но това е и абсолютно несъвместимо с второто, което се казва, че всъщност някой български деец, било политически, било хибриден, купува този ЧЕЗ, за да ни експлоатира после през ЧЕЗ. Двете не могат да са заедно. Защитниците на правителството твърдят обратното - не може да се твърди, че нищо не е станало и всичко е наред, каквото е последното твърдение и едновременно да се махне министър. От тук аз правя единствен извод - изводът е, че сме на ранна фаза\", смята социологът.Според Райчев случващото се с ЧЕЗ говори за вътрешнопартиен проблем в ГЕРБ:\"Няма как шефът на енергийната комисия да каже, че това е фалшива новина, ден преди да падне министърът. Той очевидно не е знаел нещо, което по-късно са му казали. Има нещо вътре в ГЕРБ. И не знам кой има предвид премиерът като казва „гадовете\", но не ми се вижда тези гадове да са отвън\". ", "date": "2018.02.28", "title": "Райчев: ГЕРБ е първата партия, която вече трети път е на власт. И която трети път ще пада от власт"}
{"url": "http://www.cross.bg/aviokompaniyata-letishteto-iliev-1568942.html", "text": "/КРОСС/ Българските пътници, които бяха изоставени на летището в румънския град Тимишоара, ще съдят авиокомпанията \"Райънеър\" заради извънредния им престой и причиненото неудобство. Това заяви за БНР Румен Илиев - един от сънародниците ни, които бяха зарязани в Румъния.Българите ще заведат колективен иск срещу нискотарифната авиокомпания.Припомняме, заради лошите метеорологични условия в понеделник, самолетът на нискотарифната авиокомпания от Лондон до Пловдив не кацна на българска територия. Самолетът излетял в 15 часа от Лондон, летището в Пловдив обаче беше затворено. Пилотът тръгнал първо към София, но поле се отказал и кацнал аварийно в Тимишоара, Румъния.От авиокомпанията заявили, че ще се осигури превоз до България с автобус. Българите обаче получили информация от родното МВР, че пътищата са почти непроходими заради снега. Все пак около 60 души се качили на рейс, който според всички приличал на рейс от градски транспорт - без тоалетна и без удобства, които са необходими при дълги курсове, особено при такива атмосферни условия.Около 120 българи остават на летището в румънския град. Авиокомпанията осигурява хотел само на няколко души, а останалите са принудени да чакат повече от 15 часа на летището, без храна и без информация от авиокомпанията. На българите символично са били раздадени ваучери от по 5 евро, достатъчни само за кафе и вода.В крайна сметка се наложи сънародниците ни да се приберат у дома с правителствения Ербъс 319. Прибирането им беше разпоредено от премиера Борисов.Поради създаденото неудобство българите ще съдят авиокомпанията. Илиев е категоричен, че ирландската компания не е положила достатъчно грижи за заседналите в Румъния българи, сред които майки с малки деца, бременни жени и болни хора.Според Илиев поведението на авиокомпанията е тенденциозно - ние сме третирани като страни от третия сват. Поради това сънародниците ни ще искат полагащата им се компенсация, както и гаранция, че това повече няма да се допуска.\"Ние разбираме много добре тежкото положение, но те трябваше да си свършат задълженията\", обясни Илиев. ", "date": "2018.02.28", "title": "Зарязаните в Румъния българи ще съдят авиокомпанията \"Райънеър\""}
{"url": "http://www.cross.bg/pratki-bulgarski-poshti-1568944.html", "text": "/КРОСС/ Очакват се закъснения на пощенските пратки в близките дни. Това съобщиха от „Български пощи\", а причината естествено е лошото време не само в нашата страна, а и в цяла Европа.„Български пощи\" ЕАД уведомява своите клиенти, че поради влошената метеорологична обстановка се очакват закъснения в доставките и експедирането на вътрешните и международните пратки в близките дни\", съобщиха от компанията. ", "date": "2018.02.28", "title": "Закъснения в доставките и експедирането на пратки"}
{"url": "http://www.cross.bg/kosmosa-sili-voennovuzdyshni-1568945.html", "text": "/КРОСС/ САЩ трябва да постигнат превъзходство във войната в космоса. Това обяви началникът на щаба на американските военновъздушни сили ген. Дейвид Голдфайн, цитиран от американски медии.В обръщение пред годишния симпозиум на Военновъздушната асоциация в Орландо, щата Флорида, ген. Голдфайн коментирал, че въпросът не е дали, а кога военновъздушните асове ще се сражават в космоса.\"Смятам, че ще се сражаваме в космоса до няколко години\", подчертал висшият американски военен.\"А ние (американските военновъздушни сили) сме службата, която трябва да води съвместна война в тази нова оспорвана област. Това е, което страната изисква\", изтъкнал ген. Голдфайн в най-силната реторика досега за космическата война като област, която заслужава специално внимание от страна на военновъздушните сили на САЩ.Той също така посочил, че за да се увеличи военната огнева мощ на САЩ, военновъздушните сили трябва да използват разузнаване на бойното поле, идващо от \"всички области\", включително от въздуха, киберпространството, наземно, морето и космоса.Ген. Голдфайн също така смята, че американските военновъздушни сили трябва да инвестират в обучението на ново поколение лидери.Според изданието Space News американските военновъздушни сили разполагат с 7,75 млрд. долара за прокарването на космическите си програми през 2018 г., което е 20 процента повече в сравнение със средствата, предоставени през миналата година. ", "date": "2018.02.28", "title": "Пентагонът се подготвя за война в космоса"}
{"url": "http://www.cross.bg/evropeiiskiya-vsichki-yslygi-1568946.html", "text": "/КРОСС/ От декември 2018 г. потребителите в Европа ще могат да пазаруват онлайн от всяка страна на Европейския съюз, независимо от това къде се намират в момента. Търговците пък ще могат да предлагат техните продукти и услуги на всеки от 500-те милиона граждани на Съюза.Това ще бъде възможно благодарение на подписаните днес правила, които слагат край на блокирането на географски принцип - практиката на потребителите да бъде отказван достъп до продукти и услуги заради това откъде произхождат или къде се намират в момента.Регламентът беше подписан министъра за Българското председателство на Съвета на ЕС Лиляна Павлова и Антонио Таяни, председател на Европейския парламент.\"Днес е важен ден за всички нас, като европейци и като потребители. От края на тази година ще имаме избор измежду по-голям брой продукти и услуги, когато пазаруваме онлайн, на по-добри цени\", каза министър Павлова, цитирана от пресслужбата на ресорното ѝ министерство.Тя допълни, че днешното финално приемане на правилата е важна стъпка към завършване на Цифровия единен пазар.„Една дискриминация отпада благодарение на тази важна инициатива, за която работиха четири председателства преди нас\", каза министър Лиляна Павлова.Тя благодари на Европейския парламент за подкрепата на българската инициатива регламентът да влезе по-рано от предвиденото и на българския комисар Мария Габриел.„Следващата стъпка ще бъде направена на 1 април когато ще започнем истински да се възползваме от преносимостта на съдържание и когато всички наши абонаменти, видео, книги и игри ще можем да носим със себе си\", каза Мария Габриел след подписването на регламента. Тя подчерта, че общите действия на институциите за пореден път доказват, че могат да носят конкретна полза за гражданите и перспектива за бизнеса, особено за малките и средните компании.„Само 9 % от тях извършват онлайн търговия и сега с географското отблокиране се отваря една нова възможност за тях\", подчерта българският еврокомисар.„Тази стъпка е като коледен подарък за всички ни\", каза Ружа Хонещайн, член на европарламента и докладчик по досието.Председателят на ЕП Антонио Таяни също подчерта важната роля на географското отблокиране за гражданите и за това европейският общ пазар да бъде по-богат.Новите правила, които Европейската комисия предложи през май 2016 г., гарантират на всички потребители и компании равен достъп до еднакви цени, промоции и условия за плащане, когато закупуват продукти и услуги в друга страна на Европейския съюз. Новите правила няма да се прилагат към съдържание, защитено от авторски права, като музика и филми, но обхватът може да бъде преразгледан на по-късен етап.", "date": "2018.02.28", "title": "Край на геоблокирането"}
{"url": "http://www.cross.bg/raneni-egipet-vlak-1568948.html", "text": "/КРОСС/ Най-малко 19 души загинаха и 38 бяха ранени след сблъсък между два влака в Египет. Това съобщи телевизионният канал \"Скай нюз-Арабия\", цитиран от ТАСС.Новинарският портал \"Ал Яум ас Сабия\" съобщава, че пътническа композиция се врязала в товарен влак в провинция Бухайра, северно от Кайро и два пътнически вагона се разкачили, след което в тях се врязала идваща товарна композиция.В момента на мястото на катастрофата работят около 30 екипа на \"Бърза помощ\".Египетското министерство на здравеопазването засега потвърждава данни за десет загинали и 15 ранени.Предишната подобна катастрофа в Египет стана през август, когато пътнически влак от Кайро за Александрия се вряза с голяма скорост в околностите на столицата в спрял влак от Порт Саид. Тогава загинаха 41 египтяни, а над 30 бяха ранени. ", "date": "2018.02.28", "title": "19 жертви и десетки ранени при сблъсък на два влака в Египет"}
{"url": "http://www.cross.bg/dogovor-borisov-yasno-1568947.html", "text": "/КРОСС/ Лекарският и Зъболекарският съюзи, и Националната здравноосигурителна каса (НЗОК) ще подпишат днес в 17 ч. Националния рамков договор за 2018 г. Това стана ясно след среща при премиера Бойко Борисов.Борисов призовал лекарите да бъдат партньори в контрола на парите, които се дават за здравеопазване.\"Искам да направим така че, да сме един отбор в здравеопазването и хората да усетят ефекта за себе си\", заявил премиерът в началото на срещата си със съсловните организации в Министерския съвет.Договорът ще бъде в рамките на предварително уговорените параметри.Новият Рамков договор предвижда увеличение на цените на около 130 клинични пътеки, по които Касата плаща на болниците.Все още не е ясно как ще бъдат разплатени очакваните 271 млн. лв. просрочени задължения до края на годината към чужди здравни каси натрупани за лечение на българи зад граница. ", "date": "2018.02.28", "title": "Лекарите и НЗОК ще подпишат днес Рамковия договор за 2018 г. "}
{"url": "http://www.cross.bg/slovakiya-kytziak-pravitelstvoto-1568949.html", "text": "/КРОСС/ Премиерът на Словакия Роберт Фицо показа наградата от 1 млн. евро, обещана за разкриването на убийството на разследващ журналист, след медийни публикации, свързващи хора в правителството с възможните извършители, предава БНР.В същото време опозиционни политици поискаха оставката на вътрешния министър и шефа на полицията, като ги обвиниха, че не са успели да защитят Ян Куциак след жалби, че получавал заплахи.Куциак (27 г.) и годеницата му Мартина Кушнирова бяха открити мъртви в неделя с огнестрелни рани в дома му във Велка Мача недалеч от Братислава.Последният материал на журналиста в Aktuality.sk бил за корупция на високо ниво, свързана с италианската мафия. В статията си за новинарския сайт, притежаван от германско-швейцарските компании „Аксел Шпрингер\" и „Рингие груп\", той се фокусира върху измами на бизнесмени, свързани с правителството.Изданието публикува недовършен материал на Куциак за евентуални политически връзки на италиански бизнесмени, за които се смята, че работят за калабрийската мафия Ндрангета. В него се твърди, че двама души от кръга на мъж, дошъл в Словакия с обвинение за връзки с мафията в Италия, имали всекидневен достъп до премиера.Според медии става дума за Мария Трошкова - помощничка на премиера Роберт Фицо и със секретаря на Държавния съвет за сигурност Вилиам Ясан, посочва ТАСС.„Не свързвате невинни хора с двойно убийство без никакви доказателства. Не пресичайте линията, вече не е забавно\", каза възмутеният Фицо до купчината с пари за наградата, която правителството обяви в понеделник.В статията със заглавие „Италианската мафия в Словакия. Нейните пипала стигат до политиката\" Куциак пише, че свързани с мафията хора са намерили втори дом в Словакия, като са правили бизнес, получавали са субсидии, средства от фондове на ЕС, но най-вече изграждали отношения с влиятелни хора в политиката, дори в правителството. Те притежавали или все още притежават десетки компании, а имотите им били за десетки милиони евро.Британско-канадският журналист Том Никълсън, който от години живее и работи в Словакия, заяви, че Куциак, но и той самият са работили по изтекли поверителни документи, свързани с въпросните измами.„Във всички случаи словашките тайни служби имат имената на гангстерите\", каза Никълсън. И посочи, че словашката организирана престъпност никога не е убивала журналисти, докато италианските мафии не са проявявали такива скрупули.Политическият анализатор Григорий Месезников заяви пред АФП, че убийството и възможните му връзки с политическия елит в страната „може да предизвикат политическо земетресение\". Вече има призиви за антикорупционни протести. ", "date": "2018.02.28", "title": "Словашкият премиер показа наградата от 1 милион евро за разкриване на убийството на журналист"}
{"url": "http://www.cross.bg/obshtina-fintira-stolichna-1568950.html", "text": "/КРОСС/ На 1 март (четвъртък) общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда\".Събитието се проведе от 11.00 часа, в зала 2 на втория етаж на „\" ).  ", "date": "2018.02.28", "title": "Общинските съветници от БСП с пресконференция на тема \"Проблемите на транспорта в София. Как Столична община се опитва да финтира съда\""}
{"url": "http://www.cross.bg/sudimost-pravosudieto-esss-1568951.html", "text": "/КРОСС/ Министерство на правосъдието има готовност да предостави на всички заинтересовани институции достъп за издаване на безплатни свидетелства за съдимост на гражданите. Това стана възможно след обнародването в „Държавен вестник\" на промените в Наредба за изменение и допълнение на Наредба № 8 от 2008 г. за функциите и организацията на дейността на бюрата за съдимост.С измененията се регламентира издаването на електронно служебно свидетелство за съдимост (ЕССС) от Министерството на правосъдието. Право да заявяват и получават ЕССС имат централните и териториалните органи на изпълнителната власт, Висшият съдебен съвет и органите на съдебната власт чрез оправомощени от тях лица.За целта правоимащите органи следва да изпратят официално писмено уведомление до Министерство на правосъдието с трите имена на оправомощените лица от тяхната администрация, които ще имат достъп чрез квалифициран електронен подпис до системата за заявяване и получаване на ЕССС. След обработка на заявките Министерството на правосъдието ще предоставя служебен достъп до системата за заявяване и получаване на ЕССС.Електронното служебно свидетелство за съдимост ще се издава само за лица, за които не са съставяни бюлетини за съдимост, включително и по чл. 78а НК. В останалите случаи, както и за лицата, родени в чужбина, свидетелство за съдимост ще се издава по общоустановения ред.За издаването на ЕССС не се дължи държавна такса, съобщават от пресслужбата на Министерството на правосъдието. ", "date": "2018.02.28", "title": "Министерство на правосъдието е готово да предостави достъп на институциите до служебните свидетелства за съдимост"}
{"url": "http://www.cross.bg/godina-talanti-sportni-1568932.html", "text": "/КРОСС/ Програма „Спортни таланти\" на „Еврофутбол\" спечели второ място в категорията „Най-добра социална политика на малко и средно предприятие\" по време на Годишните награди за отговорен бизнес 2017 на Българския форум на бизнес лидерите (БФБЛ).В XXV издание на най-утвърдения и престижен конкурс за корпоративна социална отговорност за призовете се състезаваха рекордните 112 проекта на 71 компании, разделени в шест категории. През 2017 година Програма „Спортни таланти\" спечели първото място в същата категория.През 2018-а Програмата се изпълнява за седма поредна година в партньорство с Фондация „Работилница за граждански инициативи\" (ФРГИ) като част от проекта „Печелиш и помагаш\". Чрез нея компанията инвестира в развитието на следващите поколения спортисти на България.„Спортни таланти\" е насочена към индивидуалните състезатели, разпределени в три възрастови групи: до 15 години включително, от 16 до 20 години и от 21 до 25 години. В нея могат да участват и спортисти с увреждания, като за тях е предвидена специална квота.С тази програма „Еврофутбол\" подпомага финансово младите хора, като им осигурява средства за участия в състезания, за провеждане на тренировки, за екипировка, възстановяване и др. Резултатите се измерват чрез успехите на национални и международни турнири, както и с личностното израстване на спортистите.Всяка година компанията избира Спортните таланти с общонационален конкурс, в който участниците кандидатстват със собствени проекти. Те се оценяват от Група на съветниците, в която са включени известни състезатели и треньори, както и представители на медиите.През 2018 година кандидатури за участие в конкурса ще се приемат от 1 март до 1 април. За повече информация - talanti.eurofootball.bg.Досега „Еврофутбол\" е подкрепила по Програма „Спортни таланти\" 130 спортисти, някои от тях два или три пъти. Предоставените средства от 2012 година до края на 2017 година са на стойност над 750 000 лева. ", "date": "2018.02.28", "title": "\"Еврофутбол\" с престижна награда за корпоративна социална отговорност"}
{"url": "http://www.cross.bg/borisov-strani-biznes-1568931.html", "text": "/КРОСС/ Премиерът Бойко Борисов и министърът на външните работи на Иран Мохамад Джавад Зариф обсъдиха възможностите за задълбочаване на икономическите отношения между двете страни и обстановката в Близкия Изток. На среща в Министерския съвет те отбелязаха, че активизирането на политическия диалог през последните две години благоприятства развитието на контактите между бизнес организациите в България и Иран и приветстваха провеждането на двустранен бизнес форум в София днес.Министър-председателят запозна подробно външния министър с проектите за изграждане на пътна, железопътна, газова и дигитална инфраструктура на Балканите. Той подчерта, че постигането на тази свързаност, която е приоритет на Българското председателство на Съвета на ЕС, е едно от най-важните условия за развитие на държавите и икономиките в този регион. „Коридорите дава възможност за връзки, търговия, бизнес, туризъм между Европа и Азия\", посочи Борисов, но изтъкна необходимостта от мир и стабилност, за да бъде реализиран потенциалът на възможностите.„Това, което ни трябва, е мир. Моята политика е изградена изцяло върху постигането на мир и стабилност\", каза българският премиер. Борисов изрази загриженост от нарастването на напрежението в региона на Близкия Изток и изрази надежда, че въпреки различията, Иран и другите страни ще намерят допирни точки за консултации с цел изход от кризата. „Войната в Сирия трябва да бъде спряна от дипломатите, а не от армиите\", подчерта Борисов като обърна особено внимание върху хуманитарните последици от подобни конфликти.Борисов и Зариф изразиха подкрепа за Съвместния всеобхватен план за действие по иранската ядрена програма и подчертаха необходимостта от неговото изпълнение от всички страни.  ", "date": "2018.02.28", "title": "Борисов пред иранския външен министър: Това, което ни трябва, е мир"}
{"url": "http://www.cross.bg/nikopol-lyubenovo-lekarstva-1568970.html", "text": "/КРОСС/ До 17:00 часа днес, 28 февруари, военнослужещите от състава на 55-ти инженерен полк - Белене оказваха съдействие на хората от селата Лозица, Любеново и Въбел, община Никопол, в усложнената зимна обстановка.Достъпът до населените места беше прекъснат поради обилния снеговалеж и навявания. Под ръководството на капитан Йордан Йорданов военнослужещите разчистваха пътни участъци от с. Лозица до град Никопол и доставяха стоки от първа необходимост и лекарства на хората от село Любеново.Изтеглен беше снегорин, затънал в дълбоките преспи в близост до селото.  ", "date": "2018.02.28", "title": "Военнослужещи от  Сухопътните войски осигуриха хляб и лекарства на жителите на с. Любеново, община Никопол  "}
{"url": "http://www.cross.bg/albaniya-predi-kokain-1568976.html", "text": "/КРОСС/ Полицията на Албания съобщи, че е иззела 613 килограма кокаин в страната, доставен от Колумбия с банани, информира АФП.От силовото ведомство добавиха, че двама души са арестувани, след като кокаинът в малки пакети е открит в контейнер от Колумбия. Корабът с контейнера първо е акостирал в Италия и Малта преди да се насочи към Албания.Контейнерът е откаран в частен склад преди полицията да се намеси. Собственикът на склада се издирва.Наркотикът е на стойност 180 милиона евро. ", "date": "2018.02.28", "title": "Албанската полиция залови кокаин за 180 млн. евро"}
{"url": "http://www.cross.bg/bulgariya-bulgari-besarabskite-1568933.html", "text": "/КРОСС/ Изложба  „Бесарабия - съкровища от бабините ракли\" организира вчера Центърът на бесарабските българи в България (ЦБББ) в Националния етнографски музей в София.  Автора на картините е художничката Донка Минковская - нашата сънародничка от село Чийший (Огородное), Болградски район, Одеска област,  Украйна.Изложбата откриха Вицепрезидентът Илияна Йотова и Н. Пр. Микола Балтажи - посланик на Република Украйна в България. Водещ на събитието беше един от основателите на Центъра на бесарабските българи в България - Райна Манджукова.Изложбата е част от инициативите на ЦБББ по повод честванията на 140 години от  Освобождението на България и Националния празник 3 март. Жителите и гостите на София могат да посетят експозицията до 5 март 2018 г. ", "date": "2018.02.28", "title": "Изложба „Бесарабия – съкровища от бабините ракли“ откри вчера  Вицепрезидентът Илияна Йотова"}
{"url": "http://www.cross.bg/pernik-toplofikatziya-kevr-1568936.html", "text": "/КРОСС/ Във връзка с постъпили сигнали за нарушено топлоподаване към клиентите на „Топлофикация - Перник\" АД, председателят на КЕВР доц. Иван Иванов издаде заповед за извънредна проверка на топлофикационното дружество.Предмет на проверката е да се установи основателността на жалбите и ако те бъдат потвърдени - какви действия са предприети от „Топлофикация - Перник\" АД.  След приключване на проверката в „Топлофикация - Перник\" АД, проверяващият екип от експерти на КЕВР ще изготви доклад по реда на Закона за енергетиката, резултатите от който ще бъдат обявени от Комисията. ", "date": "2018.02.28", "title": "КЕВР проверява \"Топлофикация-Перник\" по сигнали на клиенти"}
{"url": "http://www.cross.bg/bulgariya-strani-treti-1568934.html", "text": "/КРОСС/ „Правите решителни крачки към премахване на защитите на пазара на труда\". С тези думи народният представител от ПГ на „БСП за България\" Георги Гьоков се обърна към управляващите в парламента. Той добави, че  между двете четения на Закона за трудовата миграция народни представители от ОП и ГЕРБ са си позволили да внесат предложения, които са силна проява на лобизъм. „При приемането на това предложение, ще имаме увеличаване на квотата на наетите работници от трети страни. В големите предприятия тя ще се увеличи на 20%, а за малките и средни на 35%. Никъде, обаче не се казва, че тази квота е за висококвалифицирани кадри. Може да са и общи работници\", заяви народният представител.Той добави, че делът на малките и средни фирми в България е огромен, а през последните 18 месеца само 10 работодатели са поискали да наемат работници от трети страни. „Това не показва потребност за промяна в законодателството. Няма и доказателства, че България няма кадри, които да запълнят тези места\", категоричен бе Гьоков.  Той добави, че в момента безработните у нас са около 250 хил. души, а обявените места са около 15 хил.  „На българския бизнес не му е нужна работна ръка от трети страни, има опит за трудов и социален дъмпинг в България\", категоричен бе той.  Социалистът заяви, че вместо да се дадат нормални заплати и да се върнат българите, които работят в чужбина, се вкарва евтина работна ръка, която работи за възнаграждение в пъти по-ниско, отколкото в Европа. ", "date": "2018.02.28", "title": "Георги Гьоков към управляващите: Правите решителни крачки към премахване на защитите на пазара на труда"}
{"url": "http://www.cross.bg/neycheben-otvoreni-obstanovka-1568938.html", "text": "/КРОСС/ Кметът Димитър Николов издаде заповед 1 март, четвъртък, също да е неучебен ден за бургаските деца, съобщават от общината.Зимната обстановка в цялата община продължава да е усложнена. Всички основни пътища са отворени. Трудно е движението между съставните селища. Изцяло затворен към момента остава пътят Миролюбово - Изворище - Каблешково. Труднопроходим заради навявания е този между Брястовец и Драганово. И в двете села няма ток.Цялата снегопочистваща техника е на терен и ще остане мобилизирана до нормализиране на ситуацията. Решение дали и петък да бъде неучебен ден в Бургас ще бъде взето утре, в зависимост от актуалната обстановка. Детските градини остават отворени. ", "date": "2018.02.28", "title": "И в четвъртък няма да се учи в Бургас"}
{"url": "http://www.cross.bg/aksakovo-obstanovka-teritoriyata-1568940.html", "text": "/КРОСС/ Обявиха бедствено положение в Аксаково. Кметската заповед е във връзка със създалата се усложнена метеорологична обстановка в резултат от силния вятър, снегонавяване, намалена видимост, ниски температури и обледявания на територията на общината.Прекъснат е транспортният достъп, образувани са снежни преспи на пътищата и улиците, възпрепятстващи движението на обществения транспорт. Поради влошените метеорологични условия пътят Аксаковска панорама - Кичево е затворен за движение, а по останалите пътни артерии от републиканската пътна мрежа, свързващи населените места на община Аксаково, е силно затруднено движението.Създалата се обстановка възпрепятства придвижването на снегопочистващата механизация до общинските пътища и населените места на територията на общината. ", "date": "2018.02.28", "title": "Обявиха бедствено положение в Аксаково"}
{"url": "http://www.cross.bg/energiiini-dekemvri-spryamo-1568917.html", "text": "/КРОСС/ Производство и доставки на енергийни продукти, декември 2017 година. Ето какво показват данните на Националния статистически институт.През декември 2017 г. спрямо ноември 2017 г. нараства производството на:•\tтвърди горива - с 6.8% до 3 030 хил. т;•\tпропан-бутанови смеси - с 11.1% до 10 хил. т; •\tбезоловен бензин - с 5.2% до 162 хил. т; •\tдизелово гориво - с 6.7% до 271 хил. т;•\tелектроенергия - с 2.7% до 4 115 ГВтч.През декември 2017 г. спрямо същия месец на предходната година намалява производството на:•\tтвърди горива - с 13.5%;•\tбезоловен бензин - с 10.0%;•\tдизелово гориво - с 1.5%; •\tелектроенергия - с 9.6%.Производството на пропан-бутанови смеси няма изменение.През декември 2017 г. спрямо ноември 2017 г. нарастват доставките на:•\tтвърди горива - със 7.7% до 3 147 хил. т;•\tдизелово гориво - с 1.2% до 166 хил. т; •\tприроден газ - с 10.6% до 365 млн. м3;•\tелектроенергия - със 7.1% до 3 296 ГВтч. Намаляват доставките на:•\tбезоловен бензин - с 36.0% до 32 хил. т.  Доставките на пропан-бутанови смеси нямат изменение ", "date": "2018.02.28", "title": "Производство и доставки на енергийни продукти през декември 2017-а"}
{"url": "http://www.cross.bg/radev-bulgariya-skandal-1568941.html", "text": "/КРОСС/ В разразилия се скандал със сделката за продажбата на ЧЕЗ жертвата не е властта, която мисли, че заради това може да падне, а гражданите. Такова е мнението на президента Румен Радев.Зададох въпроси за сделката на ЧЕЗ, а вчера премиерът даде някакви съвети. Всички очакваме отговори\",  обяви пред журналисти президентът Румен Радев, след като взе участие на тържествената част на 31-вото общо събрание на Националното сдружение на общините в България по повод 140 години от Освобождението на България от турско робство, предава „Фокус\".„Видяхте, че тази сутрин никой не уважи искането на парламента за изслушване. Чух даже и закани към някакви гадове. Според мен в скандала с продажбата на ЧЕЗ жертвата не е властта. Жертвата сме ние - абонатите на електроразпределителните дружества, българските граждани. Затова и държим да знаем как така тази фирма без история и капацитет получава такива големи банкови гаранции\", коментира Радев и попита кои са банките и какви са най-вече механизмите за финансиране и получила ли е тази фирма политическа подкрепа, за да бъдат банките толкова щедри към нея.„Как така отговорните институции научават и започват да действат постфактум? Това са въпросите\", подчерта държавният глава.Относно призива на премиера Бойко Борисов Румен Радев да обсъди темата и с чешкия си колега Милош Земан, държавният глава коментира:\"Склонен съм да говоря с чешкия президент, но нека не забравяме - отговорността по този случай остава в България. Тя не може да се търси извън нея.\"Вече изплуваха имена на банки и офшорки. Много е важен механизмът, по който е замислено това финансиране\", допълни Радев.На въпрос дали ще свика Консултативния съвет по националната сигурност по повод ЧЕЗ, той отговори:„Бих свикал КСНС за обща тема енергетика. ЧЕЗ е частен случай. АЕЦ \"Белене\" също. Ако нямаме стратегия за енергетиката всичко ще се решава на парче и ще имаме скандал след скандал\". ", "date": "2018.02.28", "title": "Президентът: Чух закани към някакви гадове, но в скандала с ЧЕЗ жертвата не е властта, а всички граждани"}
{"url": "http://www.cross.bg/bulgariya-izberesh-tvoite-1568966.html", "text": "/КРОСС/ На 1 март 2018 г. от 11.00 часа, президентът Румен Радев ще участва в церемонията за връчване на наградите от конкурса \"Твоите 25 причини да избереш България\". Инициативата се провежда под патронажа на българския държавен глава.Проектът \"Твоите 25 причини да избереш България\" цели да мотивира българските студенти да изберат България и да се развиват у нас, да им помогне да натрупат ценен опит и да получат полезни знания и съвети за личностно и професионално развитие.Събитието ще се състои в зала „Роял\" на София Хотел Балкан.По-късно през деня, от  14.30 часа, държавният глава ще приеме на „Дондуков\" 2 главния мюфтия Мустафа Хаджи. Срещата е по инициатива на Главното мюфтийство в контекста на българското председателство на Съвета на Европейския съюз. ", "date": "2018.02.28", "title": "Президентът ще участва в церемонията \"Твоите 25 причини да избереш България\""}
{"url": "http://www.cross.bg/mart-gradysa-minyti-1568959.html", "text": "/КРОСС/ Най-ниските температури през март у нас ще бъдат между минус 15 и минус 10 градуса, на места - до минус 20 градуса, а най-високите - между 19 и 24 градуса. Това информират от Националния институт по метеорология и хидрология при БАН.Тази година през март се очаква средната месечна температура да бъде около нормата, която в Северна България и по високите полета е между 5 и 7 градуса, по Черноморието и в Южна България - между 6 и 9 градуса, а в планините - между минус 8 и минус 2 градуса.Месечната сума на валежите през март у нас ще бъде над нормата, която в равнините е между 40 и 60 литра на квадратен метър, а в планините - между 60 и 90 литра на квадратен метър.През март динамиката на атмосферните процеси ще е голяма. През първото десетдневие от месеца валежите ще са често явление и ще има условия за значителни количества.През повечето дни ще превалява предимно дъжд, а в периода 2-4 март в Западна и Северна България ще превали и сняг. Ще има условия и за поледици. През първите дни от десетдневието, въпреки че ще се повишат, температурите ще бъдат под нормите, а през втората половина от десетдневието ще се затопли още и температурите ще са близки до обичайните.И през второто и третото десетдневие на март времето ще остане променливо, с превалявания. Температурите ще бъдат близки до обичайните, като ще се понижават след преминаването на атмосферните смущения, при които дъждът в Северна и Западна България ще преминава в сняг. юНай-голяма вероятност за валежи има за около 13, 15, 18, 23, 25, 28 и 31 март.В климатичната справка на НИМХ-БАН се отбелязва, че през март се осъществява преходът от зимата към пролетта. Увеличението на продължителността на деня и на слънчевото греене водят до чувствително повишение на температурите, а мъглите са рядко явление. Средно в равнините през месеца по 3-4 дни вали сняг. Март е месец, характерен с големи аномалии и с резки промени на времето. В някои години нахлуванията на арктичен въздух са толкова интензивни, че температурите са типично зимни, със снеговалежи. Друг път времето през март е типично пролетно, а при нахлувания на тропичен въздух температурите стават почти летни - около и над 30 градуса.Според астрономическата справка в началото на март слънцето изгрява в 7 часа и 3 минути, и залязва в 18 часа и 16 минути. Продължителността на деня е 11 часа и 13 минути. В края на месеца слънцето вече изгрява в 7 часа и 11 минути, и залязва в 19 часа и 51 минути. Продължителността на деня е 12 часа и 40 минути.Фазите на луната през март са: на 2 март - пълнолуние, на 9 март - последна четвърт, на 17 - новолуние, на 24 - първа четвърт, а на 31 март - пълнолуние.Началото на астрономическата пролет настъпва у нас на 20 март в 18 часа и 15 минути. ", "date": "2018.02.28", "title": "През март живакът ще се движи между минус 20 и 24 градуса над нулата"}
{"url": "http://www.cross.bg/puteki-stranata-peshehodnite-1568925.html", "text": "/КРОСС/ Изтича двумесечният срок, в който трябва да са ясни резултатите от проверката за пешеходните пътеки в страната и това дали съответстват на нормативните изисквания. Проверката беше възложена от прокураурата и Регионалното министерство.Тя трябва да установи и местата, където пешеходните пътеки са почти невидими или са видими, но са в отклонение на изискванията. \"Зебрите\" трябва да са изпълнени изцяло с бял цвят, да са сигнализирани със съответните пътни знаци, да са изпълнени критериите за местоположението им.\"Жертвите и пострадалите са повече, отколкото бихме могли да приемем със съзнанието, че такава е статистиката. На практика няма населено място и няма дом, който да не е засегнат от това, което медиите наричат война по пътищата. Недопустимо е ежедневно да продължават да се газят и убиват хора на пешеходни пътеки - често пъти и деца, убити от шофьори, които не спазват правила\", коментира главният прокурор Сотир Цацаров.  ", "date": "2018.02.28", "title": "Изтече срокът за проверката на \"зебрите\" в страната"}
{"url": "http://www.cross.bg/iran-bulgariya-radev-1568922.html", "text": "/КРОСС/ Задълбочаването на партньорството с Иран в сферите на икономиката и енергетиката е от интерес за България, Югоизточна Европа и Европейския съюз и като председател на Съвета на ЕС България ще работи за насърчаването на политическия диалог за постигане на конкретни резултати от взаимен интерес. Това заяви президентът Румен Радев на срещата си на „Дондуков\" 2 с министъра на външните работи на Иран д-р Мохаммад Джавад Зариф, който е на посещение в България.Обща бе оценката, че договореностите по Съвместния всеобхватен план за действие по иранската ядрена програма и изпълнението от Иран на поетите ангажименти, създават нови възможности за развитие на отношенията на ЕС с Техеран, както и на традиционно добрите връзки между България и Иран.„Готови сме за диалог за подобряване на транспортната свързаност, енергийната диверсификация и увеличаване на взаимните инвестиции, туризма и научния обмен\", заяви Радев, цитиран от президентската пресслужба.\"Развитието на информационните технологии в Иран и на фармацията с използването на нанотехнологии също разширява обхвата на потенциалното сътрудничество с България\", посочи Мохаммад Джавад Зариф.Организирането на съвместни бизнес и туристически форуми, които да насърчат контактите между деловите среди от двете държави, както и облекчаването на издаването на визи, бяха откроени като възможност за активизиране на икономическия и културен обмен.Продължаване на международните усилия за противодействие на терористичната дейност на „Ислямска държава\" и постконфликтното възстановяване на региона на Близкия Изток, също бяха обсъдени по време на срещата. Иранският външен министър отбеляза възможността строителни компании от страната ни да участват в този процес. ", "date": "2018.02.28", "title": "Президентът Радев потвърди интереса на България за по-тясно сътрудничество с Иран "}
{"url": "http://www.cross.bg/posvetena-rysko-tyrskata-ata-1568924.html", "text": "/КРОСС/ Литературен клуб „\" и издателство „Захарий Стоянов\" организират вечер, посветена на 140-ата годишнина от Руско-турската освободителна война и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин\".Събитието ще се състои на 1 март 2018 г., от 18.00 ч., в салона на „Леге\" .  ", "date": "2018.02.28", "title": "Литературен салон \"Леге 10\" организира вечер, посветена на 140-ата годишнина от Руско-турската освободителна война"}
{"url": "http://www.cross.bg/sdelkata-zayavi-boiichev-1568923.html", "text": "/КРОСС/ „Това, което с колеги народни представители видяхме в секретното деловодство на Народното събрание, е поредната подигравка на министър-председателя Борисов с всички българи. Беше ни предоставен един хвърчащ лист без подпис и печат, с информация, която няма никакво основание да бъде класифицирана\". Това каза зам.-председателят на ПГ на „БСП за България\" Жельо Бойчев пред журналисти в парламента по повод цитирания от премиера документ за източниците на финансиране на сделката за ЧЕЗ. Той заяви, че БСП настоява този документ да бъде разсекретен, за може да бъде използван на заседанието на комисия по енергетика утре.„Настояваме на това заседание да бъде поканено и ръководството на Българска банка за развитие, за да обясни- защо излъга, че няма никакво отношение към покупко-продажбата на енергодружеството\", заяви още Бойчев. Той бе категоричен, че след като ББР стои зад купувача на ЧЕЗ (, бел.ред.), това означава, че правителството на Бойко Борисов стои зад Гинка Върбакова.Жельо Бойчев обяви, че ПГ на \"БСП за България\" е внесла проект за решение за създаване на временна анкетна комисия за разследване на всички факти относно сделката с ЧЕЗ.„Поведението на премиера е необяснимо и неоправдано по никакъв начин. Той или лъже българския народ, че няма информация за тази сделка, или ако наистина не е знаел, мястото му не е там\", категоричен бе народният представител. Той заяви още, че отговорите на въпросите, които народните представители задават- кои са всички кандидати по сделката и кой стои зад тях, трябва да се чуят от премиера.„През  2004 г, когато беше продаден ЧЕЗ, по времето на правителството на НДСВ, БСП бе единствената партия, която се противопостави на тази продажба. По времето на първото правителство на Борисов, когато бяха продадени 33%, с които държавата трябваше да осъществява своя контрол върху ЧЕЗ, БСП отново бе единствената, която каза, че ЕРП трябва да останат държавни\", припомни народният представител Таско Ерменков. Той заяви, че БСП иска правителството да си свърши работата и премиерът да престане да се подиграва с българите.„Искаме сделката да бъде прекратена  и след това държавата да си влезе в правомощията и да купи ЧЕЗ обратно, на пазарен принцип\", категоричен бе Ерменков.  ", "date": "2018.02.28", "title": "БСП поиска временна анкетна комисия, която да разследва сделката между Инерком и ЧЕЗ"}
{"url": "http://www.cross.bg/proizvodstvoto-tzenite-promishlenost-1568910.html", "text": "/КРОСС/ Общият индекс на цените на производител през януари 2018 г. нараства с 0.8% спрямо предходния месец, показват данните на Националния статистически институ. По-високи цени са регистрирани при производството и разпределението на електрическа и топлоенергия и газ - с 2.3%, в преработващата промишленост - с 0.6%, а в добивната промишленост е отчетено намаление с 2.5%.По-съществено покачване на цените в преработващата промишленост  се наблюдава при производството на основни метали - с 2.2%, както и при производството на компютърна техника, електронни и оптични продукти - с 1.7%, а спад е отчетен при производството на тютюневи изделия - с 5.6%, производството на каучук и пластмаси - с 1.0%, и при печатната дейност и възпроизвеждането на записани носители - с 0.5%.Общият индекс на цените на производител през януари 2018 г. нараства с 4.1% в сравнение със същия месец на 2017 година. Увеличение на цените е отчетено при: производството и разпределението на електрическа и топлоенергия и газ - с 12.2%,  преработващата промишленост - с 2.0%, и добивната промишленост - с 1.7%.В преработващата промишленост по-съществено увеличение на цените се наблюдава при производството на дървен материал и изделия от него, без мебели - с 6.6%, при производството на хартия, картон и изделия от хартия и картон - с 5.8%, както и при производството на автомобили, ремаркета и полуремаркета - с 4.9%, а намаление е регистрирано при производството на тютюневи изделия - с 3.5%, и при производството на превозни средства, без автомобили - с 2.5%.Индексът на цените на производител на вътрешния пазар през януари 2018 г. нараства с 1.0% спрямо предходния месец. Увеличение на цените е отчетено при производството и разпределението на електрическа и топлоенергия и газ - с 2.2%, в преработващата и в добивната промишленост - по 0.4%.В преработващата промишленост  увеличение на цените спрямо предходния месец се наблюдава при производството на основни метали - с 2.1%, и при производството на лекарствени вещества и продукти - с 1.4%, а намаление е отчетено при производството на тютюневи изделия - с 6.9%, и при производството на изделия от каучук и пластмаси - с 0.8%.Индексът на цените на производител на вътрешния пазар през януари 2018 г. нараства с 5.6% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 12.1%, в добивната промишленост - с 4.3%, и в преработващата промишленост - с 1.9%.По-високи цени в преработващата промишленост спрямо януари 2017 г. са отчетени при: производството на дървен материал и изделия от него, без мебели - с 6.9%, производството на основни метали - с 6.3%, и производството на химични продукти - с 5.3%. Намаление на цените се наблюдава при производството на тютюневи изделия - с 2.9%, и при производството на компютърна техника, електронни и оптични продукти - с 1.1%.Индексът на цените на производител на международния пазар през януари 2018 г. нараства с 0.5% в сравнение с предходния месец.В преработващата промишленост  е отчетен ръст на цените с 0.8%. По-съществено покачване е отчетено при производството на компютърна техника, електронни и оптични продукти - с 2.5%, и при производството на основни метали - с 2.3%, а спад се наблюдава при производството на тютюневи изделия - с 2.1%,  и при производството на дървен материал и изделия от него, без мебели - с 1.5%.Индексът на цените на производител на международния пазар през януари 2018 г. нараства с 2.1% в сравнение със същия месец на 2017 година.В преработващата промишленост увеличението на цените е с 2.0%. По-високи цени са отчетени при: производството на хартия, картон и изделия от хартия и картон - с 13.0%, производството на дървен материал и изделия от него, без мебели - с 6.2%, и производството на автомобили, ремаркета и полуремаркета - с 5.1%. Намаление на цените се наблюдава при производството на тютюневи изделия - с 4.9%, и при производството на превозни средства, без автомобили - с 4.2%.  ", "date": "2018.02.28", "title": "Нараства общият индекс на цените на производител"}
{"url": "http://www.cross.bg/polsha-dyshi-petima-1568926.html", "text": "/КРОСС/ Петима души станаха жертва на студа в Полша за изминалото денонощие, съобщи днес Правителственият център за сигурност, предаде ТАСС.Много студеното време продължава в Полша вече седмица. През последните дни нощните температури падат до минус 20, а денем са около минус десет градуса. Във вторник от измръзване също починаха петима души. Прогнозите са, че затопляне може да се очаква през почивните дни.Полските метеоролози предупредиха за опасност от първа степен на цялата територия на страната. Полицията призова гражданите да не бъдат равнодушни и да съобщават за случаи на продължително пребиваване на улицата на възрастни хора, бездомници и пияни хора. Общо от 1 ноември миналата година от измръзване в Полша са починали 58 души. ", "date": "2018.02.28", "title": "Петима измръзнаха до смърт за денонощие в Полша"}
{"url": "http://www.cross.bg/simeonov-valeri-ypravlenie-1568927.html", "text": "/КРОСС/ Вицепремиерът Валери Симеонов е спокоен след трусовете в енергетиката покрай сделката за продажба на ЧЕЗ. Според него не трябва да се бърза с оставката на Теменужка Петкова и първо трябва да се изслушат компетентните институции. Опозицията, според него, има интерес да клати правителството, а и интерес имат и партии извън Народното събрание. Заради това темата била преекспонирана, според вицепремиера.„Опозицията има интерес от сваляне на правителството, включително и партиите, които не са удовлетворени от резултатите на последните парламентарни избори и които не са в парламента. Конкретните лица са в тези партии основно - тези, които правят изявления, които прекалено раздуват целия този случай\", коментира съпредседателят на \"Обединени патриоти\" и лидер на НФСБ.„Става въпрос за една частна сделка\", изтъкна Симеонов пред журналисти в парламента.Иначе Валери Симеонов не е привърженик на идеята за одържавяване на ЕРП-тата, но въпреки това и той определи като скандална сделката за ЧЕЗ.„Има си място за държавна собственост, има си място и за частна собственост. Скандално е това, че лицето, което е представено за купувач, няма никаква сериозна история, няма опит в управление, а това определено е свързано с някакви рискове на бъдещо управление на все пак доста голяма, разклонена, бих казал, сложна система. Не съм сигурен, че лицето или тези около него ще могат да взимат правилните решения. Така че една добре работеща система, според мен, не трябва да отиде в ръцете на хора, които нямат хабер, нямат никаква представа от управление, инвестиции. Как ще прецени Гинка дали един трафопост трябва да бъде подменен в еди кой си квартал, когато тя едва ли знае какво е трафопост\", заяви  Симеонов.„Въпросите са много\", констатира той и поясни, че още не е ясно дали сделката ще се осъществи.„Кой гарантира, че тази сделка ще стане, при положение, че никаква гаранция няма, че ще бъдат отпуснати кредити. Има известни неясноти по отношение на капитала, който участва. Нека да изчакаме. Всъщност нищо не е станало още,  нека да изчакаме\", обобщи Валери Симеонов.", "date": "2018.02.28", "title": "Валери Симеонов се притесни: Гинка едва ли знае какво е трафопост"}
{"url": "http://www.cross.bg/dyshi-bazata-edinadeset-1568929.html", "text": "/КРОСС/ Единадесет души са се разболели след отваряне на писмо съдържащо „бял прах\" в американска военна база близо до Вашингтон, предава AFP.Писмото е било получено в базата около 15:30 часа местно време и след отварянето му е разпоредена евакуация на сградата, се казва в изявление на военните.Единадесет души от персонала на базата са се почувствали зле и трима от тях са транспортирани в болница за по-нататъшно проследяване и лечение.Според CNN тримата са получили парещо усещане по ръцете и лицето.Сградата, в която е станал инцидента е прегледана и почистена съгласно даденото изявление. Според говорителя на военните е рано да се прецени, дали това е терористична атака. ", "date": "2018.02.28", "title": "Писмо с бял прах разболя 11 души в американска военна база"}
{"url": "http://www.cross.bg/kanabis-oranzheriya-gdbop-1568928.html", "text": "/КРОСС/ Служители на ГДБОП разкриха модерна оранжерия за канабис. В рамките на планираните действия, служителите на отдел „Наркотици\" в ГДБОП и криминалисти на СДВР претърсили хале на територията на Локорско. Голямото помещение било приспособено за оранжерия и в него, с помощта на модерно оборудване и различни препарати, били отглеждани 700 растения канабис, достигнали различен стадий на развитие, съобщиха от МВР, цитирани от БГНЕС.В хода на предприетите действия там са открити и 17 кг сух канабис, боен пистолет „Макаров\" с поставен заглушител, иззети са четири мобилни апарата със СИМ карти и таблет. На място са задържани четирима мъже - столичаните Х.М./44г./ от София, осъждан за кражби, М.С./39г./, с криминалистически регистрации за извършени кражби, и Н.И. /39г./ - осъждан за незаконно притежаване на оръжие , и К.Б. /24г./ от Мездра. В апартамент в столицата, обитаван от К.Б., полицейските служители намерили сак с общо 10 кг канабис, разпределен в пликове. Иззет е и мобилен телефон със СИМ карта. В полезрението на антимафиотите попаднал и В.С. /41г./, с множество криминалистически регистрации за производство, притежание и разпространение на наркотици, в апартамента на когото са иззели мобилни телефони, документи и банкови карти.Общото тегло на открития наркотик е 27 кг суха маса канабис и 700 растения от същия наркотик. На петимата задържани е повдигнато обвинение за извършени престъпления по чл. 354 А, 354 В и 339 от НК. След 72-часовото им задържане, на Х.М., М.С., Н.И. и В.С. е наложена мярка за неотклонение „задържане под стража\", а на К.Б. - „домашен арест\".По случая е образувано досъдебно производство, работата по документирането на цялостната престъпна дейност на задържаните продължава под ръководството на СГП.  ", "date": "2018.02.28", "title": "ГДБОП разкри модерна оранжерия за канабис"}
{"url": "http://www.cross.bg/dvizhenieto-ryse-byrgas-1568930.html", "text": "/КРОСС/  Информация на ГД \"Пожарна безопасност и защита на населението\" към 12:00 часаЕкипите на ГД „Пожарна безопасност и защита на населението\" продължават да съдействат на органите на местната власт за бързото преодоляване на последствията от усложнената метеорологична обстановка. Най-много до този момент са сигналите за оказване помощ на закъсали автомобили, осигуряване на достъп до болнични заведения на хора, които се нуждаят от лекарска помощ, както и на сигнали за обезопасяване на публични места и обществени сгради.От 00:00 часа до 12:00 часа днес звената за \"Пожарна безопасност и защита на населението\" /ПБЗН/ при Столичната и Регионалните Дирекции ПБЗН на Главна дирекция ПБЗН - МВР са реагирали общо на 100 сигнала за произшествия, от които 21 пожара и 79 спасителни дейности.По-характерни спасителни операции, свързани с усложнената метеорологична обстановка:Област Бургас - Спасители и пожарникари са се отзовали на 22 сигнала за закъсали автобуси на градския транспорт и 1 за евакуиране на болно дете от затънал в преспите автомобил.  Транспортирана е жена за хемодиализа от с. Козичино до болницата в гр. Несебър.Оказано е съдействие по транспортирането на медик в с. Оризаре.Област Сливен - Изтеглени са 2 автомобила и снегорин,  оказано е съдействие на екип на ЦСМП.Област Русе - Екип от пожарната е оказал съдействие за изтеглянето на бус, аварирал  на главен път Русе - Варна. Водачът е евакуиран към град Русе. Оказано е съдействие по евакуирането на младо семейство с две деца от местност „Сухата река\" - Русе, двама граждани са транспортирани за хемодиализа до УМБАЛ -Русе.Пожарни екипи са се отзовали и на два сигнала за аварирали автобуси. Изтеглен е автобус, аварирал в района на изхода на с.Средец, общ. Г. Оряховица, както и автомобил, закъсал автомобил на пътя до с. Безмер, Ямболско. Оказана е и помощ на болна жена в с.Траве, Смолянско.Информация за пътната обстановка в страната към 12:30 часаСъвет към водачите: Не предприемайте пътуване в Източна БългарияУсложнена е обстановката в областите Добрич, Русе, Разград и Силистра, и в област Бургас. Заради силен снеговалеж, бурен вятър и снегонавявания временно е спряно движението по АМ „Тракия\" в участъка от Ямбол - Бургас. Обходният маршрут за МПС до 12 т по направление Ямбол - Бургас е път I-6 Петолъчката - Карнобат - Айтос - Бургас и обратно. Обходният маршрут за МПС над 12 т по направление Ямбол - Бургас е по път I-7 Ямбол - Елхово и по път II-79 Елхово - Болярово - Средец - Бургас.Подбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Обходният маршрут е през Стара Загора - Нова Загора - Гурково. Ограничено е движението на МПС над 12 т по първокласния път I-6 от Твърдица до Бургас.Без ограничение е пътуването по автомагистралите „Хемус\", „Струма\", „Люлин\" и „Марица\".Дунав мост при Русе е затворен за МПС над 12 т поради усложнените метеорологични условия на територията на Румъния и поради това се спира движението на превозните средства над 12 т, пътуващи към ГКПП Дунав мост - Русе.Поради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин.В област Добрич заради силния снеговалеж, вятър и снегонавявания е спряно движението на всички превозни средства по път I-9 Дуранкулак - Варна. На територията на област Варна е ограничено движението на МПС над 12 тона по път I-9 Старо Оряхово - Обзор и по път II-29 Варна - Добрич. За всички МПС е спрямо преминаването по третокласния път III-2901 от Аксаковска панорама до Суворово и по път III-2902 от Аксаковска панорама до Кичево.Проходът на Републиката е отворен за всички превозни средства. Затворени за всички МПС са проходите „Троянски\", „Дюлински\" и „Обзорски\". За МПС над 12 тона е ограничено движението през проходите „Ришки\", „Котленски\", „Айтоски\", „Петрохан\" и „Шипка\", а за камионите над 12 т с ремаркета и полуремаркета през „Печинско\", „Превала\" и „Рожен\". През „Твърдишки\" и „Вратник\" е ограничено движението на МПС над 10 т.Апел към шофьорите: Не предприемайте пътуване в Северозточна България и Бургаска област, ако това не е наложително. При възникнала необходимост  тръгвайте на път със заредени резервоари на автомобилите, с течност за чистачки, подходящи гуми и вериги на разположение. Шофирайте със съобразена скорост и повишено внимание, спазвайки указанията на „Пътна полиция\". Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори. ", "date": "2018.02.28", "title": "МВР: Не предприемайте пътуване в Източна България"}
{"url": "http://www.cross.bg/poruchki-obshtestvenite-kategorichen-1568912.html", "text": "/КРОСС/ „Законът за обществените поръчки започва все повече да прилича на швейцарско сирене. Изключването на оградата по границата от него бе направено в предходния парламент, за да бъде построена тя по-бързо. Тогава, обаче никой не знаеше, че това ще доведе до построяването на едноредова, а не двуредова ограда, завишаване на цените и съмнения за престъпления\". Това каза зам.-председателят на ПГ на „БСП за България\" Крум Зарков от парламентарната трибуна по време на дебатите за промени в Закона за обществените поръчки.Той бе категоричен, че БСП не е против границата ни да бъде пазена, но тя може да бъде защитена единствено чрез спазване на законите. Той уточни, че в сегашния текст на Закона за обществените поръчки, и без тази промяна, има всички основания да се правят спешни ремонти и поддръжка, без да се минава през обществена поръчка.„Има специален текст в закона и наредбата. За да се спази тази наредба, трябва да се мине през Народното събрание. Това, което правите сега, е да освободите Министерския съвет от отговорност и да натоварите с нея областните управители\", добави Зарков.Народният представител бе категоричен, че когато се случи поредният, неизбежен скандал, те ще изгорят като бушони.„Истинската цел на законопроекта е, не да улесни поддръжката на оградата, а да бъде улеснено прикриването на следи, които са обект на разследване\", категоричен бе Крум Зарков .„Не мога да си представя, че вносителите на Закона за обществените поръчки са изтъкнали като мотив липса на опит в МВР и областните управители да го прилагат. Абсурдно е да има липса на опит на институциите на Република България да спазват и прилагат закона\", заяви от своя страна секретарят на ПГ на „БСП за България\" Филип Попов.Той добави, че приблизителната стойност за ремонт на 127 км от оградата на година е 500 хил. лв. и това е без форсмажорните обстоятелства, които не могат да се предвидят.„Как ще се разпределят тези средства, без да има състезателна процедура.  Какви проверки ще се извършват, след като няма да има база за сравнение\", попита той.Филип Попов бе категоричен, че целите на това изменение са поне две - да се прикрият далаверите по построяването на оградата и те да продължат при поръчката.„Извършено е престъпление и то на високо ниво, защото специализираната прокуратура е образувала досъдебно производство. Има извършена злоупотреба с публични средства\", заяви още народният представител.„Управляващите превръщат  народните представители в сапьори, защото за пореден път ни принуждават да търсим и да се предпазваме от взривяването на поредната мина\", допълни друг народен представител Иван Иванов. Той заяви, че такава мина е и ЗОП, който по нищо не се различава от сделката с ЧЕЗ.„Повече от 250 млн. лв. бяха изхарчени по тази ограда и сме на път да създадем една огромна златна дупка. Тази промяна в закона е нищо друго, освен грандиозна кражба\", категоричен бе Иван Иванов.", "date": "2018.02.28", "title": "Зарков: Законът за обществените поръчки започва все повече да прилича на швейцарско сирене"}
{"url": "http://www.cross.bg/oresh-selo-politzeiiski-1568914.html", "text": "/КРОСС/ Пореден случай на нападение срещу длъжностни лица. Този път в село Ореш (до Свищов), където 57-годишен мъж и 27-годишния му син оказаха съпротива при арест и нанесоха удари на полицейски инспектор и на местния кмет.Сигнал за случая е получен вчера около обяд, когато П.П. посетил полицейския инспектор в сградата на кметството в с. Ореш, във връзка с водена срещу него преписка.  Нахлувайки вътре, мъжът започнал да троши инвентара - увредил компютърна конфигурация и принтер, а при опит да бъде задържан, прехвърлил агресията си и ударил инспектора и кмета на селото. В негова защита се намесил и синът му - 27-годишният Й.Й., който чакал баща си в коридора. Благодарение на бързата реакция на пристигналия полицейски екип двамата са задържани с полицейска мярка за 24 часа, съобщават от пресцентъра на МВР.Срещу 57 - годишен от село Ореш е образувано досъдебно производство за нанасяне на телесна повреда на длъжностни лица. ", "date": "2018.02.28", "title": "Баща и син бият кмет и полицай"}
{"url": "http://www.cross.bg/bulgariya-mart-zayavleniyata-1568911.html", "text": "/КРОСС/ В съответствие с нормативната уредба дружествата от групата на EVN България - \"Електроразпределение Юг\", „EVN България Електроснабдяване\" и „EVN България Топлофикация\" ще внесат в КЕВР до края на месец март 2018 г. заявленията си за утвърждаване на нови цени на мрежови услуги, електрическа и топлинна енергия, които да са в сила от 01.07.2018 г. Заявленията ще се базират на Наредбата за регулиране на цените на електрическата енергия на КЕВР.Както и досега, заявленията за нови цени ще следват основните принципи за сигурност на снабдяване, качество на обслужването, адекватна възвращаемост и покриване на оперативни разходи. Заявленията ще отразяват и наложените задължения на операторите на разпределителни мрежи по отношение на либерализирания пазар на електроенергия в България.В случай, че до изтичане на срока за подаване на ценовите заявления (30 март 2018 г.) настъпят промени в нормативната рамка, те ще бъдат отразени от дружествата.  ", "date": "2018.02.28", "title": "Дружествата от групата на EVN България ще внесат в КЕВР до края на март заявленията си за утвърждаване на нови цени"}
{"url": "http://www.cross.bg/vlakove-dvizhenieto-samyil-silistra-samyil-1568913.html", "text": "/КРОСС/ Днес, 28-и февруари, няма да се движат някои пътнически влакове в Североизточните райони на страната. Причината за отмяната на тяхното движение са тежките  метеорологични условия, съобщават от БДЖ.Пътническите влакове, които няма да пътуват през днешния ден са композициите в участъците Добрич-Кардам-Добрич, Самуил-Силистра-Самуил, както и два влака между Русе и Шумен.За пътниците от отменените влакове в участъка Самуил-Силистра-Самуил е осигурен превоз с автобуси.  Движението на всички други влакове в страната се осъществява нормално, като са възможни известни закъснения поради усложнената зимна обстановка.Националният железопътен превозвач призовава своите клиенти да проявяват търпение и да се информират своевременно за актуалната обстановка, тъй като метеорологичните условия са динамични. По тази причина е възможно възникването на принудителни престои и натрупване на закъснения при движението на влаковете.Актуална информация за движението на влаковете клиентите на „БДЖ - Пътнически превози\" ЕООД могат да получат от служителите на гишетата „Информация\" и билетните каси в съответните железопътни гари, както и на националния информационен телефон 0700 10 200. ", "date": "2018.02.28", "title": "Заради лошото време спряха влакове в Североизточна България"}
{"url": "http://www.cross.bg/vasilev-deloto-bila-1568909.html", "text": "/КРОСС/ С писмо от Белград Цветан Василев призова Специализирания наказателен съд /СНС/ да прекрати делото за присвояване на близо 2 милиарда и половина лева от Корпоративна търговска банка /КТБ/, съобщава БНР.То беше прочетено от адвоката му Константин Симеонов в началото на заседанието по мегаделото КТБ, на което съдът ще решава да даде ли ход по същество на процеса.Василев декларира, че не е присвоявал пари и обяви, че в съдебната зала трябва да са онези, които да разграбили КТБ след нейното затваряне на 20 юни 2014 година.Той твърди, че посочените в обвинителния акт кредити, които са една трета от целия портфейл на банката, са били работещи и съобразени със законите. Това се виждало във всички отчети, одити и ревизии на БНБ. Нито една стотинка от тези кредити не била влязла в неговия джоб или на който и да било от останалите подсъдими.Според Василев ликвидността на КТБ е била нарушена в резултат на действията на прокуратурата и атаката в определени медии.Адвокатите на Василев твърдят, че делото трябва да бъде прекратено и защото са допуснати сериозни процесуални нарушения. Те дадоха примери, свързани със задочното повдигане на обвинение и отказа на прокуратурата да разпита Василев чрез видеоконферентна връзка.Решението на съдия Виржиния Петрова ще стане ясно по-късно днес.", "date": "2018.02.28", "title": "С писмо от Белград Цветан Василев поиска прекратяване на делото за КТБ"}
{"url": "http://www.cross.bg/neobhodimost-stranata-izvunredni-1568918.html", "text": "/КРОСС/ По разпореждане на министъра на икономиката Емил Караниколов започват извънредни проверки на язовирите в страната.Мерките се налагат заради обилните снеговалежи и опасността от рязко покачване на водните обеми от тяхното топене, съобщават от Държавната агенция за метрологичен и технически надзор (ДАМТН).При необходимост има готовност да се командироват допълнителни служители в региони с по-висок потенциален риск и въвеждането на 24-часови дежурства. Активиран е и извънредният щаб, който ще действа постоянно в централата на агенцията до нормализиране на ситуацията.Поддържа се и постоянен контакт с представителите на местната власт, като са уведомени и всички областни управители за завишаване на вниманието към водоемите на тяхна територия.ДАМТН апелира собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията.  ", "date": "2018.02.28", "title": "Започват извънредни проверки на язовирите в страната"}
{"url": "http://www.cross.bg/ychilishtaoblast-ychilishta-oblast-1568919.html", "text": "/КРОСС/ Поради влошените метеорологични условия и пътна обстановка в страната, към 12 часа днес, 28 февруари 2018 г., не се провеждат учебни занятия в 1103 училища, съобщават от Министерството на образованието и науката. Вчера затворените училища бяха 961.Най-много - 122 и 121 училища, са затворени в областите Бургас и Варна. В област Плевен и област Кърджали - по 84 училища, а в област Русе - 70.В област Перник няма да се провеждат учебни занятия само в ОУ „Св. Иван Рилски\". В областите Ямбол и Кюстендил няма да се учи в по 3 училища, в област София-регион - в 4 училища.По области:Област Благоевград, община Якоруда - 5 училища.Община Бургас - 122 училища.Област Варна - 121 училища.Област Велико Търново, общините Свищов и Павликени - 17 училища.Област Видин - 10 училища.Област Враца - 54 училища.Област Добрич - 68 училища.Област Кърджали - 84 училища.Област Кюстендил, община Бобов дол - 3 училища.Област Ловеч - 6 училища.Област Монтана - 22 училища.Област Пазарджик - 11 училища.Област Перник - 1 училище - ОУ „Св. Иван Рилски\".Област Плевен - 84 училища.Област Пловдив - 35 училища.Област Разград - 59 училища.Област Русе - 70 училища.Област Силистра - 45 училища.Област Сливен - 31 училища.Област Смолян - 51 училища.Област София-регион, община Етрополе - 4 училища.Област Стара Загора - 68 училища.Област Търговище - 50 училище.Област Хасково, общини Ивайловград, Тополовград и Стамболово - 14 училища.Област Шумен - 65 училища.Област Ямбол - 3 училищата. ", "date": "2018.02.28", "title": "Затворените училища вече са над 1100"}
{"url": "http://www.cross.bg/byrgas-osvobozhdenieto-fonda-1568920.html", "text": "/КРОСС/ На 2 март (петък) от 18.00 часа в Културен център \"Морско казино\", зала \"А. Г. Коджакафалията\", в Бургас ще бъде открита изложбата \"140 години свободна България\" . В нея участват със свои експонати Регионален исторически музей - Бургас, Държавен архив - Бургас, Регионална библиотека \"П. К. Яворов\", БХГ \"Петко Задгорски\".Историческият музей ще представи информационни табла със заглавие \"Пътят към свободата. Освобождението на България и Бургаският край.\" Те са 11 на брой и дават информация за историята на Руско-турската война от 1877-1878 г., по-големите боеве при Плевен и Стара Загора, Шипка, Търново, формирането на българското опълчение, освобождението на Бургас, \"Летящия отряд\" на полк. Лермонтов и учредяването на първата бургаска община. Освен това във витрини ще бъдат подредени предмети от фонда на музея, свързани с освободителните борби - отличия, удостоверения за носене на медали, книги, илюстровани хроники от войната и лични вещи на опълченци от Бургаския край.Регионалната библиотеката ще покаже интересни книжни издания, посветени на Освобождението, грамофонни плочи с гласовете на известни артисти от фонда на библиотеката, тефтерчето на Васил Левски - дар от Националната библиотека \"Св. св Кирил и Методий\" - качено на електронен носител, албуми с гравюри и картини за Руско-турската  война и др.В общата изложба, посветена на 140 г. от Освобождението на града и България, Държавен архив - Бургас ще участва с оригинални документи и снимки. Документите са от фонда на Община Бургас и илюстрират организираните от нея празнични събития, с които гражданите отбелязват двете дати.Архивът ще представи и документи във връзка с отбелязването на 25-та годишнина от Освобождението с точните текстове на телеграмите, изпратени до българския княз и до граф Игнатиев. Ще се експонират и оригинални снимки на български възрожденци, участвали активно в освободителните борби.Бургаска художествена галерия \"Петко Задгорски\" участва в изложбата с картини на известните художници Пенчо Балкански, Стоян Цанев, Петко Задгорски, Елка Захариева, Руси Стоянов и Роланд Шнеевайс. ", "date": "2018.02.28", "title": "На 2 март в КЦ \"Морско казино\" в Бургас се открива изложбата „140 години Свободна България“"}
{"url": "http://www.cross.bg/dvizhenieto-byrgas-vsichki-1568921.html", "text": "/КРОСС/ Близо 1500 машини почистват републиканските пътища. Обработката на настилките продължава, за да се осигури безопасността на пътуването при зимни условия. Най-усложнена е обстановката в Североизточна България - в областите Добрич, Русе, Разград и Силистра, и в област Бургас, съобщават от Агенция „Пътна инфраструктура\". Заради силен снеговалеж, бурен вятър и снегонавявания временно е спряно движението по АМ „Тракия\" в участъка от Ямбол - Бургас. Обходният маршрут за МПС до 12 т по направление Ямбол - Бургас е път I-6 Петолъчката - Карнобат - Айтос - Бургас и обратно. Обходният маршрут за МПС над 12 т по направление Ямбол - Бургас е по път I-7 Ямбол - Елхово и по път II-79 Елхово - Болярово - Средец - Бургас.Подбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Обходният маршрут е през Стара Загора - Нова Загора - Гурково. Ограничено е движението на МПС над 12 т по първокласния път I-6 от Твърдица до Бургас.Без ограничение е пътуването по автомагистралите „Хемус\", „Струма\", „Люлин\" и „Марица\".Дунав мост при Русе е затворен за МПС над 12 т поради усложнените метеорологични условия на територията на Румъния и поради това се спира движението на превозните средства над 12 т, пътуващи към ГКПП \"Дунав мост - Русе\".Поради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин.В област Добрич заради силния снеговалеж, вятър и снегонавявания е спряно движението на всички превозни средства по път I-9 Дуранкулак - Варна. На територията на област Варна е ограничено движението на МПС над 12 тона по път I-9 Старо Оряхово - Обзор и по път II-29 Варна - Добрич. За всички МПС е спрямо преминаването по третокласния път III-2901 от Аксаковска панорама до Суворово и по път III-2902 от Аксаковска панорама до Кичево.Проходът на Републиката е отворен за всички превозни средства. Затворени за всички МПС са проходите Троянски, Дюлински и Обзорски. За МПС над 12 тона е ограничено движението през проходите Ришки, Котленски, Айтоски, Петрохан и Шипка, а за камионите над 12 т с ремаркета и полуремаркета през Печинско, Превала и Рожен. През Твърдишки и Вратник е ограничено движението на МПС над 10 т.Агенция „Пътна инфраструктура\" апелира шофьорите, ако не е спешно пътуването да отложат тръгването си до подобряване на метеорологичните условия в Северозточна България и Бургаска област. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция\". Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.28", "title": "1500 машини почистват пътищата. Най-тежка е обстановката в Североизточна България и област Бургас"}
{"url": "http://www.cross.bg/transport-zanchev-sofiya-1568915.html", "text": "/КРОСС/ Първата редовна въздушна линия между София и Любляна ще бъде открита до няколко месеца. Това обяви заместник-министърът на транспорта, информационните технологии и съобщенията Велик Занчев, по време на първото авиационно събитие от програмата на Българското председателство на Съвета на Европейския съюз.Той заяви, че авиационният сектор в Европа трябва да се съсредоточи върху модернизирането на инфраструктурата, внедряването на нови технологии и подобряването на връзките между държавите.По думите му, в Югоизточна Европа проблемът с авиационната свързаност вече не стои с такава острота, заслуга за което имат няколко авиокомпании, които обслужват редовните линии между страните в региона.„Необходими са още усилия за подобряването на свързаността на София със столиците на държавите от Западните Балкани\", допълни Занчев. Той изрази увереност, че преките въздушни линии от България до други южноевропейски и балкански държави ще се увеличават.България подкрепя стратегическите документи и свързаните с тях законодателни предложения на Европейската комисия, каза заместник-министърът. Той припомни ангажираността на Българското председателство на Съвета на Европейския съюз да работи за постигането на напредък и общ подход по новия регламент за защита на конкуренцията във въздушния транспорт.Занчев приветства инициативата на Международната асоциация за въздушен транспорт (IATA) и ДП „Ръководство на въздушното движение\" да работят заедно по стратегия за развитие на българското въздушното пространство.Авиационният форум „Въздушният транспорт - двигател за просперитет\" се провежда със съдействието на Международната асоциация за въздушен транспорт. Участници в днешното събитие са представители на авиокомпании, доставчици на аеронавигационно обслужване, летища, въздухоплавателни администрации и специалисти, съобщават от пресслужбата на транспортното министерство. ", "date": "2018.02.28", "title": "Открива се първата въздушна линия от София до Любляна"}
{"url": "http://www.cross.bg/sdelkata-bulgariya-suvet-1568899.html", "text": "/КРОСС/ Чешкият премиер Андрей Бабиш заяви, че е притеснен от новините от България, но чешката държава няма намерение да анулира сделката за ЧЕЗ.Бабиш отговори на няколко въпроса на БТВ, зададени от в телефонно интервю от партньорската телевизия в Чехия TV NOVA.- Ние като държава имаме 63% в ЧЕЗ и сме представени чрез Министерството на финансите. Надзорният съвет е бил избран по време на управлението на предишната коалиция. Надзорният съвет е имал съмнения за продажбата, но е бил убеден от Борда на директорите, че сделката е прозрачна, че купувачът и парите са прозрачни. И сега излиза, че в България има някакви съмнения. Трябва да кажа, че съм много притеснен от новините от България. Ще поискаме обяснение от директорите на ЧЕЗ чрез техните представители в Надзорния съвет.- Нямаме намерение да анулираме тази сделка. Надзорният съвет, на базата на тези аргументи, неколкократно заяви, че всичко е наред, че ЧЕЗ ще си получи парите и че няма да има никакви допълнителни разходи. Тази сделка е одобрена и ние не сме в състояние да ѝ повлияем. Има и миноритарни акционери. Това е решение на ЧЕЗ и нашите възможности за въздействие са минимални. ", "date": "2018.02.28", "title": "Чешкият премиер: Нямаме намерение да анулираме сделката за ЧЕЗ"}
{"url": "http://www.cross.bg/ombydsmana-prava-grazhdanski-1568900.html", "text": "/КРОСС/ Асоциацията на организациите на българските работодатели (АОБР) се обърна към Президента на РБ Румен Радев с искане да упражни правото си на вето върху приетите на 22 февруари 2018 г. промени в Закона за омбудсмана, с вносител Министерския съвет, съобщават от Българска стопанска камара (БСК).Съгласно промените (чл. 2, ал. 2 от ЗО), правомощията на Омбудсмана се разширяват, като обхващат и възможност за намеса в спорове между граждани и други частни субекти - търговци, граждански организации и отделни граждани. Според АОБР, по този начин се променя философията на закона, който ограничава функциите на Омбудсмана до защита на индивидуални права на граждани, свързани с грешки и други недостатъци от страна на административните органи.„Правомощията на омбудсмана се свързват само с накърнени от държавните и общински органи граждански права и това не е случайно, тъй като по съдебен ред могат да се обжалват само ограничен брой актове на администрацията. В тази сфера омбудсманът се явява гарант за пълна защита на гражданите от действия/бездействия на администрацията. Цялата тази философия е превратно изменена с приетата добавка в алинея 2 на чл. 2 от Закона за омбудсмана, като вместо защитник от администрацията вече се появява фигурата на страна във всевъзможни граждански отношения - нещо, което няма аналог никъде. Напротив - дори за Европейския омбудсман, създаден с договора от Маастрихт, изрично е упоменато, че не може да извършва проверки по жалби срещу предприятия или физически лица. У нас обаче вече ще може\", се казва още в писмото до Президента.Според АОБР, с подобно „пионерство\" няма да се постигнат позитиви, а напротив - създава се риск от сериозно ограничаване на организационните и експерти възможности на Омбудсмана да изпълнява същностната си функция. Освен това, създават се условия за дублиране на новото правомощия на Омбудсмана с функции на съдебната власт , на адвокатурата , на полицията ... „Още по-сериозен проблем е възможността за намеса в търговския и граждански оборот, където последиците са непредвидими\", се казва в писмото.Добавеното правомощие на омбудсмана създава условия за намеса в сфери на дейност, уредени с изрични норми от Конституцията на Република България, като свободата на вероизповеданията (Чл. 13), правото на собственост, нейното гарантиране  и неприкосновеност (Чл. 17), правото на лична свобода и неприкосновеност (Чл. 30), неприкосновеността на свободата и тайната на кореспонденцията и на другите съобщения (Чл. 34), неотменимостта на основните права на гражданите и недопустимостта на злоупотребата с права (чл. 57). „Изложеното дотук ни мотивира да се обърнем към Вас с призив да упражните правомощието си  по чл. 101, ал. 1 от Конституцията на Република България, като върнете закона в частта чл. 2, ал. 2, изразът „както и от частноправни субекти.\" в Народното събрание за ново обсъждане\", настояват в писмото си до Президента организациите на българските работодатели.", "date": "2018.02.28", "title": "Индустриалците искат президентът да наложи вето на разширените правомощия на омбудсмана"}
{"url": "http://www.cross.bg/kralev-astmatitzi-vsichki-1568901.html", "text": "/КРОСС/ С население по-малко от българското, с финансиране по-малко от българското, Норвегия завърши на първо място в класирането по медали на Олимпийските игри в Пьонгчанг. Доброто представяне на норвежките спортисти обаче не се дължи само на правилна политика и тренировки. Така смята не кой да е, а министърът на младежта и спорта на България Красен Кралев, който директно обяви, че доброто представяне на норвежците се дължи на употребата на забранени препарати, но с разрешение.Според  Кралев отборът на Норвегия Пьонгчанг грубо е нарушил феърплея. Причината са лекарствата, които използват спортистите.Кралев обяви, че голяма част от тях са диагностицирани като астматици, а препаратите, които взимат, с разрешение на антидопинговата комисия, помагат за доброто им представяне в дисциплините. Както е известно в миналото неведнъж е повдиган въпросът, че субстанции, които влизат в графата допинг са употребявани от различни спортист с разрешение заради различни заболявания, а астмата е точно едно от тях, като мантрата, че норвежците са астматици битува още от предишния олимпийски цикъл, когато представянето им не бе толкова добро.Сега обаче норвежкият отбор спечели най-много медали на приключилите Зимни олимпийски игри - 14 златни, 14 сребърни и 11 бронзови, което е и рекорд в историята на Игриге.Според \"Тайм\" бюджетът за спорт на скандинавската страна е 30,47 млн. лева, а част от състезателите работят като водопроводчици, дърводелци и учители, когато не се състезават.\"Дайте да не коментираме такива несериозни неща. Какви водопроводчици, като целият отбор на Норвегия в ски бягането и биатлона са астматици. Дойдоха със съответните препарати. Всички знаят за какво става въпрос. Аз го приемам го като нарушен феърплей\", заяви Красен Кралев в \"Тази сутрин\" по БТВ.\"Очевидно норвежките лекари са издали такива документи, хората се водят за астматици и всички носят препарат за астма, който е свързан с повишаване на кислородния обмен в организма. От години всички коментират как в норвежките национални отбори в ски бягането и биатлона всички до един са астматици. Те носеха препарати против астма, колкото всички останали държави. По правилата е. Нищо не можеш да кажеш, след като са получили такива сертификати. Това е публична тайна от много години. От много олимпиади е така\", добави той.Той коментира и българското представяне в Южна Корея, като заяви, че липсата на спортна инфраструктура за зимни спортове у нас е една от причините за липсата на медал.Най-доброто класиране на родни олимпийски спортист в Пьонгчанг е шестото място на сноубордистката ни Александра Жекова.\"При положение, че няма медал, няма как да бъдем доволни. В действителност нямаме и големи традиции в зимните спортове. Имаме успехи, имаме 6 медала, но те по-скоро са плод на индивидуалния талант и гения на отделни спортисти, отколкото на сериозни традиции. В биатлона имахме надежди за по-добро представяне. Все още сме далече от медалите. През целия сезон показвахме форма, която ни даваше надежда за класиране в топ 10, но за съжаление не се получи. Желание и очаквания винаги има, защото държавата отделя немалко средства за подготовка на тези спортове. Годишният бюджет е около 3,5 млн. за всички федерации. Това не е достатъчно. Тези средства обезпечават подготовката на елитните спортисти. Липсата на бази и спортна инфраструктура за зимни спортове не позволява да се изгради конкурентна среда и условия за трениране на подрастващите. Повечето ни елитни спортисти се подготвят в чужбина. Няма как да сме доволни, след като нямаме медал!\", каза Кралев.Министърът заяви, че според него изборите за президент на Българския футболен съюз са преминали прозрачно. На Конгреса на 16 февруари Борислав Михайлов бе преизбран за трети път, като конкуренция за поста му правиха Любослав Пенев и Ивайло Дражев. Срещу самия Кралев имаше обвинения от страна на Пенев, че изказва гласно подкрепата си за Михайлов.\"За мен бе абсолютно прозрачно. Всичко това, което трябваше да се гласува, се гласува. Имаше една голяма грешка, която ръководството на Футболния съюз допусна, а именно, че не пусна някои от медиите да присъстват. Моето мнение винаги е било за по-голяма откритост. При положение, че 90% от медиите присъстват, всичко е открито и публично, покани ги и другите 3-4 медии. Може да са били субективни, да не си доволен от коментарите, но трябва да са вътре, за да видят какво се случва. Още повече, че нямаше нищо нередно\", заяви Кралев. ", "date": "2018.02.28", "title": "Кралев: Отборът на Норвегия нарушава феърплея. Всички са астматици"}
{"url": "http://www.cross.bg/poruchki-obshtestvenite-granitzata-1568902.html", "text": "/КРОСС/ Парламентът прие на първо четене Промени в Закона за обществените поръчки, изключващи договорите за поддържане на оградата по границата от обхвата на закона, предава „Фокус\".„За\" промените гласуваха 103-ма народни представители, „против\" - 65 и „въздържали се\" - 4-ма, с което те бяха приети.Законопроектът бе внесен от парламентарните групи на ГЕРБ и „Обединени патриоти\". Според вносителите промените ще спомогнат за облекчаване на процеса за поддържане на възпрепятстващата способност на съоръжението и своевременно възстановяване на нарушения, причинени от различни природни стихии.В рамките на дебатите вицепремиерът Валери Симеонов коментира, че промяната в Закона за обществените поръчки е необходима. По думите му с нея ще се поправи една грешка. Той обърна внимание, че ако не се поправи, се губи много време за обжалване на обществените поръчки за защитното съоръжение. Заместник-председателят на ПГ на „БСП за България\" Крум Зарков заяви, че Законът за обществените поръчки цели да освободи Министерски съвет от отговорност за оградата по границата, а при проблем областните управители да изгорят като бушони. ", "date": "2018.02.28", "title": "Договорите за оградата по границата ще бъдат без обществени поръчки"}
{"url": "http://www.cross.bg/krys-signala-bili-1568903.html", "text": "/КРОСС/ Полицията е получила 50 сигнала срещу Никълъс Крус и брат му преди да се стигне до клането в гимназията във Флорида, предава news.bg.Те са били подадени между 2008 и 2017 година. Това показват нови разкрития.В сигналите са вписани като причини \"домашни проблеми\", \"изчезнали хора\" и \"насилие над животни\".Броят на жалбите се оказва по-голям от официално съобщения от властите преди това. Според съобщенията, става въпрос за 23 сигнала.Все още полицията не е коментирала новината.В дните след трагедията стана ясно и че ФБР също са пропуснали конкретни сигнали, според които Крус се е заканвал да извърши покушението в бившата си гимназия.Припомняме, че при стрелбата в училището на 14 февруари загинаха 17 души. Стана ясно, че Крус е бивш ученик, изключен от учебното заведение заради поведението си.Американският президент Доналд Тръмп изрази недоумение как така не са взети мерки, след като проблемите на младежа били добре известни. Той се закани това да се промени.Трагедията отново даде тласък и на дебата за или против контрола върху притежаването на оръжие от американските граждани.", "date": "2018.02.28", "title": "Полицията пропуснала 50 сигнала за стрелеца от Флорида и брат му"}
{"url": "http://www.cross.bg/fabri-zabolyavaneto-bolestta-1568904.html", "text": "/КРОСС/ Болестта на Фабри е рядко наследствено заболяване, което в европейски мащаб е 1 на 100 000 - 120 000 души. То се дължи на генетичен дефект, мутация на Х-хромозомата, което води до невъзможност да се произвежда един определен ензим. Тъй като жената има две Х-хромозоми и няма случаи, когато и двете да са засегнати, здравата до някаква степен компенсира болната. Затова при жените клиничните изяви на болестта се наблюдават доста по-късно, отколкото при мъжете, които имат само една Х-хромозома. При жените заболяването протича много по-леко и симптомите се появяват към 60-годишна възраст, затова заболяването може да се установи в по-ранна възраст само чрез фамилна анамнеза. Дори и недиагностицирани и нелекувани, жените достигат  до много прилична възраст. При момчетата обаче заболяването не протича така. Ако болестта не бъде открита и лекувана, пациентите умират до 50-годишна възраст.Синдромът на Фабри води до увреждане на бъбрека. То е най-тежкото и през цялото време налично, само че не може да се открие, защото няма оплаквания. Първите симптоми на заболяването се проявяват при момчетата на 7 - 8  годишна възраст. И тогава, ако педиатърът направи изследване на урината, ще види, че понякога в нея има белтък, понякога няма, без причина. Това би насочило педиатъра, ако познава заболяването, към болестта на Фабри.В детска възраст се проявява болков синдром в долните крайниците, който се провокира от горещина и студ. Но само в 60% от случаите. Кожните обриви също се проявяват в 60% от случаите. Друг синдром при децата са чревни разстройства и необясними болки в корема.  Когато проявите напреднат, младите мъже развиват хипертония на 20-годишна възраст. Нито един симптом не съществува през цялото време.  Проблемът е, че тъй като те се проявяват в различно време, пациентът и/или родителите им не ги споделят и трябва изрично да бъдат попитани. А за да се постави правилната диагноза, не е достатъчна проявата на един симптом трябва да се съберат 4 - 5.Диагностицирането е трудно, защото проявите се явяват един път в едни органи и системи, след няколко години в други органи и системи и така се редуват. И пациентите отиват при един специалист, след това при друг. Това лутане във времето между много различни медицински специалисти не позволява правилното наблюдение  и проследяване на заболяването.Разпознаването на болестта на Фабри е изключително сложно, тъй като много малко лекари имат реален достъп до заболяването. Но въпреки това, всяка година успяваме да диагностицираме нови пациенти като общата им бройка надхвърля вече 70. Със скрининга миналата година открихме два нови пациенти, а от началото на 2018 г. - трима.В нашия експертен център към  в Александровска болница, който е единствен оторизиран за България за болестта на Фабри, работим непрекъснато с такива пациенти повече от 12 години. В рамките на този период повече от 10 години провеждаме скрининг за откриване на заболяването, което ни е дало възможност да натрупаме достатъчно опит.  Имаме опит с терапия на пациенти, както и достатъчно пациенти. Затова и наша отговорност е непрекъснато да поддържаме активно вниманието на колегите към болестта на Фабри. Заболяването вече се познава много добре от нефролозите, влязло е и в нашите учебници по медицина. Освен това,  имаме брошури, които се разпространяват при общопрактикуващите лекари.Зависи от пола. Бащата със синдром на Фабри ще предаде винаги на своето дете момиче, но никога на момче. Възможно е още в началото на бременността да се вземат проби и да се установи, дали плодът е носител на съответната генна мутация на заболяването. Тогава има възможност да се обсъди със семейството прекъсване на бременността по медицински причини. Така можем да осигурим прекъсване на предаването на генетичния дефект и раждането на здраво поколение в засегнатата фамилия.  Крайното решение обаче зависи единствено от желанието на пациента.Абсолютно. Ако заболяването се хване навреме, може да се води нормален начин на живот и продължителността на живота при пациента да е както за средностатистическото население. Освен това българските пациенти имат достъп до най-иновативните терапии за лечение на болестта на Фабри, които се покриват от здравната каса и тяхното лечение започва от момента на диагностицирането.", "date": "2018.02.28", "title": "Правилно диагностицирани и лекувани, пациентите с болестта на Фабри имат напълно пълноценен начин на живот"}
{"url": "http://www.cross.bg/vratza-botev-hristo-1568906.html", "text": "/КРОСС/ Под ръководството на Районна прокуратура - Враца се провежда наказателно производство за длъжностно присвояване на 32 476 лева, собственост на „МБАЛ „Христо Ботев\" - Враца. Това съобщиха от пресцентъра на Прокуратурата на Р България. В хода на разследването е установено, че в МБАЛ „Христо Ботев\" - Враца е било разкрито отделение по „Съдова хирургия\". За да отговаря на медицинския стандарт за съществуване на такова отделение в болницата, са били съставени документи, че работят и са назначени на основен трудов договор двама лекари, с призната специалност по съдова хирургия, сред които и началникът на отделението д-р Р. Ц.Разследването е установило, че единият от лекарите в отделението по „Съдова хирургия\" в МБАЛ „Христо Ботев\" - Враца - д-р Х. М., никога не е осъществявал медицински дейности в болницата във Враца, не е познат на никого от персонала на здравното заведение, а е работил в други болнични заведения на територията на област Шумен. На същия лекар са били превеждани парични средства като възнаграждение за участие в сложни операции, за което са били съставяни официални документи с невярно съдържание - графици за дежурства, протоколи и др. Районна прокуратура - Враца е установила, че по същото време д-р Х.М. е осъществявал медицинска дейност в болницата в Шумен. Така в периода март 2013 г. - декември 2015г. на този лекар е заплатена парична сума в общ размер 32 476 лв.Към наказателна отговорност са привлечени д-р Р.Ц. - началник отделение „Съдова хирургия\", д-р С.Л. и д-р О.Ц., бивш и настоящ изпълнителен директор на МБАЛ „Христо Ботев\" - Враца за това, че в периода март 2013 г. - декември 2015 г. при условията на продължавано престъпление, в съизвършителство са присвоили в полза на трето лице /в полза на д-р Х.М./ парични средства, собственост на МБАЛ „Христо Ботев\" - Враца, поверени им да ги управляват / чл. 202 ал.2 НК/, като за улесняване на присвояването д-р Р.Ц. е извършил и документно престъпление по чл. 311 ал.1 от НК.Д-р Р. Ц. е с мярка за неотклонение „Подписка\".Д-р О. Ц. е с мярка за неотклонение „Парична гаранция\" в размер на 1000 лева.Д-р С.Л. е с мярка за неотклонение „Парична гаранция\" в размер на 5000 лева.На 27.02.2018 г. Районна прокуратура - Враца внесе искане за отстраняване от длъжност на д-р О.Ц. - настоящ изпълнителен директор на МБАЛ „Христо Ботев\" - Враца.", "date": "2018.02.28", "title": "Прокуратурата обвини трима лекари от болницата във Враца в присвояване на над 32 000 лева"}
{"url": "http://www.cross.bg/mesetza-sledvashtite-pokazatel-1568908.html", "text": "/КРОСС/ През февруари 2018 г. общият показател на бизнес климата  се покачва с 0.5 пункта в сравнение с предходния месец, сочи проучване на Националния статистически институт. Подобрение на стопанската конюнктура е регистрирано в строителството, докато в промишлеността се наблюдава леко понижение. В търговията на дребно и сектора на услугите показателят запазва приблизително нивото си от януари.Промишленост. Съставният показател „бизнес климат в промишлеността\" намалява с 0.5 пункта, което се дължи главно на по-резервираните очаквания на мениджърите за бизнес състоянието на предприятията през следващите шест месеца. Анкетата регистрира намаление на осигуреността на производството с поръчки, което е съпроводено и с понижени очаквания за дейността през следващите три месеца.Несигурната икономическа среда и недостигът на работна сила остават основните пречки за развитието на бизнеса, посочени съответно от 43.4 и 30.3% от предприятията.По отношение на продажните цени в промишлеността мениджърите очакват запазване на тяхното равнище през следващите три месеца.Строителство. През февруари съставният показател „бизнес климат в строителството\" нараства с 3.6 пункта  главно поради подобрените очаквания на строителните предприемачи за бизнес състоянието на предприятията през следващите шест месеца. Същевременно и прогнозите им по отношение на строителната активност през следващите три месеца са по-оптимистични, което според тях ще доведе до допълнително наемане на персонал.Несигурната икономическа среда продължава да е основният фактор, затрудняващ в най-голяма степен дейността на предприятията. На второ и трето място са конкуренцията в бранша и недостигът на работна сила, макар че анкетата отчита намаление на неблагоприятното им влияние.Относно продажните цени в строителството преобладаващите очаквания на мениджърите са те да останат без промяна през следващите три месеца.Търговия на дребно. Съставният показател „бизнес климат в търговията на дребно\" запазва нивото си от януари. Мненията на търговците на дребно относно обема на продажбите през последните три месеца са по-резервирани, докато прогнозите им за продажбите и поръчките към доставчиците през следващите три месеца са по-благоприятни.Най-сериозните затруднения за бизнеса остават конкуренцията в бранша, недостатъчното търсене и несигурната икономическа среда, като през последния месец се наблюдава засилване на негативното въздействие на втория фактор.По отношение на продажните цени по-голяма част от търговците предвиждат те да запазят своето равнище през следващите три месеца.Услуги . През февруари съставният показател „бизнес климат в сектора на услугите\" остава приблизително на нивото си от предходния месец. Оценките и очакванията на мениджърите за бизнес състоянието на предприятията се изместват към по-умерените мнения. Същевременно и прогнозите им за търсенето на услуги през следващите три месеца са благоприятни.Основните пречки за дейността в сектора продължават да са свързани с конкуренцията в бранша и несигурната икономическа среда.Преобладаващите очаквания на мениджърите относно продажните цени са те да останат без промяна през следващите три месеца. ", "date": "2018.02.28", "title": "Покачва се общият показател на бизнес климата"}
{"url": "http://www.cross.bg/ispaniya-danutzi-shakira-1568905.html", "text": "/КРОСС/ Суперзвездата Шакира е изплатила на данъчните власти в Испания над 20 млн. евро, тъй като не е плащала данъци там, въпреки престоя си между 2011 и 2014 г., предава БГНЕС.Каталунският в. \"Ел Периодико\" съобщи, че колумбийската певица, печелила множество награди, е платила парите \"за уреждане на част от задълженията, поискани от данъчните власти на Испания\". Фискалните органи подадоха официална жалба до прокурорите в Барселона, с която обвиняват певицата, че не плаща данъци, което довело до започване на разследване, обяви говорителят на прокуратурата Хосе Мигел Компани. Официалната жалба обхваща периода от 2012 до 2014 г., тъй като срокът за преследване на предполагаеми данъчни нарушения през 2011 г. е изтекъл.Във връзка с отношенията си от 2011 г. насам с футболиста на „Барселона\" Жерард Пике, с когото имат две деца, 41-годишната звезда се премести официално в каталунския град през 2015 г. Дотогава беше на Бахамите. Но \"това не съответства на реалността, след като децата учат в Барселона и партньорът ѝ е тук\", каза Компани, добавяйки, че прокурорите ще решат през юни дали да продължат делото.Междувременно представителите на Шакира заявиха, че до 2014 г. тя се е възползвала максимално от парите си на международни обиколки и не е живяла повече от шест месеца в Испания - предпоставка да бъде в категорията на плащащ данъци официално пребиваващ в страната. ", "date": "2018.02.28", "title": "Шакира плати над  20 милиона евро на данъчните в Испания"}
{"url": "http://www.cross.bg/chasa-zemyata-soyuz-1568907.html", "text": "/КРОСС/ Трима космонавти се прибраха успешно на Земята.Транспортният космически кораб \"Союз МС-06\" с екипаж от Международната космическа станция (МКС) се отдели от нея и пое към Земята в 01:08 часа българско време. С маневра за отдалечаване от МКС корабът тръгна към Земята. В 03:39 часа \"Союз МС-06\" включи двигателите за спиране и започна слизане от орбита. След това от спускаемия апарат се отделиха битовият отсек и отсекът с агрегатите.Спускаемата капсула на \"Союз\" с екипажа навлезе в плътните слоеве на атмосферата в 04:09 часа. В 04:17 часа над капсулата от \"Союз\" се разтвори един изтеглящ и след това три основни купола на парашутната система. Кацането бе осъществено по план в 04:31 часа на 146 км югоизточно от град Жезкагзан, Казахстан, предава БГНЕС.Тримата космонавти от продължилата 168 денонощия експедиция МКС 54 са руският космонавт Александър Мисуркин и американските астронавти Марк Ванде Хай и Джоузеф Акаба. На борда на МКС до идването на следващия екипаж остават руският космонавт Антон Шкаплеров и астронавтите Скот Тингъл от САЩ и Норишиге Канаи от Япония. ", "date": "2018.02.28", "title": "Трима космонавти се прибраха на Земята"}
{"url": "http://www.cross.bg/sezon-rust-angelkova-1568892.html", "text": "/КРОСС/ Очаква се 10% ръст на туристите през зимния сезон, което е значителен ръст спрямо рекордния сезон миналата година.„Зимният сезон върви засега изключително успешно. За 2017 г. има над 15% ръст - почти 460 хил. чуждестранни туристи са посетили страната. Имаме големи ръстове от съседите ни, които са целевите ни пазари\", обяви министърът.„Бележи се ръст и на туристите от Германия\", допълни тя и отбеляза, че се предвижда общо около 10% ръст на туристите този сезон.„Ключов елемент за ръста на туристите е развитието на планинския туризъм\", отбеляза тя.Падналият в последните дни сняг ще удължи зимния сезон до края на април, а в началото на май започва летният сезон, отбеляза Ангелкова.Почти всички петзвездни хотели са вече резервирани за лятото, като има голям ръст на заявените полети, допълни тя.Ангелкова заяви, че този летен сезон категорично ще бъдат забранена т.нар. „щендерна търговия\", но отбеляза, че няма как да се забранят павилионите. Според тези промени продаваната стока трябва да се разполага само в частните имоти и не по алеите на курортите като Слънчев бряг. Според Ангелкова проблем са частните УПИ в плажовете, където може да се разполагат павилиони. Тя допълни, че по въпроса ще се направи проверка и ще се вземат нужните мерки.Николина Ангелкова добави, че след започнала проверка от регистъра на туроператорите са заличени 120 заради нарушения със застраховката, която покрива случаи като отменени полети.„Изключително много сме засилили контрола в министерството по отношение на туроператорите, които са около 3 хиляди. Започнахме проверка дали всички отговарят на закона и имат нужните документи. Общо 102 туроператора са заличени от регистъра, защото не са предоставили застраховка за подобни рискове\", заяви министърът.Ангелкова обясни, че туроператорите, които нямат право да извършват туроператорска дейност, са посочени в Националния туристически регистър и всеки може да ги провери. Предвиждат се законови промени, които да ограничат ситуациите, в които някои туроператори обявяват несъстоятелност преди големи празници и пътувания. ", "date": "2018.02.28", "title": "Ангелкова: Очаква се 10 процента ръст на туристите тази зима"}
{"url": "http://www.cross.bg/pernik-obshtinata-obshtina-1568890.html", "text": "/КРОСС/ Покрай случая с кмета на Септември Марин Рачев, срещу когото бяха повдигнати две обвинения, а в общината бе извършена показна акция, от Специализираната прокуратура обещаха, че много скоро ще се заемат и с други градски управи. И обещанието вече е изпълнено. Спецпрокуратурата разследва Община Перник и вече изземва документи и извършва обиски, включително в жилища и в офиси на фирми. Арестувани са Разследването е за случай от 2014 г. за възложена поръчка за сметосъбиране.Специализираната прокуратура е образувала досъдебно производство за сключване на неизгодна сделка от длъжностно лице през 2014 г., от която за община Перник е произлязла значителна вреда - престъпление по чл. 220 ал.1 от НК.Законен повод за образуване на досъдебното производство е изготвен доклад от АДФИ за извършена финансова инспекция на община Перник за периода 2011- 2016 г.Установено е до момента, че на 09.09.2014 г. от Община Перник е било възложено кризисно сметосъбиране и сметоизвозване на територията на общината на търговско дружество, на което е изплатена сумата от 1 258 260 лева. Освен че не е бил извършен анализ на цените и услугите, предложени от това дружество, посочената сума е била изплатена без в протоколите за приемане на свършената работа да е бил посочен район на изпълнение и без към тези протоколи да са били приложени документи, удостоверяващи реално извършените действия.Същевременно към този момент общината е изплащала възнаграждение за същата дейност по сметосъбиране и сметоизвозване на друго дружество, с което е имала действащ основен договор. По основния договор е заплатена сумата от 495 168 лева.Към настоящия момент се изземват документи от Община Перник, която оказва пълно съдействие на разследващите органи.С предварително разрешение на Специализирания наказателен съд се претърсват жилища и офиси на фирми.Разследването продължава. ", "date": "2018.02.28", "title": "Обещанието е изпълнено: Спецпрокуратурата влезе и в Община Перник"}
{"url": "http://www.cross.bg/sofiya-stolichna-obshtina-1568888.html", "text": "/КРОСС/ Общинските съветници от групата на БСП в Столичния общински съвет считат,  че интегрираният проект за управление на отпадъците в София трябва да бъде завършен, но изгарянето на преработения боклук в така нареченото RDF гориво обаче не трябва да бъде в ТЕЦ \"София\". Това обявиха от групата на БСП в СОС в официална позиция по повод изграждането на инсталация за горене на RDF в ТЕЦ \"София\".Общинските съветници от групата на БСП в СОС считаме, че интегрираният проект за управление на отпадъците в София трябва да бъде завършен. Изгарянето на преработения боклук в така нареченото RDF гориво обаче не трябва да бъде в ТЕЦ \"София\", който се намира в широкия център на столицата.От финансова гледна точка липсата на инсталация за горене на RDF води до големи загуби за Столична община. Общата сума на година от извозването до циментовите заводи, изгарянето и пропуснатите ползи възлиза на около 50 милиона лева. Също така Столична община ще трябва да връща средства по европейския проект, ако инсталацията не бъде изградена, тъй като тя е третият, завършващ етап, от интегрирания проект.След проведени консултации и обсъждания с експерти ние, общинските съветници от БСП, сме категорични, че такава инсталация трябва да бъде изградена. Считаме обаче, че мястото, което е определено за това, а именно ТЕЦ \"София\", не е подходящо. За него дори все още няма влязъл в сила ОВОС. По тази причина смятаме, че трябва да бъде преосмислена идеята за място за изграждане на инсталацията за изгаряне на RDF. Ние смятаме, че тя трябва да бъде на площадката край село Яна, местността \"Садината\", където е изграден заводът за преработване на битови отпадъци. Така ще бъдат съкратени транспортите разходи, както и ще бъде предотвратено допълнителното замърсяване на въздуха в София. Извозването на RDF до ТЕЦ \"София\" е предвидено да става с тежкотоварни камиони, което ще затруднява и без друго натовареното движение в столицата, ще разбива инфраструктурата и ще замърсява допълнително околната среда.Нашето предложение е да бъде изграден топлопровод, който да свърже завода в местността \"Садината\" със съществуващата топлопреносна мрежа. По предварителни разчети това би струвало около 10 милиона лева. Единият вариант е да бъде произвеждана топлоенергия, а другият - електрическа енергия, която да бъде продавана на свободния пазар. От финансова гледна точка изграждането на топлопровод ще бъде в пъти по-изгодно за Столична община в сравнение с всекидневното транспортиране на RDF за горене в ТЕЦ \"София\".Тъй като засега няма утвърдена и широко използвана нова технология и поради факта, че в Европа има над 300 такива действащи инсталации, считаме, че избраната технология е единствената възможна към този момент. Задължително условие обаче е да бъдат осигурени достатъчно качествени филтриращи инсталации, което подлежи и на допълнителен контрол.Заемът до 67 милиона евро, който ще бъде използван за съфинансиране на проекта, трябва да бъде съотнесен към нивото на дълга на Столична община и по никакъв начин не трябва да натоварва \"Топлофикация-София\" и респективно нейните потребители.За съжаление, управляващите в Столична община за пореден път действат непрозрачно и поставят дори нас, общинските съветници, пред свършен факт. Никой от нас няма достъп и не е виждал бизнесплана на проекта. Затова ние сме категорични, че много внимателно ще следим изразходването на тези публични средства, които са предвидени за изпълнението на инсталацията! ", "date": "2018.02.28", "title": "БСП - София: Не трябва да се изгарят отпадъци в ТЕЦ \"София\""}
{"url": "http://www.cross.bg/yuridicheska-priemna-sofiya-1568935.html", "text": "/КРОСС/ На 1 март (четвъртък) БСП - София организира тематична юридическа приемна. На разположение на гражданите, от 15.00 до 18.00 часа, ще бъдат адвокатите Дарина Николаева и Румен Мирчев.Желаещите столичани да получат юридическа консултация в постоянната приемна на БСП - София (ул. „Леге\" № 10, ет. 1) могат предварително да се запишат на телефон 02/987 20 86. ", "date": "2018.02.28", "title": "БСП – София организира тематична юридическа приемна за граждани"}
{"url": "http://www.cross.bg/stoiinev-borisov-goni-1568889.html", "text": "/КРОСС/ Премиерът трябва да отговори кои ще гони до дупка и кой клати правителството. Това обяви заместник-председателят на ПГ на „БСП за България\" Драгомир Стойнев в процедура от трибуната на Народното събрание във връзка с постъпилото предложение от БСП за изслушване на премиера Бойко Борисов за сделката с ЧЕЗ, предава„Фокус\".Въпросното предложение бе отхвърлено от депутатите, а репликата на Стойнев бе и по повод на  че същите, които са свалили първото му правителство, сега се опитват да го сторят отново, но сега той ще ги \"гони докрай\".„Считаме за най-нормално министър-председателят да дойде в Народното събрание. Ние сме парламентарна република и съответно всяка една парламентарна група има право да задава въпроси\", каза Стойнев.По думите му, ако за управляващите скандалът с ЧЕЗ не е проблем, за гражданите е. Стойнев поиска министър-председателят да отговори на въпроси, свързани с ЧЕЗ.„Министър-председателят бе изключително изнервен и затова искаме днес по един културен начин да отговори на въпросите\", коментира Стойнев.Той цитира министър-председателя Бойко Борисов, който вчера каза: „Ще ги гоня до дупка\"- „Кого ще гони, кой клати правителството? Кои са те?\", попита заместник-председателят на ПГ на „БСП за България\".", "date": "2018.02.28", "title": "Стойнев: Борисов да каже кого ще гони до дупка и кой клати правителството"}
{"url": "http://www.cross.bg/bezplatni-parkirane-parkingi-1568893.html", "text": "/КРОСС/ „Синя\" и „зелена\" зона ще работят днес в София. Това съобщиха от пресцентъра на Центъра за градска мобилност. От ЦГМ предупреждават, че условията са зимни и призовава гражданите, които могат да не използват своите автомобили да не го правят. Буферните паркинги на метростанциите работят и са безплатни за хората, които пътуват с метрото. Основни паркинги пред големи обществени сгради също са отворени за паркиране при зимни условия.В последните два дни зоните за платено паркиране в столицата бяха безплатни, като причината бе лошото време и факта, че от общината не можеха да осигурят пълен достъп до тях, заради което се отказаха да таксуват шофьорите.", "date": "2018.02.28", "title": "\"Синя\" и \"зелена\" зона в столицата отново са платени"}
{"url": "http://www.cross.bg/elektricheska-energiya-regylirane-1568891.html", "text": "/КРОСС/ В изпълнение на чл.З6а, ал.1 от Закона за енергетиката и чл. 46 от Наредба № 1 от 14 март 2017 г. за регулиране на цените на електрическа енергия „ЧЕЗ Разпределение България\" АД обявява своето намерение да внесе не по-късно от 31 март 2018 г. в Комисията за енергийно и водно регулиране заявление за промяна на цени на услугата „разпределение на електрическа енергия\" за първата ценова година от петия регулаторен период, считано от 01.07.2018 г. Това съобщават от пресцентъра на ЧЕЗ.Ценовото заявление за утвърждаване на цени за достъп до и пренос през електроразпределителната мрежа ще бъде изготвено в съответствие с изискванията на Закона за енергетиката, Наредба № 1 от 14 март 2017 г. за регулиране на цените на електрическа енергия и Правилата за търговия с електрическа енергия.С изготвеното предложение, Дружеството цели да осигури сигурност на снабдяването и качествена услуга на своите клиенти, намаляване на технологичните разходи и осигуряване на необходимите средства за развитие и разширяване на мрежата. За първата ценова година Дружеството очаква да пренесе през разпределителната си мрежа над 9 385 737 МВтч електрическа енергия до крайни клиенти. Съгласно приетия подход за регулиране на електроразпределителните дружества в Наредба № 1 и чл. 31, т. 2 от Закона за енергетиката, в началото на регулаторния период „ЧЕЗ Разпределение България\" АД ще заяви за признаване присъщите оперативни разходи за осъществяване на лицензионната дейност за ценовия период юли 2018 - юни 2019 г., както и разумна пазарно определена възвращаемост. В заявлението си „ЧЕЗ Разпределение България\" АД ще отрази реално достигнатото ниво на технологичния разход за 2017 г. в размер на 10,35%, реалните разходи за балансиране, както и планираните брутни инвестиции за целия пети регулаторен период в размер над 278 млн.лв.В случай че до изтичане на срока за подаване на заявлението, настъпят изменения в нормативната уредба или изискванията на КЕВР, същите ще бъдат отразени от Дружеството.", "date": "2018.02.28", "title": "ЧЕЗ ще внесе заявление за промяна на цените за разпределение на електрическа енергия"}
{"url": "http://www.cross.bg/teroristichni-bili-teritoriyata-1568937.html", "text": "/КРОСС/ През 2017 година на територията на Руската федерация са били предотвратени 25 терористични атентата, в това число подготвяна атака по време на футболна среща от Купата на конфедерациите, а влизането в страната е било забранено за повече от 17,5 хил. чужденци, заподозрени в контакти с терористични организации. Това разкри заместник-ръководителят на Националния антитерористичен комитет (НАК) Игор Кулягин, цитиран от вестник „Известия\".В хода на антитерористичните операции, спецслужбите са пресекли дейността на повече от 50 спящи клетки, задържани са 1060 криминално проявени лица, а 90 лица, оказали съпротива, са били ликвидирани. Кулягин също така посочи намаляването с 25% на броя на регистрираните престъпления от терористичен характер. НАК поставя в тези посегателства не само подготовката за терористични актове, също така вербовката на нови бойци за терористични организации и вземането на заложници.", "date": "2018.02.28", "title": "Службите предотвратили 25 атентата на територията на Русия през 2017-а"}
{"url": "http://www.cross.bg/kyltyra-godina-obrazovanie-1568894.html", "text": "/КРОСС/ Министърът на културата Боил Банов откри Неформален съвет по образование, младеж, култура и спорт - \"Култура\", който е част от календара на Българското председателство на Съвета на ЕС.„Днес се провежда неформална среща на министрите на културата от ЕС. Ще бъдат разгледани две приоритетни теми от развитието на културата - едната е засилване чувството на принадлежност чрез култура, а другата е намиране пътища за развитие на потенциала на възможностите на младите хора да съдействат за укрепване на европейските ценности отново чрез култура. Втората е и мото на нашето председателство\", обяви Банов преди началото на Съвета.„Сред нас освен министрите ще бъдат и Тибор Наврачич - комисар по образование, култура, младеж и спорт, и Петра Камерверт - председател на Комитета по Култура и образование на Европейския парламент. Поканил съм за лектор и Теодора Димова - известен наш писател и режисьор. Възстановяваме тези неформални съвети, защото считаме, че на тях много често могат да се поставят много по-сериозни и иновативни въпроси и да се започне тяхното реализиране\", каза още министър Банов и обясни, че след края на срещата ще разведе гостите из салона на музеите в НДК.От своя страна европейският комисар по образование, култура, младеж и спорт Тибор Наврачич обяви, че  тази година, започнала с българското председателство е важна за културата в Европа.„Това е важна година за културната политика, на първо място, защото е година на европейското наследство. Мисля, че е добра възможнoст да организираме събития, чрез които да подчертаем отново нашата европейска идентичност и общи връзки\", каза Наврачич. ", "date": "2018.02.28", "title": "2018-а е важна година за културната политика на ЕС"}
{"url": "http://www.cross.bg/belene-oblast-pleven-1568897.html", "text": "/КРОСС/ Военнослужещи и техника от 55-и инженерен полк трети ден продължават да оказват помощ на населението в област Плевен в усложнената зимна обстановка. След искане на областния управител на област Плевен и по разпореждане на командира на Сухопътните войски бригаден генерал Михаил Попов, днес те ще разчистват пътни участъци между селата Лозица, Любеново и Въбел, община Никопол. В снежните преспи там има закъсала снегопочистваща техника и автомобили.Снощи, след обявеното частично бедствено положение на територията на Община Белене, военнослужещи от формированието за овладяване и/или преодоляване на последствията от бедствия за действие при тежки зимни условия на 55-и инженерен полк, под ръководството на капитан Николай Йорданов, в продължение на 5 часа разчистваха пътни участъци от снежни преспи и снегонавявания. Спасен бе бедстващ човек в местността „Хидротехнически комплекс\" в северозападните покрайнини на град Белене. Разчистени бяха пътни участъци по маршрута помпена станция за питейна вода на град Белене в местността „Хисарлъка\" и местност „Хидротехнически комплекс\", както и общински път до село Кулина вода, съобщават от Министерството на отбраната. ", "date": "2018.02.28", "title": "Военнослужещи от Сухопътните войски и днес оказват помощ в усложнената зимна обстановка в област Плевен"}
{"url": "http://www.cross.bg/makedoniya-repyblika-zaev-1568879.html", "text": "/КРОСС/ Министър-председателят Зоран Заев официално представи четирите варианта за ново име на Република Македония. Както и се говореше в медийното пространство това са: Република Северна Македония, Република Горна Македония, Република Вардарска Македония и Република Македония (Скопие).Именно това са и четирите възможности, които самият Заев е предложил на Гърция, за да бъде решен спорът за името.„Същественото в тези преговори е как да направим разграничение между нашата страна и гръцката провинция Македония\", обяви Зоран Заев в интервю  за „Ройтерс\".„Проблемът съществува повече от 25 години, откакто станахме независима държава. Вярвам, че като се намери решение, то ще ни отвори вратите към НАТО и Европейския съюз\", допълни македонският премиер.Запитан дали някое от предложенията ще бъде прието от гръцкия премиер, Заев отговори:„Да, има предпочитания към някои от имената\".Македонският премиер отбеляза, че все още е под въпрос дали има реална нужда от промяна в конституцията на страната, каквото е гръцкото искане.Очевидно е, че две от имената пряко засягат България и с тях може да се изпадне в същата ситуация, при която Гърция твърди, че с името си Македония предявява претенции към територии от нейната страна. При посещението си в Скопие наскоро президентът Румен Радев обяви, че новото име на Македония не трябва да засяга България, но въпреки това сред вариантите са Северна Македония и Горна Македония.Със Северна Македония казусът е ясен, тъй като Пиринска Македония е именно в северната част на областта.Когато става въпрос за градове с пояснения Горна и Долна (или Горни и Долни) обикновено географията е поставила тези маркери, тъй като единият е по-високо от другия или пък единият се намира на горното течение на дадена река, а другият на долното. В случая с държавите определено не може да става въпрос за река, така че пояснението трябва да се отнася за това кой стои по-високо чисто географски като надморска височина. А в днешната Република Македония по-висока планина от Пирин определено няма. ", "date": "2018.02.28", "title": "Заев представи официално вариантите за ново име на Македония, два от тях засягат пряко България"}
{"url": "http://www.cross.bg/dobrev-dali-pisma-1568883.html", "text": "/КРОСС/ Не може да става въпрос за скрито придобиване на ЧЕЗ, защото знаем кое е юридическото лице, обяви пред БТВ председателят на енергийната комисия в парламента и депутат от ГЕРБ Делян Добрев по повод скандалите с продажбата на енергодружеството.Той коментира и твърденията, че зад сделката стои сянката на премиера Бойко Борисов, които в конкретния случай бяха отправени и от бившия член на КЕВР Еленко Божков.„Абсурдно звучи това, видяхте реакцията на премиера. Еленко Божков не може просто така да хвърля обвинения в общественото пространство. Много е лесно да подхвърлиш две фрази по телевизията, без да носиш отговорност за тях.Утре в Народното събрание Комисията за контрол над службите ще направи изслушване на всички институции, които имат отношение по продажбата на ЧЕЗ. То ще бъде отворено и за медиите, като на него ще присъства и Гинка Върбакова, чиято фирма „Инерком\" е купувачът на ЧЕЗ. На този етап имаме  малко информация.„Според това, което излиза в медиите в тази сделка има две офшорки, три банки. Не знаем точната цена на сделката, но знаем, че има предварителен договор. Всички тези детайли ще ги обсъдим утре, допълни Добрев.Пред БНТ той поясни:„Три са банките, които са изпратили писма. В единия случай става дума за писмо за намерение, в другия - писмо за комфорт, а третият е подобен - ако компанията отговаря на условията на банката, ще има финансиране. Ако питаш банката дали дава кредити, тя отговаря, че дава. Въпросът е доколко тези писма са ангажиращи, в този си вид според нас те не са. Три са банките, които са изпратили писма. В единия случай става дума за писмо за намерение, в другия - писмо за комфорт, а третият е подобен - ако компанията отговаря на условията на банката, ще има финансиране. Ако питаш банката дали дава кредити, тя отговаря, че дава. Въпросът е доколко тези писма са ангажиращи, в този си вид според нас те не са\".По думите му след изслушването управляващите ще направят преглед на законодателството, за да установят дали КЕВР, подобно на БНБ, има правомощия да се произнася по такъв тип сделки, подобна на продажбата на банки у нас.Делян Добрев отрече да познава Гинка Върбакова.„Ще я попитаме дали наистина има осигурено финансиране, защото има писма за намерение, но те не са ангажиращи и ще я попитам какъв ще бъде размерът на акционерния капитал и кой ще го предостави\", поясни Добрев.На въпрос дали Теменужка Петкова ще остане министър на енергетиката, Делян Добрев каза, че не може да отговори на този въпрос, защото решението ще бъде взето след изслушванията в комисията следващата седмица.Бившият енергиен министър изрази личното мнение, че не е нужно държавата да придобива 34% от електроразпределителните дружества, защото дори да ги притежава, е нужна промяна в устава, за да се каже, че решение се взима с мнозинство от 2/3 - чак тогава държавата ще има с 34% блокираща квота. ", "date": "2018.02.28", "title": "Делян Добрев: Не може да става въпрос за скрито придобиване на ЧЕЗ"}
{"url": "http://www.cross.bg/siriya-spetzialisti-godina-1568882.html", "text": "/КРОСС/ Северна Корея изпраща оборудване за химически оръжия на Сирия. Това поне твърдят американски медии като „Си Ен Ен\" и „Ню Йорк Таймс\", като се позовават на дипломат от Съвета за сигурност на ООН, пожелал да остане анонимен.Според информацията КНДР изпращала  в Сирия киселинно-устойчиви плочки, кранове и термометри, които биха могли да се използват за производството на химически оръжия.  Става въпрос за най-малко 40 пратки между 2012 и 2017 г.Също така ракетни специалисти от Пхенян са посетили Сирия след доставките и може още да се намират там. Според същия източник докладът на ООН ще бъде публикуван на 16 март тази година.През последната година сирийският режим бе няколкократно обвиняван, че е използвал химическо оръжие, заради което американската авиация извърши и въздуши удари срещу военна база на сирийската армия. От Дамаск категорично отричат подобни твърдения, а в конкретния случай с въпросните пратки, специалисти отбелязват, че те могат да бъдат използвани не само за военни, а и за граждански цели. ", "date": "2018.02.28", "title": "Северна Корея доставяла материали за химическо оръжие на Сирия"}
{"url": "http://www.cross.bg/karadaiiu-dori-skandali-1568881.html", "text": "/КРОСС/ Тревожно е властимащите непрекъснато да генерират скандали, дори конфликти, дори между институциите. Това заяви пред журналисти лидерът на ДПС Мустафа Карадайъ след съвместно заседание на Централното оперативно бюро и парламентарната група на движението, което се проведе при Ахмед Доган в „Бояна\".По думите на Карадайъ тези скандали пораждат напрежение в обществото.Попитан за предсрочни избори лидерът на ДПС заяви: „Такова нещо все още не сме казали\".„Ние работим и даваме своя принос за стабилността на държавата. Някои хора се опитват да го разбират като стабилност на властта. Стабилността на властта е част от стабилността на държавата, но те не са еднозначно равни\", коментира тойПо казуса с ЧЕЗ Карадайъ отбеляза, че първо престои да се произнесат съответните държавни органи, след това и ДПС ще каже своята позиция.На заседанието днес е бил обсъден и предстоящ на 5 март семинар на ДПС за отворено управление.„Важна тема за нас и от тази гледна точка можете да го приемете дори и като един вид подготовка за управление на страната от наша страна\", коментира председателят на партията.", "date": "2018.02.28", "title": "Карадайъ: Тревожно е властимащите непрекъснато да генерират скандали"}
{"url": "http://www.cross.bg/leva-suobshtava-miliona-1568880.html", "text": "/КРОСС/ \"Стандарт\" излиза с цитат на премиера Бойко Борисов: \"Спретнаха ми токова операция. Искат да ме свалят от власт като през 2013-та\" Премиерът пита БНБ за банките около ЧЕЗ, допълва вестникът. Кабинетът рискува, ако не овладее скандала с ЧЕЗ, коментира в \"Стандарт\"професор Михаил Константинов. Икономистът Красен Станчев заявява, че сделката не е за 320 милиона лева, а за двойно по-голяма цена и че има доста разминавания между думите на госпожа Върбакова и писаното в чешката преса.\"24 часа\" също залага на цитат на Бойко Борисов за водещо заглавие: \"Искат пак да ме бутнат с цената на тока-няма да стане!\".\"ГЕРБ се кани да отхвърли оставката на енергийния министър\", коментира \"Сега\". Коалицията е стабилна, кълнат се управляващите в неубедителен опит да разредят напрежението. \"Всеки отваря фронт срещу всеки, а Волен Сидеров - срещу всички\", пише вестникът в анализ на ситуацията.\"Шок и в Чехия заради сделката\" - това е водещото заглавие на \"Земя\" по повод продажбата на ЧЕЗ. Чешкият премиер е нарекъл енергийната компания \"държава в държавата\".\"Труд\" съобщава: \"КАТ пилее осем милиона лева, за да ни дебне с камери\". В същото време обаче пътните полицаи отчитат незабележимо намаление на жертвите и ранените въпреки всички акции и законодателни промени.\"Осъдена за конфликт на интереси е подуправител на Здравната каса\", предупреждава \"Дума\". Има съмнения, че Йорданка Пенкова е неправомерно назначена от Надзорния съвет. Пенкова е съдена в качеството й на ръководител на Здравната каса в Шумен за нарушение от 2013 г., уточнява изданието.Бивши шефове на \"Софийски имоти\" осъдиха прокуратурата, съобщава \"Сега\".Преди години бившият директор на \"Софийски имоти\" Тошко Добрев беше неуспешно обвинен за източване на \"Софийски имоти\" за 2 милиона лева. Добрев вече е спечелил иск за 15 хиляди лева неимуществени вреди и 20 хиляди лева за адвокатски разноски с лихвите от 2013 година насам.\"Германия забранява дизела, евтини стари коли тръгват към нас\", информира \"24 часа\".И Рим спира дизеловите автомобили след 2024 година.\"Морето погълна плажовете на Слънчев бряг и Несебър\", пише \"Монитор\". 5 бала вълни потопиха кораб в Поморие, рибарските лодки са на трески след свирепа буря по Южното Черноморие. \"Телеграф\" допълва, че влошените условия от снеговалежа са блокирали пътници във влак девет часа. БТР-и са спасили в преспите три бременни жени. Почти половината училища в страната са затворени.\"Монитор\" съобщава, че Комисията за защита на потребителя пуска горещ телефон и за търговците. Заедно с телефона ще започне работа виртуален помощник за бизнеса.\"През 1878 година Русия ни помогна да възкръснем\", заявява в интервю за \"Труд\"видният историк - академик Константин Косев. Повод за интервюто е 140-та годишнина от Освобождението на България от османско владичество, която ще честваме на 3 март. ", "date": "2018.02.28", "title": "Акценти в пресата"}
{"url": "http://www.cross.bg/oblastite-varna-byrgas-1568878.html", "text": "/КРОСС/ В 22 области в страната е обявен жълт код за ниски температури. Това показва справка на сайта на Националния институт по метеорология и хидрология (НИМХ) при Българската академия на науките.Предупреждението е в сила за областите: Видин, Монтана, Враца, София-област, София-град, Плевен, Ловеч, Велико Търново, Габрово, Русе, Търговище, Разград, Силистра, Шумен, Добрич, Варна, Бургас, Сливен, Ямбол, Хасково, Кърджали, Смолян. Очаква се минималните температури да са под минус 8 градуса, а максималните под 0 градуса. В областите Силистра, Добрич, Разград, Търговище, Шумен, Варна, Сливен, Бургас, Ямбол, Смолян, Хасково, Кърджали ще вали сняг.Очакваните количества са 10-20 л/кв. м. Ще се образува и нова снежна покривка - 10-20 см, с изключение на южните райони, където снегът ще се примесва с дъжд.За областите по Черноморието е обявен и жълт код за силен вятър над морето и силно вълнение. Вятърът ще духа от североизток, а следобед от северозапад. Средната скорост на вятъра ще бъде 14-18 м/с с пориви до 19.24 м/с. Вълнението на морето ще бъде 4-5 бала.", "date": "2018.02.28", "title": "Жълт код в 22 области"}
{"url": "http://www.cross.bg/park-medikal-bolnitzi-1568884.html", "text": "/КРОСС/ Престижната болнична група „Медикал Парк\" (Турция) стъпва у нас с официално представителство в София. Веригата обединява 30 болници в 17 града, а на 6 март ще открие своя офис и в България, информира Profile International.Всички болници от веригата, която е и първата частна клиника за онколечение в южната ни съседка, работят по международни стандарти, използвайки най-съвременните методи в медицината, допълва Profile.През 1993 г. е създадена първата болница от веригата - високо ниво на обслужване и качество на световен стандарт, но достъпни медицински услуги за всички пациенти от цял свят .Със системата за управление на качеството на Група болници „Медикал Парк\" е изградена на база стандартите за акредитация на Joint Comission International (JCI) и стандартите за качество на Министерство на здравеопазването . Независимо от това дали имат сертификат или не, във всички  болници се прилагат стандартите за акредитация на JCI.През 2008 година болниците  в Анталия, Бахчелиевлер и Гьозтепе заслужиха правото да получат сертификат за акредитация на JCI. С 25 годишната си история най-широко разпространената болнична мрежа в Турция, лекува пациенти от над 90 държави (по данни , само за 2016г. брой чужди пациенти постъпили за лечение са над 50 000) и 10% от населението на Турция . При мозъчна и неврохирургия се използва и уреда за радиохирургия Гама нож.Прословутата с центровете си за трансплантация на органи верига болници „Медикал Парк\"  извършва над 800 трансплантации годишно (по данни от 2017г.) - на бъбрек, черен дроб, панкреас и роговица. От които само за 2017 г. в центровете на „Медикал Парк\"   са извършени 487 бъбречни  и 55 чернодробни трансплантации. Успеваемоста съответно е 98% и 88%.През годините конкретно  болницата „Медикал Парк\" Анталия е била няколкократно №1 в света по брой успешно извършени трансплантации на органи.При бъбречните трансплантации е постигнат резултат с  над 98% успеваемост за първата година след операцията и 96,7% на третата.В „Медикал Парк\" се извършват средно годишно над 600 костномозъчни трансплантации . При нужда за намирането на подходящ донор центровете за трансплантация на „Медикал Парк\" си сътрудничат и с международни банки за костен мозък, акредитирани от Европейската група за костномозъчна трансплантация (EBMT).Болничната верига „Медикал Парк\" е сочена като десета в света сред Най-добрите центровете за хирургия при болеста на Паркинсон (лечение с помоща на невростимулатор) .Турската болница е прословута и с висока успеваемост при инвитро процедурите. Центровете за асистирана репродукция постигат бременност в около 55 -60%  от случаите, 40% от процедурите  с раждане на бебетa (данните са за периода 2011 - 2014 г.при извършени 2584  операции).Болничната верига е също така позната  и сред много български пациенти които предпочитат да извършват интервенции за пластична , реконструктивна и естетична хирургия. ", "date": "2018.02.28", "title": "Световната верига болници MEDİCAL PARK с офис в София "}
{"url": "http://www.cross.bg/sdelkata-tazi-zarkov-1568887.html", "text": "/КРОСС/ „Правителството трябва още днес да даде ясен знак, че не приема сделката на ЧЕЗ, а не да търсят зад нея теории на конспирациите и сценаристи, защото не е БСП тази, която стои зад Гинка Върбакова. Не БСП дава гаранции за тази сделка и не е БСП свързана с офшорни фирми, които искат да завземат една трета от електроснабдяването в България.\" Това каза пред „Нова телевизия\" зам.-председателят на ПГ на „БСП за България\" Крум Зарков.Той препоръча на ГЕРБ да оставят политиканстването след спирането на сделката.„Ако сделката се случи, фирмата която купува ЧЕЗ ще задлъжнее с 500 млн. Има два сценария за покриването на тази сума - или ще идат на гърба на потребителите, или това предприятие ще фалира, с последиците, които ще доведе това за 3 милиона българи\", уточни Крум Зарков.Той припомни, че когато в началото на годината у нас беше чешкият премиер, беше обявено, че една от темите, които той ще обсъжда с българския си колега е - ЧЕЗ. След срещата на двамата премиери, обаче, е нямало никаква информация по темата.„БСП реагира веднага след като ЧЕЗ излезе с прессъобщение, че е избрало за купувач фирмата „Инерком\". Премиерът на Чехия каза, че е шокиран, а нашият заговори за конспирации и сваляне от власт. В момента, ключовият въпрос е, ще я има, или не, тази сделка\", категоричен бе Зарков ", "date": "2018.02.28", "title": "Крум Зарков: Още днес правителството трябва да каже, че не приема сделката за ЧЕЗ"}
{"url": "http://www.cross.bg/beshe-timishoara-iliev-1568885.html", "text": "/КРОСС/ Повечето от българите, изоставени на летището в Тимишоара, вече се прибраха в страната. Част от тях пътуваха с автобус, друга беше върната от специално изпратения за тях  в него обаче нямаше достатъчно места за всички, затова няколко души са останали в Румъния. Засега няма данни какво се случва с тях. Това разказа пред bTV Румен Илиев, който се наложи като организатор на бедстващите.Още в понеделник вечер н след като полетът им от Лондон с нискотарифния превозвач „Райънеър\" не можа да кацне в Пловдив и се озова в Тимишоара.„Преживяването беше кошмарно, бяхме излъгани, подведени\", каза Илиев.По думите му хората са били „нагъчкани\" в неголяма зала, едва десетина души са били настанени в хотел. Нямало достатъчно места дори за сядане, децата плачели, хората не били подготвени за подобна ситуация - нямали леи, нито къде да обменят пари, за да си купят вода и храна. Румънските власти им отпуснали на три пъти ваучери, два пъти по пет евро и веднъж от десет евро, за да могат да пазаруват, но в един момент дори свършила храната в кафенето.„Имаше ескалация, хората искаха да блокират изходите, да пречат на полети\", разказа Илиев.Той и част от пътуващите ще заведат граждански иск „за немалка сума\" срещу „Райънеър\". Във вторник те имат среща с омбудсмана, за да разговарят по въпроса.„Имаше група италианци, която беше настанена в хотел и сутринта беше извозена към съответната дестинация. Ще поискаме сума, която няма да е малка, за да може да послужи за урок, за да не гледа на българите като на хора втора ръка\", заяви Илиев.Междувременно Бойко Христов от ситуационния център на Министерството на външните работи коментира случая пред БНТ.„Второ денонощие работим по сигнала с българите, чийто полет е бил пренасочен и кацнал в Тимишоара. Когато говорим за криза, трябва да говорим трезво. Всеки човек, попаднал в криза, иска нещата да се решат бързо. МВнР се намесва само при наличието на криза\", обяви Христов.„Подобни случаи наблюдаваме в Париж и Рим. Хората са пренасочени и изчакват своите полети. В случая с Тимишоара беше преценено, че няма да бъдат извозени в разумни срокове, затова се намесихме\", коментира Христов.„Ситуационният център не е статичен, поддържаме пряк контакт с консулските служители и дори нашите съграждани. Пътуванията в чужбина се правят на наш риск, но гражданите могат да се обръщат към нашите консулски служби\", допълни служителят на МВнР.", "date": "2018.02.28", "title": "Изоставени българи в Тимишоара: Беше кошмарно"}
{"url": "http://www.cross.bg/dvizhenieto-vsichki-putyvaneto-1568886.html", "text": "/КРОСС/ \"Дунав мост\" при Русе е затворен за МПС над 12 т поради усложнените метеорологични условия на територията на Румъния и поради това се спира движението на моторните превозни средства над 12 т, пътуващи към ГКПП Дунав мост - Русе, информират от Агенция \"Пътна инфраструктура\".Поради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин.Близо 1 500 машини почистват републиканските пътища. Обработката на настилките продължава, за да се осигури безопасността на пътуването при зимни условия. Най-усложнена е обстановката в Североизточна България - в областите Русе, Разград, Добрич и Силистра, и в област Бургас.Заради силен снеговалеж, бурен вятър и снегонавявания е спряно движението по АМ „Тракия\" в участъка от Карнобат до Бургас, а в отсечката между Ямбол и Карнобат е ограничено преминаването на МПС над 12 т. Подбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Ограничено е движението на МПС над 12 т по път I-6 от Твърдица до Бургас.Без ограничение е пътуването по автомагистралите „Хемус\", „Струма\", „Люлин\" и „Марица\".Проходът на Републиката е отворен за всички превозни средства. Затворени за всички МПС са проходите Троянски, Дюлински и Обзорски. За МПС над 12 тона е ограничено преминаването през проходите „Ришки\", Котленски, Айтоски, Петрохан и Шипка, а за камионите над 12 т с ремаркета и полуремаркета през Печинско, Превала и Рожен.Агенция „Пътна инфраструктура\" апелира шофьорите, ако не е спешно пътуването да отложат тръгването си до подобряване на метеорологичните условия в Северозточна България и Бургаска област. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция\". Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.28", "title": "\"Дунав мост\" е затворен за тирове "}
{"url": "http://www.cross.bg/suzdaden-voiina-zimni-1568861.html", "text": "/КРОСС/ 364 г. - Валентиниан I е избран за римски император.1799 г. - Официално е утвърден като град Бърлингтън (Масачузетс).1813 г. - Битка при Лайпциг: В Калиш е сключен съюз между Русия и Прусия, насочен срещу Франция.1838 г. - Обявена е независимостта на Долна (Френска) Канада, дн. Квебек.1838 г. - Създаден е окръг Пойнсет в щата Арканзас, САЩ.1839 г. - Създаден е окръг Джърси в щата Илинойс, САЩ.1870 г. - Османският султан Абдул Азис издава ферман за учредяване на самостойна Българска православна църква под името Българска екзархия.1872 г. - Антим I е избран за пръв екзарх на Българската екзархия.1884 г. - Създаден е Военноморският духов оркестър.1895 г. - Създаден е първият градски парк от европейски тип в България - Аязмото в Стара Загора.1897 г. - Последният монарх на Мадагаскар - кралица Ранавалона III, е екстрадирана на остров Реюнион и Мадагаскар е превърнат във френска колония.1904 г. - Основан е спортен клуб Бенфика Лисабон.1908 г. - Oвдовелият български княз Фердинанд I сключва втори брак - с принцеса Елеонора фон Ройс-Кьостриц.1909 г. - За първи път е отбелязан Международен ден на жената - в САЩ от бившата социалистическа партия в страната.1922 г. - Обединеното кралство приема независимостта на Египет.1925 г. - В Турция кюрдите въстават срещу правителството.1943 г. - Втората световна война: Британски самолети бомбардират Берлин през деня.1947 г. - В Тайван започва 40-годишен период на бял терор, станал причина за смъртта на около 140 хил. души - през 1995 г. денят е обявен за Ден в памет на жертвите.1948 г. - Последните английски войски се изтеглят от Индия.1948 г. - Сформирана е израелската пехотна бригада Голани, известна още и като Бригада № 1.1959 г. - Направен е първият успешен полет от поредицата от американски орбитални ракети-носители Тор-Аджена с извеждането на Дискавърър 1.1960 г. - Закрити са 8-те зимни олимпийски игри в Скуо Вали, Калифорния, САЩ.1966 г. - Край село Павел пада малък метеорит (около 2-3 кг). Това е най-големият метеорит, падал в България.1968 г. - Основан е град Ауровил.1969 г. - Състои се премиерата на българския игрален драматичен филм Танго.1972 г. - Създадена е Автономна област Южен Судан.1974 г. - След седем годишно прекъсване САЩ и Египет възстановяват дипломатическите си отношения.1975 г. - При влакова катастрофа в Лондонското метро загиват 43 души, 20 са ранени.1978 г. - Отворен е за посещение Пантеонът на Възрожденците в Русе.1986 г. - Подписан е Единенят европейски акт в Хага.1988 г. - Закрити са 15-те зимни олимпийски игри в Калгари, Канада.1991 г. - Обявен е краят на първата война в Залива.1994 г. - ЮАР предоставя контрола на анклава Уолфиш Бей на Намибия.1998 г. - Косовска война: Започва конфликтът между албанските сепарати от АОК и югославските сили за сигурност.2000 г. - Групата Oasis издават своя четвърти самостоятелен албум Standing On The Shoulder Of Giants.2004 г. - Над 1 милион тайванци се включват в демонстрацията, наречена 228 ръка за ръка, образувайки 500-километрова жива верига в памет на жертвите от 40-годишния период на бял терор в страната.2008 г. - Избухва пожар във влака София-Кардам, при който загиват деветима пътници.2010 г. - Закрити са 21-те зимни олимпийски игри във Ванкувър, Канада. ", "date": "2018.02.28", "title": "28 февруари в историята"}
{"url": "http://www.cross.bg/tema-zhivo-bulgariya-1568874.html", "text": "/КРОСС/ Тема: Сняг и пътища. На живо от всички проблемни точки в странатаТема: Думи и скандал. Коментар на Валерия Велева и Антоанета ХристоваТема: Разказ от първо лице: как се разви кризата с българите блокирани на летището в Тимишоара? Как реагираха властите и какви са правата на пътницитеТема: На среща при Ахмед Доган. Гост Рамадан Аталай от ДПСТема: Енергийни сценарии. За сделката с ЧЕЗ говори Делян ДобревТема: Политика и туризъм. Министър Николина АнгелковаТема: БНТ с награда за информационни технологии. Всичко за наградите на БАИТТема: Как приключи сагата на Българите, изоставени на летище в Румъния? Разказ на потърпевшитеТема: Какви са правата ни, когато пътуваме със самолет? В студиото - председателят на Комисията за защита на потребителите Димитър МаргаритовТема: Равносметка на зимната олимпиада в Пьонгчанг - защо останахме без медали? Гост - Министърът на младежта и спорта Красен КралевТема: Как се разраства скандалът с ЧЕЗ? Какво си казаха премиерите на България и Чехия?Тема: На живо: Къде обстановката в България остава критична след като се завърна зимата?Тема: Специалният проект на „Тази сутрин\" „Потомците на героите разказват\" - каква е съдбата на оцелелите опълченциТема: В \"Здравей, България\" в сряда водеща тема е високото напрежение във властта заради сделката с ЧЕЗ. В студиото коментира вицепремиерът Красимир КаракачановТема: Политическа буря или токов удар - на живо от парламента говорят Валентин Николов от ГЕРБ и Крум Зарков от БСПТема: В клопката на зимата. На живо: Има ли непроходими пътища и бедстващи хора?Тема: Опустошени плажни ивици по южното Черноморие. За щетите: очаквайте на живоТема: Кошмарна нощ на чуждо летище - ще бъдат ли обезщетени българите, които бяха блокирани в чужбина заради отменени полети?Тема: Столичният зоопарк под карантина. Защо властите убиха над 100 екзотични птици?Тема: Ентусиасти търсят таланти сред деца в риск. Истории от единственото училище за социално слаби ученици у насТема: Звездата от  X Factor и \"Като две капки вода\" Михаела Маринова в колата на Ива и Мон Дьо ", "date": "2018.02.28", "title": "Теми и гости в сутрешните блокове"}
{"url": "http://www.cross.bg/vasiliii-sveti-zhivyal-1568862.html", "text": "/КРОСС/ Свети Василий живял през царуването на иконобореца Лъв Исаврянин. Като оставил света с неговите съблазни, той постъпил в манастир и добродетелно водил монашеско житие.Когато настанало гонение за светите икони, свети Василий мъжествено се съпротивлявал на иконоборците. За това той бил задържан и бил предаден на много мъчения; но въпреки това той отхвърлил еретическото учение на иконоборците и заедно със свети Прокопий отстоявал истината до проливане на кръв. Стъргали цялото му тяло, подобно на преподобния Прокопий; после го затворили в тъмница, където се мъчил дълго време - до смъртта на нечестивия цар.След смъртта на мъчителя преподобният Василий бил пуснат заедно със свети Прокопий и с другите изповедници и живял, както и преди, в постнически трудове, като обърнал мнозина към православната вяра и като ги наставил в добродетелното житие. След няколко години богоугоден живот той се сподобил с блажена кончина и с молитва, благодарност и неизказана радост отишъл при Господа, Когото възлюбил от ранно детство*.* Свети Василий починал около 750 година. ", "date": "2018.02.28", "title": "Преп. Василий изповедник"}
{"url": "http://www.cross.bg/zakonite-po-dobre-nadenichkite-1568863.html", "text": "/КРОСС/ Законите са като наденичките. По-добре да не виждаш как се правят.Ото фон Бисмарк ", "date": "2018.02.28", "title": "Законите са като наденичките. По-добре да не..."}
{"url": "http://www.cross.bg/dvizhenieto-poradi-ogranicheno-1568873.html", "text": "/КРОСС/ Зимната обстановка в страната остава усложнена. Над 900 училища са затворени. Условията за пътуване са влошени, тъй като и през нощта валя сняг над цялата страна.В област Добрич снощи всички пътища бяха затворени с решение на Щаба за изпълнение на Областния план за защита при бедствия.Очакванията на синоптиците са днес студената вълна да отслабне в Югозападна и Централна България.Информация за състоянието на РПМ към 11:00 ч. на 28.02.2018 г.Обстановка /състояние/ по РПМ:2.1. Проходи: 2.1.1. Ограничения за текущия период:- „Айтоски\"- забранен за МПС над 12 т.- „Дюлински\" - забранен за всички МПС;- „Обзорски\" - затворен за всички МПС;- „Пампорово\" - забранен за МПС над 3,5 т; - „Печинско\" - забранен за МПС над 12 т с ремаркета и полуремаркета;- „Превала\" - забранен за МПС над 12 т с ремаркета и полуремаркета;- „Предел\" - отворен за всички МПС;- „Републиката\" - отворен за всички МПС;- „Ришки\" - забранен за МПС над 12 т.;- „Рожен\" - забранен за МПС над 12 т с ремаркета и полуремаркета - „Твърдишки\" - забранен за МПС над 10 т;- „Котленски\" - затворен за МПС над 12 тона;- „Троянски\" - затворен за всички МПС;- „Дюлински\" - затворен за всички МПС;2.1.2. Временни ограничения:2.1.3. Целогодишни ограничения за движение по проходите:- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.- 2.2. Автомагистрали: - А1 „Тракия\": ОПУ Бургас:- Временно се ограничава движението за МПС над 12 т. по АМ „Тракия\" в участъка от Ямбол - Карнобат поради обилен снеговалеж, силен вятър и снегонавявания.- Ограничава се движението за всички МПС по АМ „Тракия\" в участъка от Карнобат до Бургас поради обилен снеговалеж, силен вятър и снегонавявания.- А2 „Хемус\": няма ограничения.- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": няма ограничения.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:ОПУ Видин: няма ограничения.- път І-2 Граница Румъния-Русе-Цар Калоян-Разград-Шумен-Девня-Варна: ОПУ Русе, ОПУ Разград и ОПУ Шумен:- Временно движението по път I-2 Русе - Разград - Шумен е ограничено за МПС над 3,5 тона поради обилен снеговалеж, силен вятър и снегонавявания.- път І-3 Гара Бяла-Плевен-Луковит-Коритна-Ябланица-Ботевград: Област Ловеч, Плевен и Русе: временно е ограничено движението на МПС над 12 тона по път I-3 Ябланица - Плевен - Русе само в посока Русе поради ограничения във вътрешността на страната.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе:Временно се ограничава движението за МПС над 12 т. в двете посоки по път I-5 Русе-Бяла поради обилен снеговалеж, силен вятър и снегонавявания.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:ОПУ Перник: - Временно се ограничава движението за МПС над 12 т двупосочно по път I-6 Перник - ГКПП Гюешево поради обилен снеговалеж, силен вятър и снегонавявания.ОПУ Стара Загора:Временно е ограничено движението за всички МПС по път І-6 в участъка на гр. Мъглиж - гр. Гурково поради обилен снеговалеж, силен вятър и снегонавявания.Обходен маршрут: Стара Загора - Нова Загора - Гурково.ОПУ Сливен: - Ограничено е движението за МПС над 12 т по път I-6 Твърдица - Петолъчката поради обилен снеговалеж, силен вятър и снегонавявания..ОПУ Бургас:- Ограничава се движението за МПС над 12 т по път I-6 п.в. „Петолъчката\" - Бургас поради обилен снеговалеж, силен вятър и снегонавявания.ОПУ Кюстендил:- Временно е ограничено движението за МПС над 12 т по път І-6 само в посока Кюстенил-ГКПП Гюешево от км 19+000 до км 0+000 поради ограничения от страна на Република Македония.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:ОПУ Шумен и ОПУ Силистра:- Ограничено е движението за МПС над 3,5 по път Шумен - Силистра само в посока Силистра поради обилен снеговалеж, силен вятър и снегонавявания.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: ОПУ Добрич: - Временно е ограничено движението за всички МПС по път I-9 Дуранкулак - Варна поради обилен снеговалеж, силен вятър и снегонавявания.ОПУ Варна:- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.ОПУ Бургас:- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.Обходен маршрут: Малко Търново - Обход на Малко Търново;- Временно е ограничено движението на всички МПС през проход Обзорски поради обилен снеговалеж, силен вятър и снегонавявания;2.3. Други въведени извънредни ограничения на движението:ОПУ Благоевград: - Ограничено е движението по път II-84 Разлог - Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;- Временно движението по път III-106 от АМ Струма до граница с Македония е ограничено за МПС над 12 тона.ОПУ Бургас:- Ограничено е движението за всички МПС по път III-906 гр. Варна - Горица затворен за всички МПС поради снегопочистване;- Ограничено е движението за всички за МПС по път III-6009 Миролюбово - Каблешково за всички МПС;- Временно е ограничено движението на всички МПС по път III-908 Варовник - Вълчаново ханче поради обилен снеговалеж, силен вятър и снегонавявания;- Временно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания;- Временно е ограничено движението на всички МПС по път III-539 Дюлино - Русокастро поради обилен снеговалеж, силен вятър и снегонавявания;ОПУ Варна: - Временно е ограничено движението за МПС над 12 т. по път II-29 Варна-Добрич поради обилен снеговалеж, силен вятър и снегонавявания;- Временно е ограничено движението за всички МПС по път III-2901 от Аксаковска панорама до Суворово,поради обилен снеговалеж, силен вятър и снегонавявания.- Временно е ограничено движението на всички МПС по път III-2902 от Аксаковска панорама до Кичево поради обилен снеговалеж, силен вятър и снегонавявания;ОПУ Велико Търново:- Ограничено е движението по път III-405 Алеково - Козловец поради снегонавяване и нулева видимост /въведено в 00:37 ч./.- Ограничено е движението по път III-407 Павел - Совата за МПС над 12 т. поради снегонавяване и нулева видимост /въведено в 00:51 ч./.ОПУ Видин:- Ограничава се движението по път II-11 Дунавци - Арчар за МПС над 12 т. поради обилен снеговалеж- Ограничено е движението по път III-112 Добри дол - Тополовец за МПС над 12 т. поради обилен снеговалеж.- Ограничено е движението по път III-114 Тополовец - Ружинци за МПС над 12 т. поради обилен снеговалеж.- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.- Ограничено е движението по път III-1413 Грамада - Синаговци за всички МПС, поради обилен снеговалеж и снегопочистване. /въведено в 09:26 ч./ОПУ Враца:няма ограничения.ОПУ Габрово: няма ограничения.ОПУ Добрич: - Ограничено е движението за всички МПС по път II-27 Добрич - Владимирово - Бдинци поради обилен снеговалеж и влошени метеорологични условия;- Ограничено е движението за МПС над 3,5 т по път II-27 Добрич - Балчик поради обилен снеговалеж и влошени метеорологични условия.;- Ограничено e движението на МПС над 3.5 тона по път II-29 Генерал Тошево - Кардам, поради снегонавявания и лоша видимост;- Временно е ограничено движението за МПС над 3,5 т. по път II-29 Варна-Добрич поради обилен снеговалеж, силен вятър и снегонавявания;- Ограничено е движението на МПС над 12 т по път II-71 Добрич - Карапелит поради обилен снеговалеж и снегонавявания; - Ограничено е движението на всички МПС по път II-71 Карапелит - Силистра поради обилен снеговалеж и снегонавявания;- Временно движението по път II-71 Добрич - Балчик е ограничено за всички МПС поради обилен снеговалеж, силен вятър и снегонавявания.- Ограничено е движението на МПС над 12 тона по път III-207 Кочмар -Тервел - Силистра поради обилен снеговалеж и снегонавявания;- Ограничено е движението на всички МПС по път III-293 Добрич - Крушари поради обилен снеговалеж и снегонавявания;- Ограничено е движението на всички МПС по път III-296 Генерал Тошево - Каварна поради обилен снеговалеж и снегонавявания;- Ограничено е движението на всички МПС по път III-2077 Кочмар - Тервел - Межден поради обилен снеговалеж и снегонавявания;- Ограничено е движението за всички МПС по път III-2075 Орляк - Зърнево поради обилен снеговалеж и влошени метеорологични условия;- Ограничено е движението за всички МПС по път III-2702 Генерал Киселово - Ведрина - Добрич поради обилен снеговалеж и влошени метеорологични условия;- Ограничено е движението на всички МПС по път III-2903 Генерал Тошево - Росица поради обилен снеговалеж и влошени метеорологични условия;- Ограничено е движението по за всички МПС по път III-2904 Кардам - Дуранкулак поради снегонавявания и лоша видимост- Ограничено е движението за всички МПС по път III-2932 Крушари - Росица поради обилен снеговалеж и влошени метеорологични условия;- Временно движението по път III-7102 Тервел - Ангеларий е ограничено за движение на всички МПС поради обилен снеговалеж, силен вятър и снегонавявания;- Ограничено е движението за всички МПС по път III-7103 Oногур - Телериг - Крушари поради обилен снеговалеж и влошени метеорологични условия;- Ограничено е движението за всички МПС по път III-7105 Добрич - Житница - Балик поради обилен снеговалеж и влошени метеорологични условия;- Временно движението по път III-7106 Карапелит - Кочмар е ограничено за движение на всички МПС поради обилен снеговалеж, силен вятър и снегонавявания;- Ограничено е движението за всички МПС по път III-9002 Балчик - Генерал Тошево поради снегонавявания и лоша видимост- Ограничено е движението за всички МПС по път III-9701 Добрич - Сърнино поради снегонавявания и лоша видимостОПУ Кърджали:- Движение с вериги на всички МПС по път II-58 Комунига-Тополово-Асеновград в участъка с. Комунига - гр. АсеновградОПУ Кюстендил:няма ограничения.ОПУ Ловеч:- Ограничено е движението за всички МПС по път III-358 Шипково - Рибарица, поради обилен снеговалеж и почистване. /въведено в 16:25 ч./;ОПУ Пазарджик: - Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.- Временно движението по път II-84 Разлог - Велинград е ограничено за МПС над 12 т с ремаркета и полуремаркета. Всички останали МПС задължително с вериги. ОПУ Перник: - Временно движението по път III-1801 Перник - Голямо Бучино е ограничено за всички МПС поради снегопочистване. /въведено в 06:59 ч/;ОПУ Плевен:- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./- Движението на МПС над 12 тона се осъществява задължително с вериги на територията на цялата област;ОПУ Пловдив: - Движението на всички МПС по път II-58 Новаково - Кърджали задължително се осъществява с вериги; /въведено в 16:42 ч./- Движението по път III-861 Югово - Лъки се осъществява задължително с вериги за всички МПС поради обилен снеговалеж.- Движението по път III-8611 Белица - Загражден се осъществява задължително с вериги за всички МПС поради обилен снеговалеж.ОПУ Разград: - Ограничено е движението за всички МПС по път II-23 Русе - Кубрат поради влошени метеорологични условия.- Ограничено е движението за МПС над 3,5 т по път II-23 Кубрат - Дулово поради влошени метеорологични условия.- Ограничено е движението за МПС над 3,5 т по път II-49 Разград - Кубрат поради влошени метеорологични условия.- Ограничено е движението за всички МПС по път II-49 Кубрат - Тутракан поради влошени метеорологични условия.- Ограничава се движението по път II-49 Разград - Търговище за МПС над 12 т. поради обилен снеговалеж. - Ограничено е движението за МПС над 12 т по път II-51 Дралфа - Чудомир - Лозница - път I-2 поради влошени метеорологични условия.- Ограничено е движението за МПС над 12 т по път III-204 Разград - Попово поради влошени метеорологични условия.- Ограничено е движението за МПС над 12 т по път III-205 Разград - Исперих поради влошени метеорологични условия.- Ограничено е движението за МПС над 3,5 т по път III-205 Исперих - Стефан Караджа поради влошени метеорологични условия.- Ограничено е движението за МПС над 12 т по път III-206 Пороище - Лозница поради влошени метеорологични условия.- Ограничено е движението за МПС над 3,5 т по път III-702 Пристое - Лъвино поради влошени метеорологични условия.- Ограничено е движението за МПС над 12 т по път III-2001 Ветово - Глоджево поради влошени метеорологични условия.- Ограничено е движението за МПС над 12 т по път III-2002 Цар Калоян - Захари Стояново поради влошени метеорологични условия.- Ограничено е движението за МПС над 12 т по път ІІІ-2003 Дряновец - Сеново поради влошени метеорологични условия.- Ограничено е движението за МПС над 12 т по път III-2004 път I-2 - Балкански - път III-204 поради влошени метеорологични условия.- Ограничено е движението за МПС над 12 т по път III-2005 Самуил - Подайва поради влошени метеорологични условия.- Ограничено е движението за всички МПС по път ІІІ-2102 Черешово - Бисерци поради влошени метеорологични условия.- Ограничено е движението за МПС над 12 т по път ІІІ-2302 Сеново - Просторно поради влошени метеорологични условия.- Ограничено е движението за МПС над 3,5 т по път ІІІ-2305 Исперих - Зебил поради влошени метеорологични условия.- Ограничено е движението за МПС над 12 т по път ІІІ-2306 Тодорово - Къпиновци поради влошени метеорологични условия.- Ограничено е движението за МПС над 12 т по път ІІІ-4902 Побит Камък - Веселец поради влошени метеорологични условия.- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград - /Разград - Дянково/.- Ограничено е движението за МПС над 12 т по път ІІІ-7002 Ясенково - Голям извор поради влошени метеорологични условия.ОПУ-Русе: - Ограничено е движението за всички МПС по третокласната пътна мрежа в област Русе поради влошени метеорологични условия.- Временно е ограничено движението на всички МПС по път II-21 Силистра - Русе поради обилен снеговалеж, силен вятър и снегонавявания.- Ограничено е движението на всички МПС по път II-23 Русе - Кубрат поради обилен снеговалеж и влошени метеорологични условия.- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.- Временно е ограничено движението за МПС над 12 т по път II-54 гара Бяла - Вардим поради обилен снеговалеж, силен вятър и снегонавявания.- Временно движението на МПС над 12 тона по път III-5101 Пет кладенци - Борово  е ограничено поради обилен снеговалеж, силен вятър и снегонавявания.- Временно е ограничено движението на МПС над 12 тона по път III-5201 разклон с. Пиперково - Новград поради обилен снеговалеж, силен вятър и снегонавявания.ОПУ Силистра:- Временно е ограничено движението на всички МПС по път II-21 Силистра - Русе поради обилен снеговалеж, силен вятър и снегонавявания.- Ограничава се движението за МПС над 3,5 т по път II-23 Дулово - Исперих, поради влошени метеорологични условия;- Ограничено е движението на всички МПС по път II-49 Старо село - Кубрат поради влошени метеорологични условия.- Временно е ограничено движението на всички МПС по път II-71 Силистра - Добрич поради обилен снеговалеж, силен вятър и снегонавявания.- Ограничено е движението на всички МПС по път III-205 Тутракан - Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.- Ограничено движението за всички МПС по път III-205 Исперих - Стефан Караджа поради обилен снеговалеж и навявания, като движението се извършва по обходен маршрут Царев дол - Черногор - Главиница - Исперих.- Ограничено е движението на МПС над 12 тона по път III-207 Алеково - Тервел поради обилен снеговалеж и снегопочистване;- Ограничено е движението на МПС над 12 тона по път III-2077 Каблешково - Межден поради обилен снеговалеж и снегопочистване; - Ограничено е движението за МПС над 3,5 т по път III-2305 Конево - Зебил - Вълкан поради обилен снеговалеж и снегопочистване.ОПУ Сливен:- Временно движение по път ІІ-55 Гурково - Нова Загора е ограничено за МПС над 12 т поради обилен снеговалеж, силен вятър и снегонавявания.- Ограничено е движението за всички МПС път III-662 поради нулева видимост и влошена метеорологична обстановка.ОПУ Смолян:- Движението по път II-37 граница ОПУ Пазарджик - Барутин е забранено за МПС над 12 т с ремаркета и полуремаркета;- Движението по път III-197 граница ОПУ Блгагоевград - Девин е забранено за МПС над 12 т с ремаркета и полуремаркета;- Движението по път III-861 Лъки - местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.Обходен маршрут Лъки - Югово - Чепеларе - Рожен и обратно. Движението в района се регулира с пътни знаци.- Ограничава се движението за МПС над 12 т с ремаркета и полуремаркета по път III-866 Девин - Михалково поради обилен снеговалеж- Движението по път III-8631 Момчиловци - проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.- Временно движението на МПС над 12 тона с ремаркета и полуремаркета по път III-864 Проглед - Пампорово - Стойките е ограничено поради обилен снеговалеж, силен вятър и снегонавявания.ОПУ София: - Ограничава се движението по път II-62 Самоков - Дупница - Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.- Ограничава се движението по път III-822 Самоков - Ихтиман поради обилен снеговалеж и снегопочистване. ОПУ Стара Загора: няма ограничения.ОПУ Търговище: няма ограничения.- Ограничава се движението по път II-49 Разград - Търговище за МПС над 12 т. поради обилен снеговалеж.ОПУ Хасково: няма ограничения.ОПУ Шумен: няма ограничения.ОПУ Ямбол: - Временно движението по път II-53 Победа - Челник е ограничено з всички МПС поради обилен снеговалеж, силен вятър и снегонавявания.- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.3. Машини работили по зимното поддържане: 1500 бр.  ", "date": "2018.02.28", "title": "Обстановката в страната остава усложнена (обновена)"}
{"url": "http://www.cross.bg/dimitrov-grigor-malek-1568896.html", "text": "/КРОСС/ Григор Димитров изненадващо отпадна още в първия кръг на турнира в Дубай. Българинът бе поставен под №1 в схемата и бе големият фаворит в турнира, но се видя, че все още не е възстановен от болестта, която не му позволи и да бъде конкурентен на Роджър Федерер на финала в Ротердам и сензационно напусна надпреварата.Това стана след загуба с 6:4, 5:7, 4:6 от 117-ия в света Малек Джазири.\"Има дни като този и ти не можеш да направиш много повече. За съжаление не можах да покажа моята игра и да постигна това, което желаех. Движението ми не беше добро. За момент си помислих, че изпълнявам добре началните удари, но след това отново изгубих ритъм. Отдавам заслуженото на Малек. Той изигра добър мач. Беше силен през цялото време и нямаше какво да губи\", заяви Димитров след мача.", "date": "2018.02.28", "title": "Григор Димитров сензационно падна от 117-ия в света"}
{"url": "http://www.cross.bg/depytat-prof-vodeshta-1568876.html", "text": "/КРОСС/ Менда Стоянова, депутат в 44-ото НС от ГЕРБ, председател на комисията по бюджет и финансиРадина Червенова, журналистка и тв водещаПроф. Матей Матеев, архитектБорис Борисов, изпълнителен директор на \"Доверие-Обединен Холдинг\" АД, член на УС на КРИБСтефан Апостолов, депутат от ГЕРБ в 44-ото НСВенцислав Лаков, журналист, бивш депутатПроф. Иван Сарандев, литературоведМария Силвестър, актриса и тв водещаСашо Камбуров, художникСтоян Цанев, художникЧавдар Кънчев, финансистПроф. Анастас Герджиков, ректор на СУ \"Св. Климент Охридски\"  ", "date": "2018.02.28", "title": "Рождениците на 28 февруари"}
{"url": "http://www.cross.bg/minys-dyha-ymeren-1568877.html", "text": "/КРОСС/ Днес снеговалежите ще спират, най-късно в крайните североизточни райони, а от югозапад и облачността ще се разкъсва. Ще духа умерен до силен вятър от север-северозапад. Остава студено, с максимални температури между минус 7° и минус 2°, малко по-високи в крайните югозападни и югоизточни райони, за София - около минус 3°. Атмосферното налягане ще се повишава и вечерта ще се доближи до средното за февруари. Над Черноморието ще бъде предимно облачно, с валежи от сняг, в южните райони примесени с дъжд, които след обяд ще започнат да спират. Ще духа умерен до силен север-северозападен вятър. Максималните температури ще са между минус 4° и 1°. Температурата на морската вода е 4-5°. Вълнението на морето ще е 3-4 бала.Над планинските масиви на Югозападна България облачността ще се разкъсва и намалява, след обяд до предимно слънчево. В останалите планини все още ще превалява сняг, в процес на спиране, най-късно, вечерта, в Източна Стара планина. Ще духа умерен и силен западен вятър. Температурите още ще се понижат и максималната на височина 1200 метра ще е около минус 7°, на 2000 метра - около минус 13°.", "date": "2018.02.28", "title": "Спират снеговалежите"}
{"url": "http://www.cross.bg/chasa-provede-sofiya-1568875.html", "text": "/КРОСС/ ***София. От 10.00 часа на „Дондуков\" 2 държавният глава Румен Радев ще се срещне с министъра на външните работи на Иран д-р Мохаммад Джавад Зариф.***София. От 13.00 часа в зала „Рубин\" на хотел „Рамада\" президентът ще участва в тържествената част на 31-ото общо събрание на Националното сдружение на общините в България. Брифинг за журналисти с председателя на Управителния съвет /УСБ на НСОРБ Даниел Панов и членове на УС ще се проведе в 12.00 ч. От 17.10 часа Николай Нанков, министър на регионалното развитие и благоустройството и Румен Порожанов, министър на земеделието, храните и горите ще участват в панел 2 на дискусионния форум за актуални проблеми и визия за бъдещите общински проекти.***София. От 9.00 часа Народното събрание ще проведе заседание.***София. От 10.00 часа ще се проведе заседание на Министерския съвет.***София. От 9.30 часа в НДК ще се проведе Неформален съвет по образование, младеж, култура и спорт - \"Култура\". Встъпителни думи ще произнесат министърът на културата Боил Банов, Тибор Наврачич, комисар по образование, култура, младеж и спорт и Петра Камерверт, председател на Комитета по Култура и образование на Европейския парламент. От 13.10 часа ще се проведе пресконференция.***София. От 8.30 часа в София Балкан Хотел заместник-министърът на транспорта, информационните технологии и съобщенията Велик Занчев ще открие първото авиационно събитие от програмата на Българското председателство на Съвета на Европейския съюз „Въздушният транспорт - двигател за просперитет\".***София. От 9.00 часа в зала Витоша на Inter Expo Center, ще започне официалното откриване на 13-а национална конференция по е-Здравеопазване.***София. От 9.00 часа 7 състав на Специализирания наказателен съд ще гледа делото срещу Бойко Б., Емил Б., Емил Д. и др., обвинени в организиране и ръководене на организирана престъпна група.***София. От 9.30 часа 14 състав на Специализирания наказателен съд ще гледа делото срещу Борислав В., Петър А. и др., обвинени в организиране и ръководене на организирана престъпна група.***София. От 9.30 часа 16 състав на Специализирания наказателен съд ще гледа делото срещу Милко М., Росен Д. и др., обвинени в организиране и ръководене на организирана престъпна група.***София. От 9.30 часа в изложбената зала на Държавна агенция „Архиви\" (ул. Московска № 5) ще се проведе възпоменателна конференция, посветена на финландското участие в Руско-турската освободителна война през 1877 -1878 г.***София. От 10.00 часа в зала 5 на „Московска\" 33 в Столична община Екологично сдружение „За Земята\" ще проведе обсъждане с граждани по повод намерението за поемане на общински дългосрочен дълг, свързан с изпълнението на проект за изграждане на инсталация за изгаряне на отпадъци в „Топлофикация-София\" (зад Централна гара).***София. От 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.***София. От 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.***София. От 10.00 часа в Ателието на Регионалния исторически музей - София (пл. \"Бански\" 1) Регионален исторически музей - София организира Ателие \"Мартеничка\".***София. От 11.30 часа в аудиторията на Клиниката по нервни болести на УМБАЛ „Александровска\" ще се проведе пресконференция, на която ще бъдат дискутирани достиженията, както и проблемите, свързани с функционирането на експертните центрове, липсата на медикаменти и недофинансирането на редките болести в България.***София. От 13.00 часа 3 състав на Специализирания наказателен съд ще гледа делото срещу Ивайло Б., молба за изменение на мярка за неотклонение.***София. От 13.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст. и др., обвинени в организиране и ръководене на организирана престъпна група.***София. От 14.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.***София. От 18.00 часа в Галерия „Академия\", ул. „Шипка\" 1, ще бъде представена изложба на дипломираните магистри от Факултет за изящни изкуства - НХА.***София. От 18.30 часа в Биологическия факултет на Софийския университет холандският еко експерт Франк Зандеринк ще представи предимствата на Статут „Див\" за природата и хората на Родопите и България, както и за Европа.***София. От 18.30 часа в Литературния клуб на библиотеката ще бъде представена Екатерина Йосифова - поет на февруари в Столична библиотека.***София. В Техническия университет - София ще се проведат „Дни на отворените врати - 2018\".***София. В Maxi Club (бул. Симеоновско шосе 110) на първото по рода си изложение \"Български традиции на нов глас\" ще бъдат представени модерни дрехи, аксесоари, керамика и бижута с български шевици и нестандартни мартеници от дърво, хартия, кожа, плат, вълна и лего елементи.***Бургас. От 10.30 часа в сградата на Областна администрация - Бургас, етаж I, Сдружение „Зелена Странджа\" започва инициатива за разработване и популяризиране на нов многодневен маршрут през цяла Странджа за пешеходен и велосипеден туризъм, който да обхване възможно повече забележителности и населени места в планината.***Бургас. От 10.30 часа в сградата на Колежа по туризъм Проф. д-р „Асен Златаров\" - Бургас в зала 311 ще се проведат специализирани лекции, свързани с два от най-важните аспекти, които засягат бизнеса днес - дигиталната трансформация и новата европейска регулация GDPR.***Бургас. От 13.00 часа в заседателната зала на Община Бургас ще се проведе пресконференция по повод приключването на проект „Подкрепа в семейна среда за независим живот чрез индивидуален подход\".***Бургас. От 18.00 часа в кв. „Долно Езерово\", ОУ „Христо Ботев\", ще бъде представен патриотичният спектакъл „Време е ... Свобода!\"*** Велико Търново. От 10.30 часа в СУ „Емилиян Станев\" ще се проведе откриване на ново мозаечно платно. От 11.00 часа ще се проведе тържествен концерт за 111-годишнината от рождението на Емилиян Станев и 36-годишнината от основаването на училището.*** Велико Търново. От 11.00 часа в пресклуба на БТА ще се проведе Пресконференция по проект „Съхранена и автентична градска среда на град Велико Търново\".*** Велико Търново. От 11.00 часа в Зала 302 на Общината ще се проведе работна среща - Превантивен център.*** Велико Търново. От 18.00 часа в Голяма зала на Общината ще се проведе среща със Стоянка Мутафова.***Враца. От 10.30 часа в конферентна зала на Община Враца ще се проведе Форум „Карта на времето\"-минало, настояще и бъдеще на библиотеките.***Враца. От 17.00 часа в малка зала на ХГ „Иван Фунев\" ще се проведат XIX Зимни четения - „Глинените съдове в обредния свят на българина\" - Недка Димитрова.***Враца. От 17.30 часа в Регионална библиотека „Хр. Ботев\"- читалня ще се проведе среща с Калин Терзийски.***Враца. От 19.00 часа в камерна зала на ДКТ ще бъде представен спектакълът „Женитба\" от Н. В. Гогол.*** Горна Оряховица./с. Драганово От 16.00 часа в НЧ „Съединение - 1888\" ще се проведе „Мартенска работилничка\" - изработване на мартеници с учениците от ОУ „Климент Охридски\".***Добрич. От 11.30 часа в Народно читалище „Йордан Йовков - 1870 г.\", Зала „Зорница\", ще се проведе „Любовта е...\" - спектакъл по текст на Валери Петров на Театрална студия „Зорница\" при Народно читалище „Йордан Йовков - 1870 г.\" с ръководител Ема Георгиева.***Добрич. От 20.30 часа в Кино клуб „Икар\" ПП ГЕРБ организира безплатната прожекция на премиерния български филм „Привличане\".***Козлодуй. От 11.00 часа в заседателната зала на Община Козлодуй ще се проведе пресконференция по проект: „Обновяване и внедряване на мерки за енергийна ефективност в жилищни сгради в гр. Козлодуй\".***Кюстендил.От 11.00 часа в залата на Административен съд - Кюстендил ще се проведе отчетно събрание.***Кюстендил.От 14.00 часа в залата на Община Кюстендил ще се проведе редовно заседание на Общински съвет.***Монтана. От 11.00 часа пред сградата на Районна прокуратура и съда в град Монтана членове на ЦРОО, СЛРД \"Огоста\", риболовци, ловци от Монтана, Берковица, София, Плевен, Враца, Перник и други се организират на протест пред сградата на Районна прокуратура срещу бракониерството във всичките му форми.***Пловдив. Общинските съветници от ГЕРБ в град Пловдив ще проведат приемни с граждани. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен\" на ул. \"Академик Петър Динеков\" №1А; Георги Василев, от 16 до 18:00 часа в офиса на ГЕРБ в район „Южен\" на ул. \"Академик Петър Динеков\" №1А; Д-р Аргир Аргиров, от 17:30 до 18:30 часа в офиса на ГЕРБ в район „Южен\" на ул. \"Академик Петър Динеков\" №1А; Ани Лафчиева, от 17:00 до 18:30 часа в офиса на ГЕРБ в район „Източен\" на ул. \"Коста Паница\" №5; Емил Русинов, от 17:30 до 19:00 часа в офиса на ГЕРБ в район „Източен\" на ул. \"Коста Паница\" №5.***Пловдив. От 17.30 часа в къща-музей „Иван Вазов\" ще се проведе среща с потомци на опълченци под надслов „Паметта на кръвта е жива\".***Русе. От 12.00 часа в Историческия музей ще бъде открита обновената витрина с мартеници, дарени от Марианка де Монтис***Пазарджик. От 11.30 часа в офиса на ГЕРБ на улица „Екзарх Йосиф\" общинските съветници от ГЕРБ-Пазарджик ще проведат приемни за граждани.***Перник. От 18.00 часа в офиса на ГЕРБ в кметство „Изток\", на улица „Благой Гебрев\" №20, общинските съветници от ГЕРБ Ивайло Богданов и Мирослава Николова ще проведат приемен ден.***Плевен. От 11.00 часа в панорама „Плевенска епопея\" посланикът на Русия в България Анатолий Макаров ще вземе участие в откриване на изложба на литографиите от личната си колекция, посветени на Руско-турската война 1877-1878 години и издадени по време на войната във водещи западни списания.***Пловдив.От 11 часа в Дом на културата „Борис Христов\", Малка конферентна зала, ет.2 ще се проведе пресконференция по повод предстоящото 13-то издание на Международния филмов фестивал „София Филм Фест в ПЛОВДИВ\", който ще се проведе от 15 до 25 март 2018 г. в LUCKY Дом на киното.***Пловдив.От 15 часа в заседателната зала на Община Пловдив ще бъде подписан договорът за обслужване на 13 линии от масовия градски транспорт в града.***Пловдив.От 13.00 часа, пред Института по редки болести в ж.к.\"Тракия\", ул. „Маестро Г. Атанасов\" 22 ( зад Община Тракия) ще бъде отбелязан Международния ден на редките болести, като присъстващите ще се включат в масовото вдигане на ръце, което ще се осъществи по едно и също време в цяла Европа като знак на съпричастност към болните.***Сливен. От 11.00 часа под Стария бряст с информационна кампания, в която се раздават материали за редките заболявания ще бъде отбелязан Световният ден на хората с редките болести. Точно в 13. 00 часа всички участници ще пуснат в небето балоните на надеждата и ще вдигнат ръце в знак на съпричастност.***Сливен. От 18.30 часа в зала „Сливен\" ще се проведе втори концерт за юбилея на Добри Селиминовски.***Смолян. От 18.30 часа в НЧ „Христо Ботев-1871\" - Смолян ще се проведе „Фолклорна палитра\" - концерт с участието на фолклорните формации при читалището.***Стара Загора. От 16.00 часа в Оперен театър известният български художник Иван Яхнаджиев ще проведе занимание по рисуване за деца.***Стара Загора. От 17.00 часа в Оперен театър ще бъде представена изложба от картини на Концертен комплекс \"България\".***Стара Загора. От 19.00 часа на сцената на Държавна опера-Стара Загора ще се състои премиерата на балета „Фантастичното дюкянче\" по музика на Джоакино Росини/ Оторино Респиги.***Стара Загора. От 19.00 часа в Драматичен театър ще бъде представена постановката „Цар последен\" от Райна Томова.***Хасково. От 11.00 часа във фоайето на Областна администрация Хасково ще се проведе благотворителен базар за мартеници „Мартеничка с кауза\".***Шумен. От 13.00 часа пред сградата на областна администрация ще бъдат пуснати в небето разноцветни балони в знак на съпричастност с хората с редки заболявания. ", "date": "2018.02.28", "title": "Събитията в страната на 28 февруари"}
{"url": "http://www.cross.bg/boiichev-durzhavata-borisov-1568895.html", "text": "/КРОСС/ „Как може да има доверие в една институция, която с гласуването си, отхвърли да се занимава с най-големия проблем в държавата. Очаквах от председателя на Народното събрание да подкрепи искането ни\". Това обяви от парламентарната трибуна зам.-председателят на ПГ на „БСП за България\" Жельо Бойчев визирайки сделката за ЧЕЗ.В началото на днешното заседание на Народното събрание левицата внесе предложение за изслушване на премиера Бойко Борисов за случая с ЧЕЗ, което обаче бе отхвърлено от мнозинството.\"Какво трябва да се случи в държавата, какъв по-голям скандал трябва да стане, за да дойде Бойко Борисов в парламента\", попита Бойчев и припомни, че вчера Борисов даде пресконференция, в която обяви, че някой клати държавата и иска правителството да бъде свалено.„Вчера той в коридорите на българския парламент, каза, че има заговор и се готви преврат срещу правителството\", допълни социалистът.Явно скандалът с ЧЕЗ не ви интересува, затова няма как да обясните мълчанието си досега\", обърна се Бойчев към управляващите.  ", "date": "2018.02.28", "title": "Бойчев: Какво трябва да се случи в държавата, за да дойде Борисов в парламента?"}
{"url": "http://www.cross.bg/sobchak-izbori-kseniya-1568898.html", "text": "/КРОСС/ Опозиционният лидер Алексей Навални, крайният критик на Владимир Путин - Михаил Ходорковски и новото попълнение в руската политика и кандидат за президент на предстоящите избори Ксения Собчак се обединяват в Санкт Петербург и готвят съвместен проект за местните избори през 2019 година в Русия, пише вестник „Независимая газета\".През април общинските депутати и активистите от Санкт Петербург започват срещи по обмяна на опит. В старата столица опозицията се надява да повтори успеха от 2017 година и да вкара в районните съвети няколкостотин независими от властта представители.По информация на „Независимая газета\" за съвместни действия са се договорили представители на различни партии, включително и на Алексей Навални, Михаил Ходорковски и Ксения Собчак. Проектът се надява да привлече минимум две хиляди потенциални кандидати.", "date": "2018.02.28", "title": "Опозиционерите в Русия се обединяват"}
