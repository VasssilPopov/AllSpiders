{"url": "http://www.cross.bg/pargov-dulg-vustanie-1584580.html", "text": "/КРОСС/ Куражът да се противопоставиш на фашизма е геройство, което заслужажава преклонение. На този ден преди 95 години избухва първото антифашистко въстание в Европа - Септемврийското въстание от 1923 година. Това написа във Фейсбук лидерът на БСП - София Калоян Паргов.Жестокостта при потушаването му е пример за бруталност, която намира творчески прочит от Гео Милев, Антон Страшимиров, Никола Фурнаджиев, Асен Разцветников, Иван Милев и други.Според Паргов наш дълг е днес да помним историята и да браним истината.„Фашизъм в България е имало и наш дълг да се противопоставим на това да не се повтори\", категоричен е лидерът на столичните социалисти.„Тази вечер няма да има заря, но всеки от нас може да застане за минута в памет на саможертвата на героите от Септемврийското въстание\", призова Паргов. ", "date": "2018.09.23", "title": "Калоян Паргов: Фашизъм в България е имало и наш дълг да се противопоставим на това да не се повтори"}
{"url": "http://www.cross.bg/razpoznavane-intelekt-danni-1584563.html", "text": "/КРОСС/ В сегашния си вид обучението на изкуствения интелект е дълъг и сложен процес, който изисква огромни бази данни, анализи и специален подход. Учени от Масачузетския технологичен институт обаче разработват изкуствен интелект, който може да се обучава като малко дете - с описание на глас, съобщава самият институт в сайта си. Алгоритъмът може да разпознава обектите в дадена снимка, само с помощта на гласово описание на кадъра от потребител. При това системата сравнява в реално време снимката и говора, като веднага маркира обектите, които смята, че е разпознала правилно. На практика алгоритъмът обединява разпознаване на обекти в изображения и гласово разпознаване в едно цяло. При това не се нуждае от готова база данни, а се научава единствено от аудио записи и снимки, като сравнява думите и обектите.Този подход спестява много часове труд в създаването на правилна и добре структурирана база данни, което обикновено се прави ръчно. Новата технология няма нужда от това, като създава и нови възможности за развитие на гласовото и визуалното разпознаване. Разбира се, всичко това е за в бъдеще. Сега системата може да разпознава само няколкостотин думи и обекта.\"Искахме да направим гласово разпознаване, което е по-натурално, използва допълнителни сигнали и информация, които хората използват, но алгоритмите за машинно обучение не разбират. Затова взехме подхода сякаш се разхождате с малко дете и му описвате заобикалящия ви свят\", коментира Дейвид Харуот, съавтор на проекта.Една потенциална полза от технологията е създаване на много по-точни услуги за превод от един език на друг. Учените смятат, че по света се говорят около 7000 езика, но само около 100 от тях имат достатъчно информация, за да могат да се използват от сегашните системи за превод. Новата технология потенциално ще може да научава как различните езици описват едни и същи снимки. Това ще е достатъчна база за превод и от един език на друг. ", "date": "2018.09.23", "title": "Нов изкуствен интелект може да се учи с глас като дете"}
{"url": "http://www.cross.bg/leva-signalut-podaden-1584575.html", "text": "/КРОСС/ Сума от 20 000 лева е открадната от магазин на голяма търговска верига в Асеновград в събота. Сигналът е подаден тази сутрин.От МВР уточниха за NOVA, че няма насилие над персонала, няма и следи от разбиване.Сигналът за липсата на парите е подаден от служител на частна охранителна фирма след ревизия в края на смяната. По случая тече разследване. ", "date": "2018.09.23", "title": "Търсят 20 000 лева, откраднати в Асеновград"}
{"url": "http://www.cross.bg/sopot-myasto-zagina-1584581.html", "text": "/КРОСС/ Моторист загина на място при тежък пътен инцидент край Сопот. От вчера подбалканския град е домакин на традиционен Мотосъбор. Очевидци разказаха, че са видели рокера да кара на задна гума движейки се в посока от Сопот към Анево. Тогава идващия насреща джип му отнел предимството. Мотористът искал да завие в пресечката към местността Аневско кале, изгубил контрол и идващия насреща бус го връхлетял. Движението беше затруднено и се осъществяваше само в едната лента. На място пристигнаха служители на РПУ-Карлово, за да регулират движението. По случая е образувано досъдебно производство.", "date": "2018.09.23", "title": "Моторист загина на място при тежък пътен инцидент край Сопот "}
{"url": "http://www.cross.bg/mlyako-momchilovtzi-kralitza-1584578.html", "text": "/КРОСС/ Любослава Аспарухова от Благоевград е новата „Мис Родопи\" - Кралица на киселото мляко. Тя беше избрана на  четвъртия българо-китайски фестивал  в родопското село Момчиловци. Новата Кралица на млякото получи короната от миналогодишната победителка в конкурса - Славена Георгиева, а ваучерът от 3000 лева бе връчен на победителката от Ли О Пин - изпълнителен директор на корпорацията, която произвежда кисело мляко с малката \"Момчиловци\" в Китай. Победителката и нейните три подгласнички ще получат възможността да посетят Китай по програмата за популяризиране на киселото мляко и неговите уникални качества.", "date": "2018.09.23", "title": "В Момчиловци избраха Кралица на киселото мляко"}
{"url": "http://www.cross.bg/trafikut-avtomobili-gurtziya-1584577.html", "text": "/КРОСС/ Интензивен е трафикът на излизащите от страната автомобили по граничните пунктове с Гърция, съобщават от Гранична полиция. Засилено е движението и на тежкотоварните автомобили на Дунав мост - Видин. По границите  със Сърбия,  Македония и Турция трафикът е нормален.  ", "date": "2018.09.23", "title": "Интензивен е трафикът по граничните пунктове с Гърция"}
{"url": "http://www.cross.bg/yotsun-velikobritaniya-predi-1584576.html", "text": "/КРОСС/ Правителството на британския премиер Тереза Мей ще падне точно преди излизането на Великобритания от ЕС.Това заяви днес заместник-председателят на опозиционната лейбъристка партия Том Уотсън.Според него предсрочните избори може да съвпаднат по време с „Брекзит\".Великобритания трябва да напусне Европейския съюз до 19 март 2019 година.Уотсън каза още, че ако членовете на лейбъристката партията подкрепят на годишния конгрес в Ливърпул идеята за втори референдум за „Брекзит\", ще бъде трудно за партийното ръководство да я игнорира. ", "date": "2018.09.23", "title": "Уотсън: Правителството на Мей ще падне точно преди „Брекзит”"}
{"url": "http://www.cross.bg/tzerkovski-zatvorenite-karnobat-1584579.html", "text": "/КРОСС/ Тази вечер ще бъде отворен винзаводът в село Церковски. Фабриката за спиртни напитки в Церковски и заводът за бутилиране във Венец остават запечатани за още един ден. Това реши Районният съд в Карнобат за затворените от Агенция „Митници\" алкохолни фабрики, предаде кореспондентът на bTV в региона.По-рано днес служители на затворените обекти, свързвани с бизнесмена Миню Стайков, опитаха саморазправа с митническите служители.Работниците, които са на смяна, дойдоха в завода, но не започнаха работа. Те скандираха: „Искаме заплати! Отворете ни завода!\". Напрежението ескалира и се пренесе към митническия екип.„Искаме митничарите да не стоят, а да тръгнат да събират доказателства, защото няма такива! Ние сме затворени с едно телефонно обаждане!\", категоричен беше Динко Христов, главен механик.Докато край гарата жандармерия охраняваше жп линията, за да не бъде блокирана отново, протестиращите се преместиха на пешеходните пътеки в Карнобат.На извънреден брифинг Агенция „Митници\" оповести откритите доказателства. Разпространи и видео с нелегално монтирано устройство във фабриката за производство на спиртни напитки в Церковски. ", "date": "2018.09.23", "title": "Съдът реши: Тази вечер отварят винзавода в село Церковски"}
{"url": "http://www.cross.bg/prodyktzii-zhivot-otkradnat-1584571.html", "text": "/КРОСС/ Сериалът \"Откраднат живот\" се класира в топ 3 на сериалите с най-добър сценарий на фестивала \"Медиамикс\" в Солун. В надпреварата участваха телевизионни продукции от целия свят, съобщи Нова тв. За традиционните награди \"Златен чадър\" се бориха и още родни продукции. Сред тях шоуто \"Като две капки вода\" и онлайн сериалите \"Следвай ме\" и \"Килерът\". Фестивалът \"Медиамикс\" се провежда за 24-та поредна година. Събитието събира на едно място десетки от най-популярните продуценти, актьори и медийни експерти на Балканите.„Много сме щастливи че бяхме номинирани. Радваме се, че се появяваме на пазара - забелязаха ни в голямото европейско телевизионно кино\", сподели Христина Апостолова.„Щастливи сме, че сме тук. Искам да благодаря на целия екип на сериала и на NOVA. Искам да изиграя още и още. Най-важната част от нашата работа е да надграждаме това, което са ни постлали, слава Богу приятно, сценаристите. Разочарован съм от това, което успяваме да съсипем, защото ние актьорите често съсипваме хубавия сценарий\", каза Юлиан Вергов.„Всичко започва от хартията, но това, което е много важно, е, че \"Откраднат живот\" е ежедневен сериал и се съревноваваше със седмични сериали, най-добрите европейски продукции. Това да бъдем номинирани в топ 3 е невероятно постижение\", каза Иван Спасов. ", "date": "2018.09.23", "title": "\"Откраднат живот\" в топ 3 на фестивал в Солун"}
{"url": "http://www.cross.bg/gorski-banya-karlovo-1584582.html", "text": "/КРОСС/ Голям пожар се разрази в късния следобед край град Баня. Пламъците обхванаха площ над 500 дка горски фонд и частни ниви следобяд. В момента пожарът е овладян, каза директорът на ДГС Карлово Златю Кличев пред KarlovoPress и допълни, че горски служители ще останат тази нощ на място, за да следят да не се възпламенят отново тлеещи огнища.Пожарът обхвана над 90% горски фонд и около 10% частни ниви между населените места Бегунци и Баня.В потушаването на пламъците участваха три екипа на пожарните служби в Карлово и Пловдив, както и 25 горски служители от Карлово. Заради силния вятър тяхната работа бе затруднена. На местата, където не можеше да стигне противопожарната техника се наложи екипите да използват отново подръчни материали като пръскачки и лопати.Директорът на горското стопанство посочи, че най-вероятно причина за възникването на пожара е човешка небрежност. Предполага се, че огненият ад е възникнал от запалени лозя в карловското село Бегунци. ", "date": "2018.09.23", "title": "Пожар  обхвана 500 декара гори и лозя край град Баня, Карловско"}
{"url": "http://www.cross.bg/sofiya-platnoto-dvyposochno-1584564.html", "text": "/КРОСС/ От понеделник се въвежда ограничение на скоростта до 90 км/ч по АМ \"Тракия\" в участъка Чирпан-Стара Загора от км 168 до км 208, съобщиха от пресцентъра на Агенция \"Пътна инфраструктура\". Причината за това са неравности на пътната настилка, необходимо е шофьорите да се движат с повишено внимание и съобразена скорост през почивните дни.Отново на \"Тракия\" поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември ще има две ленти за София и една лента за Бургас.Шофьорите да се движат с повишено внимание в участъка между Ихтиман и тунел \"Траянови врата\" от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. Ремонтни дейности се извършват и на моста над р. Елшишка при 89-ти км на АМ \"Тракия\". Движението се осъществява двупосочно в платното за Пловдив. Шофьорите могат да използват алтернативни маршрути.За пътуващите от София към Пловдив отбиването е при пътен възел \"Церово\" на АМ \"Тракия\" по път Виноградец - Карабунар - Злокучене - Септември, път Лозен - Звъничево - Пазарджик - Мало Конаре - Говедаре, път с. Цалапица до пътен възел \"Цалапица\" на АМ \"Тракия\", и обратно за идващите от Пловдив към София;В понеделник за улеснение на трафика, в края на трите почивни дни, ще има две ленти за София на автомагистрала \"Хемус\" в участъка с виадуктите, които се ремонтират на територията на Софийска област. В момента на \"Хемус\" се ремонтира долното строене на 4 виадукта - при 19-ти км (виадукт \"Потоп\"), 33-ти км (съоръжението при тунел \"Витиня\"), при 36-ти километър (виадукт \"Коренишки дол\") и при 51-ви км (виадукт \"Разлив\"). На съоръжението при 9-ти км (в района на с. Яна) се подменят дилатационните фуги. Поради това движението се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика на 24 септември ще има две ленти за София и една за Варна.Заради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел \"Витинска река\" по път София - Ботевград и път Околовръстен път на Ботевград, след което се връщат обратно на АМ \"Хемус\" при 47-ми км при пътен възел \"Ботевград\" и обратно.Строително-монтажни работи се извършват и на две мостови съоръжения на АМ \"Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен. За улеснение на трафика през Владая - по път Е-79, на 24 септември от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".Утре, от 14:00 ч. до 20:00 ч., се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата.", "date": "2018.09.23", "title": "Засилен трафик, тапи и задръствания по пътищата"}
{"url": "http://www.cross.bg/bulgarin-arestyvan-v-surbiya-sled-katastrofa-s-zhertva-1584570.html", "text": "/КРОСС/ Полицията в Сърбия е арестувала българин след катастрофа на магистралата Ниш-Белград, при която загина 69-годишна жена, съобщава БТА.Българинът е на 58 години и е в ареста за 48 часа, след което ще бъде отведен за разпит в прокуратурата.Жената е шофирала друга кола. Автомобилът излетял от пътя и се преобърнал върху покрива си, след което отзад го ударила колата, управляван от българския гражданин.Линейка от Ниш откарала жената в Спешния център в града, но въпреки усилията на лекарите да я спасят, тя починала от нараняванията си. ", "date": "2018.09.23", "title": "Българин арестуван в Сърбия след катастрофа с жертва"}
{"url": "http://www.cross.bg/iran-napadenieto-ahvaz-1584565.html", "text": "/КРОСС/ Иранските власти привикаха дипломатическите пратеници на Холандия, Дания и Великобритания заради нападението срещу военния парад. Тези страни бяха обвинени, че приютяват на своя територия ирански опозиционни организации, предаде иранската осведомителна агенция ИРНА, цитирана от Ройтерс.Етническо арабско опозиционно движение на име Национална съпротива \"Ахваз\", което иска създаването на отделна държава в богатия на петрол район Хузестан, пое отговорност за нападението. Някои от представителите на етническите сепаратистки движения в Иран се намират в европейските страни.Говорител на иранското министерство на външните работи заяви, че Техеран \"е поискал от тези правителства да осъдят нападението и да екстрадират в Иран свързаните с него хора, за да бъдат изправени на съд\".\"Неприемливо е, че тези организации не се обявяват за терористични от ЕС, стига да не са извършвали терористичен акт в Европа\", каза говорител на иранското министерство на външните работи.Генералният секретар на ООН Антониу Гутериш изрази съболезнования във връзка с нападението в Иран, предаде ТАСС, като се позова на съобщение на неговия говорител. \"Генералният секретар осъжда днешното (вчерашното) нападение в град Ахваз в Югозападен Иран, в резултат на което, както бе съобщено, са загинали много хора, включително деца. Той изразява съболезнования на семействата на жертвите и правителството, както и на иранския народ\", заяви говорителят. Той допълва, че Гутериш пожелава скорошно възстановяване на ранените.Терористичният акт в Ахваз е \"отговор на победата в Сирия и отказа на Иран да се подчини на американския диктат\", заяви ливанската шиитска партия Хизбула в разпространено чрез телевизията \"Ал Манар\" изявление, цитирано от ТАСС.В него се подчертава, че силите стоящи зад организирането на терористичния акт в Ахваз, са се стремяли \"да дестабилизират ситуацията в Иран и да отслабят вътрешния фронт\". Такава цел, както се отбелязва в изявлението, \"преследват САЩ, които въведоха едностранни санкции срещу Иран и се опитват да установят икономическа блокада\".Бойците на Хизбула воюват на страната на сирийската армия.Междувременно американските власти осъдиха нападението срещу иранския военен парад, предаде Асошиейтед прес. \"САЩ осъждат всички актове на тероризъм и загубата на живота на невинни\", заявиха те.Говорителка на Държавния департамент също така изрази подкрепа за \"иранския народ\" след вчерашното кръвопролитие в град Ахваз в богатия на петрол Югозападен Иран. Това беше терористичният акт с най-голям брой жертви в Иран за последното близо десетилетие, отбелязва Асошиейтед прес. \"Заставаме до иранския народ срещу бича на радикалния ислямски тероризъм и изразяваме съчувствие (към иранския народ) в този ужасен момент\", заяви говорителката. ", "date": "2018.09.23", "title": "Иран привика европейски дипломати заради кървавия атентат "}
{"url": "http://www.cross.bg/gradysa-vyaturut-temperatyri-1584572.html", "text": "/КРОСС/ Преди обяд атмосферното налягане ще се понижава и ще е по-ниско от средното за септември, а след пладне - от запад ще започне бързо да се повишава. През нощта ще бъде ясно. Ще се усили вятърът от юг-югозапад. Минималните температури ще бъдат високи - между 14 и 19 градуса, сочи прогноза на НИМХ БАН.Утре преди обяд ще е предимно слънчево. Ще продължи да духа югозападен вятър и повишението на температурите ще продължи. Около и след обяд най-напред в Северозападна България вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. До вечерта и в Източна България вятър ще се обърне от северозапад. По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици.Към 15:00 ч. температурите ще бъдат в широк интервал от 18-20 градуса в северозападните райони до 32-34 градуса на места в източната половина от страната.Над Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. Максималните температури на въздуха ще бъдат 28-32 градуса. Температурата на морската вода е 24 градуса. Вълнението на морето ще бъде 2-3 бала.В планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23 градуса, на 2000 метра - около 14 градуса.Във вторник времето ще остане доста динамично, ветровито и с рязко понижение на температурите. Студеният въздух ще обхване страната. Дневните температури няма да надхвърлят 15-20 градуса. Облачността ще е променлива. Само на отделни места преди обяд, главно в източните райони, все още ще превалява дъжд.През нощта срещу сряда вятърът временно ще отслабне, в котловините на Западна България ще стихне и сутринта ще има условия за слаби слани - минималните температури ще са между 4 и 9 градуса, по Черноморието до 12 градуса. В Източна България вятърът ще се ориентира от север-североизток.В сряда облачността ще е променлива. Дневните температури ще са между 14 и 19 градуса.", "date": "2018.09.23", "title": "С какво време ще започнем новата седмица? "}
{"url": "http://www.cross.bg/petkov-mini-predlozhenieto-1584574.html", "text": "/КРОСС/ В процес на реализация е едно от най-скандалните решения в българската енергетика от 90-та година насам - предложение за обединяване на АЕЦ „Козлодуй\" и държавните „Мини Марица-изток\" в едно дружество. За това алармира лидерът на АБВ Румен Петков на пресконференция в Плевен. По думите му предложението е направено от името на Българския енергиен холдинг  и неговият изпълнителен директор Петьо Иванов и вече веднъж е обсъждано в министерството на енергетиката. Според Петков предложението е скандално, защото е в състояние да съсипе в стопански и финансов план едно от най-силните енергийни дружества в Европа - атомната електроцентрала в Козлодуй.  „Състоянието на мини „Марица-изток\" е тревожно от години. Към момента финансовата задлъжнялост на държавното дружество надхвърля 830 милиона лева. Политиката на Европейската комисия за гарантиране на екологичната сигурност включва постоянно увеличаване на таксите за вредните емисии, които се плащат, а при нас основния финансов ресурс, който трябва да отделяме за плащането на тези финансови задължения и екологични такси е „Мини Марица-изток\", посочи той.  „През тази година таксите са в порядъка на 17-20 долара на тон. Един мегават при производството си изпуска в пространството между 1,3 до 1,5 тона въглероден двуокис. Т.е.  вредната емисия, която плащаме за един мегават отива на 20 и няколко евро в този момент\", допълни Румен  Петков. По думите му през следващата година се предвижда да се плащат 25 евро, което означава сериозно завишаване, а това на свой ред поставя „Мини Марица-изток\" в особено тежко състояние, тъй като себестойността на производството на един мегават няма да може да покрие таксата, която трябва да бъде плащана за парниковите емисии. „От друга страна АЕЦ „Козлодуй\" към момента има 300 милиона печалба, след като е платила ядреното си гориво и отвозването му обратно в Русия. След като е заплатила всички задължения по удължаване живота на двата реактора и след като за своя сметка извършва цялостния ремонт, реконструкция и поддръжка на съоръженията си\", посочи председателят на АБВ. Според него  този,  който замисля този нелеп и престъпен към енергийната ни сигурност акт за сливане на двете предприятия ще съсипе атомната електроцентрала в Козлодуй.  „Ние от АБВ настояваме първо да се даде публичност на този процес, да се знаят неговите автори, а не той да се прави зад гърба на обществото, а вероятно и зад гърба на правителството. И второ - процесът трябва да бъде спрян веднага. Другото е престъпление към енергийната сигурност на България\".Румен Петков добави, че страната ни е пропуснала 20 години в развитието на нашата енергийна система и днес първи блок на АЕЦ „Белене\" можеше вече да е в експлоатация, а пред пуск щеше да е втори блок.„Второто ни настояване е правителството и Народното събрание да набележат хронограма по довеждане на процедурата до краен резултат с определяне на стратегически инвеститор и рестартиране на проекта Белене\", заяви той и припомни, че всички негативни внушения за газовите връзки в Европа и за изграждането на нови ядрени мощности са дълбоко престъпни към българския национален интерес. По думите му в това престъпление участваха български политици.„Ние от АБВ извадихме поименно хората, които обясняваха как няма да се състои „Турски поток\", как няма да има такава връзка, как ние ще си взимаме газ от трети източници. Сега „Турски поток\" е пред пускане. В резултат на което ние ще си купуваме руска газ от Турция, което ще оскъпи при всички случаи ценообразуването и за бита и за икономиката в България. Не бива да допускаме това нещо да се развива и на територията на атомната ни енергетика. За това ние от АБВ искаме публичност на процеса. Искаме да се знаят авторите на предложението за сливане на двете дружества,  искаме да им се потърси административна и управленска отговорност. Искаме виновните  да бъдат отстранени веднага от управлението на БЕХ  и на енергетиката като цяло\".Според Петков ръководството на АЕЦ Козлодуй се противопоставя на такъв проект, но в Народното събрание, неясно защо, никой не поставя този въпрос и това е абсурдно.", "date": "2018.09.23", "title": "Р.Петков: Реализира се скандален проект за обединяване на АЕЦ “Козлодуй” и мини „Марица-Изток“"}
{"url": "http://www.cross.bg/bregovich-goran-plovdiv-1584559.html", "text": "/КРОСС/ Уникален двучасов лайв под звездите очаква всички почитатели на великия Горан Брегович и неговия прочут \"Оркестър за сватби и погребения\" на концертите му в Пловдив. С близо 120 минути луди балкански ритми звездата обещава да зарадва родната публика на 26 и 28 септември в Античния театър в града под тепетата.За невероятното балканско шоу световноизвестният гений ще дойде у нас с най-добрите музиканти от легендарния му оркестър, както и изключително талантливите български певици - сестрите Людмила и Даниела Радкови. Заедно ще изпълнят най-доброто от златния си репертоар през годините - емблематичните хитове като: \"Аризонска мечта\", \"Месечина\", \"Калашников\", \"Буба Мара\" и още много други.Best Of концертът на Горан Брегович е на 28 септември 2018 г. от 20:00 часа в Античен театър Пловдив. Билетите за концерта са на цени от 40 до 60 лв. и могат да бъдат закупени в мрежата на Eventim в цялата страна ", "date": "2018.09.23", "title": "Уникален двучасов концерт под звездите очакват почитателите на Горан Брегович"}
{"url": "http://www.cross.bg/vkontakte-hitler-konkyrsa-1584560.html", "text": "/КРОСС/ В руския еквивалент на Фейсбук - ВКонтакте са се появили страници, популяризиращи конкурс за красота - „Мис Хитлер 2018\". След като израелски власти за медиен контрол сигнализират, всички страници, даващи гласност на този конкурс в руската социална мрежа са изтрити.За конкурса са търсени „чистокръвни\" бели жени, които „обичат и почитат\" лидера на нацисткия режим по времето на Третия райх - Адолф Хитлер, пише изданието . Една от най-популярните страници, свързани с конкурса „Мис Хитлер 2018\"- „Красотата на хитлеристката култура\", се появява в началото на септември. В нея жените, отговарящи на критериите, са насърчавани да пращат снимки, на които до тях има свастики и други отличителни символи на нацизма, или на които изпълняват нацисткия поздрав и участват в неонацистки мероприятия.Според изданието една от страниците, която вече е изтрита, е гласяла:„Промотираме хитлеристката култура, насърчаваме комуникацията в хитлеристкото общество, изчистваме имиджа на Адолф Хитлер, показваме красотата на хитлеристката култура и защитаваме жените\".Сигнал на нюйоркската медийна и технологична компания Vocativ подтиква централата на израелската медийна компания Hadashot да се свърже с администраторите на ВКонтакте. Hadashot публикува становище по темата във Фейсбук, в което твърди, че страницата във ВКонтакте е „част от мрежа от хиляди нацистки симпатизанти по целия свят\" и че в конкурса е участвала и американка с псевдонима „Сестра Хатчет\", която е член на Американското национално социалистическо движение, водено от идеята, че само „чистокръвните бели\" трябва да имат право на американско гражданство.След подадените сигнали до 17 септември всички страници, популяризиращи конкурса и идеите му, са изтрити от администраторите на ВКонтакте.Не за пръв път в руската социална мрежа се появяват подобни конкурси. През 2014 г. Vocativ подава сигнал за конкурс „Мис Остланд 2014\", в който „Остланд\" се свързва с нацисткия режим и геноцида на евреите в прибалтийските страни и Източна Европа. Страницата, популяризираща конкурса, събира над 10 000 последователи, преди да бъде свалена от ВКонтакте.Също както през тази година, така и през 2014 г. гласността на проблема довежда до изтриването на още десетки други неонацистки страници. И въпреки това фактите сочат, че тези общества откриват начин да се върнат и да продължат започнатото.https://www.timesofisrael.com/russian-social-network-hosts-miss-hitler-beauty-pageant/ ", "date": "2018.09.23", "title": "В руска социална мрежа се появи конкурс \"Мис Хитлер 2018\""}
{"url": "http://www.cross.bg/ministur-abizov-valentina-1584561.html", "text": "/КРОСС/ Михаил Абизов е един от най-сексапилните руски политици. Приближеният на Владимир Путин бивш министър без портфейл е женен за стюардесата Валентина Григориева.Той е на 46 години, а красавицата - на 28 години.Още през 2016 г. тогавашният министър се развежда с жена си.Родена в област Мурманск Валентина Григориева става втората най-красива на местния конкурс през 2009 и финалист на четвъртия сезон на риалити шоуто \"Топ Модел на Русия\" (2012 г.). В анкетата, 22-годишната участничка тогава съобщава, че работи в увеселителен парк и живее с мъж доста по-възрастен от нея, който отдавна я ухажва.\"Днес тя е стюардеса на Аерофлот в бизнес класа, и участва в рекламни кампании.В конкурсите за красота Валентина участва заедно със сестра си Катя Григориева, която стана модел на световно ниво и ангел на \"Виктория'с сикрет\".Таблоиди съобщават, че богатият министър, се е влюбил във Валентина заради нейна снимка на плажа и после намерил телефона й.Абизов не е министър от май, но това не значи, че излиза от политиката.Появиха се слухове, че е избягал в Италия, защото е бил заплашен от наказателно преследване заради кражба на 1,3 милиарда рубли от държавна компания.Делото е образувано през март 2018 г. сред арестуваните е един от бившите бизнес партньори на Абизов. Самият бивш министър обаче не беше привлечен досега, така че тези съобщения може да са атака срещу него.Текущото местоположение на Абизов и Григориева се определя от географското означение \"Тоскана, Италия\" на стюардесата в Инстаграм. Близките на бившия министър казват, че те са просто на почивка там. Медиите пишат, че Валентин чака първото си дете, но за Абизов това ще бъде четвъртото. ", "date": "2018.09.23", "title": "Стюардеса от Аерофлот и съпругът й политик са сред най-обсъжданите двойки в Русия"}
{"url": "http://www.cross.bg/protzenta-sofiya-klasatziyata-1584562.html", "text": "/КРОСС/ София се нарежда на 167 място от общо 345 града по света по отношение на сигурността, показва класацията на интернет сайта \"Numbeo\", цитирана от БГНЕС. Българската столица е с индекс на престъпността от близо 45 процента. Според класацията най-сигурният град в света е Абу Даби. В столицата на ОАЕ индексът на престъпност е 12%, като на второ място се нарежда столицата на Катар Доха. В първата десетка са още Базел, Сингапур, Квебек, Осака, Токио и Берлин. София е на 167 позиция от общо 345 града. В класацията непосредствено до нашата столица са такива градове като Милано, Гьотеборг, Нови Сад, Скопие, Москва. Според направеното проучване вероятността да бъдеш ограбен на улицата, да бъдеш атакуван или обиден заради етническата си принадлежност или защото си чужденец е твърде малка. Според всеобщото мнение на анкетираните можеш спокойно да се разхождаш по улиците по всяко време на денонощието, без да се притесняваш за сигурността си. Данните обаче показват, че макар нивото на престъпността да е определяно като умерено, над 50 процента от хората се опасяват от вандалски прояви, кражби с взлом в домовете си или разбиване на колите им, за да бъдат взети оставени в тях вещи. Според направеното проучване жителите на София не се притесняват особено от въоръжени грабежи и нападения, но близо 87 процента от анкетираните са силно обезпокоени от корупцията и вземането на подкупи във всички нива на администрацията и властта.  ", "date": "2018.09.23", "title": "87 процента от софиянци се безпокоят повече от корупцията, а не дали ще станат жертви на кражба"}
{"url": "http://www.cross.bg/bulgariya-obycheniya-razpredelenie-1584554.html", "text": "/КРОСС/ 144 обучения бяха проведени в Техническия учебен център на ЧЕЗ Разпределение България за една година. 2000 преминаха през модерната учебна база, откакто центърът отвори врати през септември 2017 г. Курсовете водиха 53 лектори, професионалисти в сферата на енергетиката в България.Техническият учебен център на ЧЕЗ Разпределение е лицензиран за извършване и удостоверяване на професионално обучение и придобиване на степен на професионална квалификация съгласно Закона за професионалното образование и обучение по 8 професии и 12 специалности. Той предлага изключителна възможност за пълно практическо обучение в единствения по рода си в Западна България полигон с макет на електроразпределителната мрежа и напълно оборудвани учебни зали. Провежданите обучения дават възможност за квалификация и преквалификация както на служители на дружесвтвото, така и на външни лица.„Учебният център към дружеството беше създаден с изключително желание и сме доволни да определим първата година от неговата работа като успешна. В него могат да бъдат намерени решения за избор на професия и развитие на кариерата в електроенергетиката и да бъдат проведени обучения в бизнес среда. Ще се стараем през следващата година да увеличим приноса ни към утвърждаването на добри практики в сферата на професионалното образование в България\", каза Виктор Станчев, главен оперативен директор на ЧЕЗ Разпределение България.В партньорство с образователните институции в центъра се приемат и групи от ученици и студенти от профилирани учебни заведения, предлагат се фирмени и индивидуални обучения, повишава се квалификацията на служителите на дружеството и се създават единни стандарти за работа, които да водят до европейско качество на обслужването в сектора.Техническият учебен център към ЧЕЗ Разпределение България се намира в София, на адрес: ул. „Адам Мицкевич\" 2А. Повече информация във връзка с предлаганите обучения може да бъде получена на e-mail meglena.velinova@cez.bg.  ", "date": "2018.09.23", "title": "2000 преминаха през техническия учебен център на ЧЕЗ Разпределение за година"}
{"url": "http://www.cross.bg/sgrada-novostroyashta-blagoevgrad-1584551.html", "text": "/КРОСС/ Мъж на 29 години е починал при падане в междустълбищна шахта на новострояща се сграда в Благоевград, съобщи МВР.Сигналът е получен около 2:39 часа тази нощ на тел.112. Загиналият младеж е от Перник.Той слизал от висок етаж на новострояща се сграда в ж.к.\"Ален мак\" в Благоевград и паднал в шахтата, след което е починал. Причините се изясняват.По случая е образувано досъдебно производство. Работата продължава. ", "date": "2018.09.23", "title": "Млад мъж загина в Благоевград, паднал в шахта на новострояща се сграда"}
{"url": "http://www.cross.bg/zhenite-zheni-posochi-1584556.html", "text": "/КРОСС/ България е на първо място в ЕС по дял на жените в ИТ сектора, У нас 30% от специалистите в бранша са жени при 16% средно за Евросъюза . Това заяви вицепремиерът Екатерина Захариева по време на участието си в първата по рода си среща на жените външни министри в Монреал, Канада.Тя посочи още, че политици като председателя на Народното събрание, кметът на София, българският еврокомисар и вицепрезидентът на страната са жени и хората са доволни от работата им, \"въпреки че все още 55% от съгражданите ни искат президентът да е мъж\".Българският вицепремиер посочи още, че в дипломацията често жените са по-добри преговарящи и целта на политиците трябва да е промяна във възприятията и при жените, и при мъжете, и те да работят заедно за равнопоставеност на половете.Според нея \"когато овластяваш жените и им даваш достъп до запазените за мъжете територии, печели икономиката и държавата като цяло. Доказано е, че ако всички жени и момичета се включат активно в икономическия живот, на годишна база БВП в света ще нарасне колкото е БВП на Китай и САЩ заедно\".", "date": "2018.09.23", "title": "България е на първо място в ЕС по дял на жените в ИТ сектора"}
{"url": "http://www.cross.bg/alkohol-mirkov-mitnitzi-1584557.html", "text": "/КРОСС/  Таен кран за източване на метилов алкохол са открили служители на Агенция Митници край Карноват. Това съобщиха от Агенцията на специален брифинг. На него беше съобщено, че при производството на алкохол в района на Карнобат е имало тръба, от която е преминавало нерегламентирано количество алкохол. Всичко това води до ощетяване на държавния бюджет, посочи Юлиян Мирков от Агенция \"Митници\".\"Тръбата е част от производствен процес на дестилация в данъчен склад. На нея е установен нерегламентирано поставен кран, от който може да бъде извеждан метилов алкохол, спирт от данъчния склад, без да излиза от измервателните устройства, които предават към агенция \"Митници\", каза той.\"В тази връзка са предприети действия от ОПК за обезпечаване на доказателства, както и с цел недопускане на щети за бюджета\", обясни Мирков.\"По отношение на гроздовата реколта, която следва да бъде предадена на производителя, е дадена възможност на лицензирания складодържател да приема и съхранява гроздовата реколта с цел недопускане на нейното унищожение\", поясни Мирков.Брифингът бе свикан във втория пореден ден на протести от работници в запечатаните заводи на Миню Стайков край Карнобат. ", "date": "2018.09.23", "title": " Откриха таен кран за точене на метилов алкохол в склад край Карнобат "}
{"url": "http://www.cross.bg/dvigateli-porshe-blyme-1584555.html", "text": "/КРОСС/ Порше окончателно се отказва от дизела и така става първия германски производител на автомобили, решил се на тази стъпка. Това обяви директорът Оливер Блуме, цитиран от Франс прес и БТА.\"Повече няма да има дизел при \"Порше\", заяви Блуме, цитиран в неделното издание на в. \"Билд\". Той добави, че иска да се съсредоточи върху бензиновите и хибридните двигатели, а от 2019 г. - върху автомобилите с изцяло електрически мотори.\"Никога не сме изобретявали и произвеждали сами дизелови двигатели, но имиджът на Порше все пак пострада. Кризата с дизела ни донесе много главоболия\", заяви Блуме.\"Смятам, че модерните дизелови мотори остават атрактивни и щадящи околната среда. Те имат още бъдеще и голямо значение за автомобилната индустрия\", добави той.Три години след избухването на скандал с манипулираните емисии от дизеловите двигатели компанията майка Фолксваген (Volkswagen) делът на новите автомобили с дизелови двигатели в Германия спадна от 46 на 33 процента.Дизеловите коли са заплашени да бъдат забранени от редица германски града заради замърсяването, което причиняват. ", "date": "2018.09.23", "title": "Порше първи се отказва от дизела"}
{"url": "http://www.cross.bg/sgradi-tzelevo-dogovori-1584558.html", "text": "/КРОСС/ От старта на Националната програма за енергийна ефективност на многофамилни жилищни сгради до края на август тази година са обновени 1364 от общо 2022 сгради със сключени договори за целево финансиране с Българската банка за развитие. Продължава работата по останалите участващи в програмата сгради. По 336 блока се изпълняват строително-монтажни дейности, а другите предстои да бъдат санирани.Най-много завършени сгради има в областите Бургас (181), Благоевград (169) и Хасково (137). Сред общините се открояват центровете на тези области, а също и Стара Загора и Пазарджик.В община Бургас са обновени 161 сгради, по 40 се работи, а 4 са със стартирали дейности по техническо обследване. Сключените договори за целево финансиране в общината са 205.138 са завършените сгради в община Благоевград. По пет сгради се извършват строително-монтажни дейности. Те са последните в общината със сключени договори за целево финансиране.В община Хасково са сключени договори за целево финансиране със 111 сдружения на собственици. Енергийноефективни мерки вече са въведени в 71 жилищни многофамилни сгради, още 6 са в изпълнение, а 24 са със стартирали дейности по техническо обследване.В Стара Загора са въведени в експлоатация 68 сгради и се работи по 7, като след тяхното завършване в общината ще са обновени всички сгради, одобрени за участие в програмата.В Пазарджик са завършени всички 41 сгради със сключени договори за целево финансиране.", "date": "2018.09.23", "title": "Обновени са 1364 многофамилни жилищни сгради"}
{"url": "http://www.cross.bg/turnovo-veliko-lokomotiv-1584542.html", "text": "/КРОСС/ Ретро влак с парен локомотив и личния вагон-салон на цар Борис Трети ще пропътува днес разстоянието от Горна Оряховица до Трявна по повод 110-ата годишнина от обявяването на независимостта на България. На гара Трапезица ще бъдат пресъздадени събитията, случили се във Велико Търново на 22 септември 1908 година.Композицията ще бъде теглена от единия от двата останали в света парни локомотиви от модификацията 16.27. БДЖ купува своя локомотив от Австрия през 1952 година.По обяд на гара Трапезица пътниците и гостите на Велико Търново ще могат да наблюдават едночасова мащабна възстановка за провъзгласяването на Независимостта, разказва Нелина Църова от дирекция „Култура и туризъм\" в община Велико Търново:Ще бъде направена арката от зеленина, с която на времето е посрещнат княз Фердинанд. Така наречената представителна военна рота ще бъде сформирана от членове на клуб „Традиция\" и подкрепена от Националния военен университет. Духовият оркестър на община Велико Търново ще изпълни тогавашния химн „Шуми Марица\". ", "date": "2018.09.23", "title": "Ретро влак с парен локомотив ще пропътува днес разстоянието от Горна Оряховица до Трявна"}
{"url": "http://www.cross.bg/rysiya-gybernator-kraii-1584544.html", "text": "/КРОСС/ Жителите на Хабаровския край и Владимировска област в Русия избират губернатори на втори тур. До балотажа се стигна, след като на изборите на 9 септември никой от кандидатите не набра необходимите 50% плюс един глас.В Хабаровския край действащият губернатор и кандидат на управляващата партия „Единна Русия\" Вячеслав Шпорт се изправя срещу депутата от Държавната дума от Либерално-демократическата партия Сергей Фургал. Във Владимировска област борбата за поста е между Светлана Орлова, също губернатор и кандидат на властта, и либерал-демократа Владимир Сипягин. Наблюдателите не изключват поражение на „Единна Русия\" предвид малката разлика между кандидатите на първия тур и недоволството срещу пенсионната реформа.Избори днес трябваше да има и в Република Хакасия, но действащият губернатор Виктор Зимин се отказа от участие в последния момент по здравословни причини. На първия тур кандидатът на „Единна Русия\" загуби с 12% разлика от Валентин Коновалов от Комунистическата партия. Балотажът беше отложен за 7 октомври. Битката там ще е между Коновалов и класиралия се трети на първия тур Андрей Филягин от „Справедлива Русия\".Резултатите от балотажа в Приморския край бяха признати за недействителни заради груби нарушения на изборното законодателство. ", "date": "2018.09.23", "title": "Избират губернатор на втори тур в Хабаровския край и Владимировска област"}
{"url": "http://www.cross.bg/trakiya-puten-sofiya-1584547.html", "text": "/КРОСС/ В понеделник ще се въведе ограничение на скоростта до 90 км/ч по АМ „Тракия\" в участъка Чирпан-Стара Загора от км 168 до км 208 поради неравности на пътната настилка, необходимо е шофьорите да се движат с повишено внимание и съобразена скорост през почивните дни.На АМ „Тракия\" поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември ще има две ленти за София и една лента за Бургас.Шофьорите да се движат с повишено внимание в участъка между Ихтиман и тунел „Траянови врата\" от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности.\t Ремонтни дейности се извършват и на моста над р. Елшишка при 89-ти км на АМ „Тракия\". Движението се осъществява двупосочно в платното за Пловдив. Шофьорите могат да използват алтернативни маршрути.•\tЗа пътуващите от София към Пловдив отбиването е при пътен възел „Церово\" на АМ „Тракия\" по път III-8402 Виноградец - Карабунар - Злокучене - Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица\" на АМ „Тракия\", и обратно за идващите от Пловдив към София;•\tот пътен възел „Церово\"на АМ „Тракия\" се отбива по път III-8402 Виноградец - Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица\" на АМ „Тракия\", и обратно за идващите от Пловдив към София; •\tот пътен възел „Калугерово\" на АМ „Тракия\" се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица\" на АМ „Тракия\", и обратно за идващите от Пловдив към София.На 24 септември (понеделник) за улеснение на трафика, в края на трите почивни дни, ще има две ленти за София на автомагистрала „Хемус\" в участъка с виадуктите, които се ремонтират на територията на Софийска област.  В момента на АМ „Хемус\" се ремонтира долното строене на 4 виадукта - при 19-ти км (виадукт „Потоп\"), 33-ти км (съоръжението при тунел „Витиня\"), при 36-ти километър (виадукт „Коренишки дол\") и при 51-ви км (виадукт „Разлив\"). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика на 24 септември ще има две ленти за София и една за Варна. Заради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река\" по път I-1 София - Ботевград и път II-17 Околовръстен път на Ботевград, след което се връщат обратно на АМ „Хемус\" при 47-ми км при пътен възел „Ботевград\" и обратно. Строително-монтажни работи се извършват и на две мостови съоръжения на АМ „Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен. За улеснение на трафика през Владая - по път I-1 (Е-79), на 24 септември от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин\". Утре - 24 септември, от 14 ч. до 20 ч., се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата.  Движението на МПС над 12 тона ще е ограничено по следните направления:•          автомагистралите;•          път I-1 с. Ребърково - Ботевград, като движението се пренасочва по път II-16 Ребърково - Своге - София;•          път I-1 - етапна връзка на лот 2 на АМ „Струма\" при Благоевград - ГКПП „Кулата\";•          път I-4 п. в. „Коритна\" - Велико Търново - Шумен;•          път I-5 Русе - Велико Търново;•          път I-8 ГКПП „Калотина\" - София;•          път I-9 Варна - Бургас;•          път II-18 Околовръстен път на град София;•          път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Във връзка с очаквания интензивен трафик по основните пътни направления Агенция „Пътна инфраструктура\" апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.  В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.  ", "date": "2018.09.23", "title": "Въвеждат ограничение на скоростта по АМ „Тракия” в участъка Чирпан-Стара Загора "}
{"url": "http://www.cross.bg/vsichki-putya-shestvieto-1584546.html", "text": "/КРОСС/ Грандиозно шествие на мотористи в София - над 7000 водачи на две гуми снощи преминаха по столичните улици и призоваха за повече толерантност на пътя.Шествието на мотористите се провежда за четвърта поредна година и неслучайно е през нощта. С него те почитат жертвите на войната по пътищата.„Призивът ми към всички е да покажем, че и ние сме част от пътната мрежа, да внимаваме и най-вече да бъдем толерантни. Има място за всички на пътя. И дано там, където сме тръгнали да стигнем всички живи и здрави. Защото всички имаме семейства и приятели, които ни чакат\", каза пред bTV Георги Янчев от „София райдърс\".Състезателят Крум Дончев, който участва в шествието призна, че на пистата се чувства по-спокоен, отколкото на пътя. „Тук по улиците човек никога не знае - наистина той трябва да бъде с едно много високо ниво на реакция\", казва той.Шествието премина без инциденти и под полицейска охрана.Кадър БТВ", "date": "2018.09.23", "title": "Хиляди мотористи се включиха в масовото нощно каране в София "}
{"url": "http://www.cross.bg/pridryzhitel-samo-shofyori-1584548.html", "text": "/КРОСС/ Младите шофьори - само с придружител на пътя и без право да возят пътници през нощта. Това са само част от предложенията за поправки в изцяло новото законодателство за пътното движение. До края на септември вътрешното, транспортното и регионалното министерство трябва да са готови с новите текстове. Опитните водачи да остават без книжка при три нарушения, направени за 2 години - това е едно от предложенията за промяна, съобщава bTV. Те ще губят контролните си точки и ще трябва отново да се явяват на изпит при следите провинения на пътя: минаване на червено, недаване на предимство на пешеходна пътека, влизане в насрещното, шофиране в аварийната лента или с над 50 километра в час в населените места и разбира се - сядане зад волана с алкохол и наркотици. При младите шофьори за първи път се въвежда задължителен придружител през първите 6 месеца след взимането на книжка. Ще им е забранено да возят пътници от 22 ч. до 6 сутринта и няма да имат право да карат мощни коли.В бранша мненията за готвените поправки са полюсни. „Придружителят, ако има едни вредни навици и ги предаде на новия водач, какво се получава, едно голямо нищо. И това няма да има ефект\", смята инструкторът Димитър Мишев. „Когато караш с някой, който има опит, той би трябвало да ти помогне в различни ситуации, да те посъветва по какъв начин да реагираш\", заяви Настимир Ананиев. „Новите водачи, поне първите месеци, трябва да управляват единствено и само сами. За да разчита на себе си, за да не се подвеждат по глупостите на другите\", коментира Красимир Георгиев, председател на АКАБ. От Асоциацията предупреждават още, че всеки собственик на златен талон вероятно ще отговаря на изискванията за придружител, без значение дали е сядал зад волана в последните години или не. Важно е да уточним, че тези предложения не са окончателни, тъй като предстои да бъдат подложени на обществено обсъждане и чак след това одобрени и гласувани в парламента.  ", "date": "2018.09.23", "title": "Младите шофьори само с придружител?"}
{"url": "http://www.cross.bg/ivanov-politika-plodove-1584549.html", "text": "/КРОСС/ Ако преди 20 години някой беше казал, че би се наложило на България да внася домати от някоя друга държава, щеше да се възприеме като виц. Това заяви пред Нова д-р Сергей Иванов от Центъра по биология на храните.По думите на експерта 99% от търговците на българския пазар лъжат, че производството на плодове и зеленчуци е типично българско. Иванов обясни, че качеството на внесените сортове плодове и зеленчуци са сортове, които са трайни и издържат на транспорт.Те не се отличавали с много добри качества и по този начин не се спазвали нормите на Европейския съюз.Всяка седмица имало партиди, хванати с достатъчно количество пестициди, изрази съжаление Иванов.Той изтъкна, че причините затова не биха могли да бъдат в климатичните промени, а по-скоро трябва да се търсят в липсата на адекватна политика в сектора селско стопанство, липса на контрол върху българските производители и неадекватната политика в контрола на сортовете. ", "date": "2018.09.23", "title": "99% от търговците лъжели, че плодовете и зеленчуците са български"}
{"url": "http://www.cross.bg/bulgari-godini-bulgariya-1584550.html", "text": "/КРОСС/ Според правилата на Евростат в една и съща година /2021 г./ във всяка страна членка се провежда преброяване на населението и жилищния фонд.Тъй като отговорът на въпроса за националността на всеки преброен е задължителен, това е един от шансовете да се разбере колко точно българи живеят в чужбина в момента.Когато се говори за българите в чужбина, в публичното пространство се споменават най-различни числа, които рядко почиват на официални данни.Чуждите статистики например показват, че за последните 30 години постоянно пребиваващите в чужбина българи са около 1,1 милиона, пише \"24 часа\".Но първо - става въпрос само за хората, които са българи по националност. Потомците на българите, заселили се в чужбина сега, едва ли ще имат отметка \"българин\" в личните си документи, както не се водят българи и потомците на хора, емигрирали преди десетилетия.И второ - тези данни са само за ЕС. Резултатите от преброяванията в държави от други континенти рядко достигат до България. Затова някои политици си позволяват да говорят за 11, дори за 15 милиона българи по света, но няма кой да ги опровергае с достоверни данни.Според НСИ например за същите тези 30 години - между 1984 и 2016 г., България е напусната от 1,85 млн. български граждани.И според изчисленията излиза, че 52% от намалението на населението на страната през този период се дължи на отрицателния естествен прираст, а другите 48% - на нетната емиграция.Нетна емиграция е броят на хората, който се получава, като от напускащите страната се изваждат тези, които се завръщат в нея. Според последния годишник на НСИ, който е за 2017 г., броят на напусналите България през тази година е бил 35 хил. души, а броят на завръщащите се - 25 хил. души. Т.е. нетната емиграция е била само 10 хил. души.През последните години тя непрекъснато намалява и според много специалисти скоро ще се стигне до момента, в който ще стане нула.\"Въпрос на хипотези е, но ако говоря като експерт, а не като председател на НСИ, очаквам в близките години този баланс да стане положителен. Т.е. колкото човека напускат България, толкова и да се връщат. Може би ще стане в рамките на около 5 години\", каза пред \"24 часа\" председателят на НСИ Сергей Цветарски.Това е реално да се случи според него, защото зависи изцяло от мерки, които политиците могат да вземат, например да направят страната по-привлекателна за живеене и това да продължи достатъчно дълго време.Много по-трудно е според Цветарски да се управлява раждаемостта, която си е лично решение на човека и никой не може да оказва влияние върху нея.Колкото до самата раждаемост, около нея също има много митове. По-ниска от сегашната раждаемост в България според данните е имало през 1997 г.Тогава е достигнато дъното на кризата и българите по всяка вероятност са реагирали с временното отлагане на тези лични планове.След 2000 г. раждаемостта започна да се повишава и от 1,2 промила през 1997 г. сега вече е 1,6 промила. Но въпреки всичко естественият прираст продължава да е отрицателен, тъй като смъртността е по-висока.   ", "date": "2018.09.23", "title": "2 млн. българи са напуснали страната за последните 30 г.  "}
{"url": "http://www.cross.bg/plevneliev-radev-rabota-1584552.html", "text": "/КРОСС/ Президентът Росен Плевнелиев разкритикува президента Румен Радев за забавянето на подписването на указа за освобождаване на главния секретар на МВР Младен Маринов.Плевнелиев определи президента Радев като президент популист и лидер на опозицията, който се бори за народната любов, която в същото време била вредна за България и добра за него. В ефира на Нова Плевнелиев оцени сблъсъка между държавния глава Румен Радев и премиера Бойко Борисов като \"сериал между двама силни генерали\", при който премиерът се е оказал по-мъдрия.Двамата трябва да си помагат, за да може България да върви напред, посочи той и добави, че все още не е дошла голямата битка на президента Радев.Плевнелиев уточни, че премиерът Борисов има правото да поиска оставките, на когото поиска и трябва да носи отговорност затова. Новият регионален министър Петя Аврамова трябва да провери добре ли е направен ремонтът на пътищата, да провери договорите за строителство, проекта и изпълнителя по договора. Регионалният министър не може да стои просто така и при един голям инцидент да си каже голяма работа, тълкува Плевнелиев.Той добави, че предстои голяма работа - трябва да се сключат нови рамкови договори и да се погледнат други участъци от пътната мрежа в България, освен този край Своге, на който при тежката катастрофа от 25 август загинаха 17 души, а 21 бяха ранени.Плевнелиев призова държавата да бъде съдник и възложител в качеството на изпълнените проекти.\"Когато се управлява народната пара, няма какво да се крие, защото хората искат отчетност и прозрачност\", смята експрезидентът, Той обави, че пълната ревизия е част от елементарната процедура, с която да се гарантира, че инвестираните пари са инвестирани в добре свършена работа.Снимка Архив", "date": "2018.09.23", "title": "Плевнелиев скочи на Румен Радев, бил популист и лидер на опозицията"}
{"url": "http://www.cross.bg/kosmicheski-povurhnostta-snimki-1584545.html", "text": "/КРОСС/ Двата роувъра, които японският космически апарат \"Хаябуса-2\" прати на астероида Рюгу, са стъпили на повърхността успешно, съобщи японската космическа агенция ДЖАКСА. Роувърите са предали първи снимки и данни и са започнали да се движат по повърхността. В съобщението в Туитър агенцията е публикувана и една от направените снимки.", "date": "2018.09.23", "title": "Японски космически роботи кацнаха на астероид"}
{"url": "http://www.cross.bg/svilenski-georgi-bulgariya-1584553.html", "text": "/КРОСС/ \"Има смяна на трима министри, без да има смяна на политиката\". Това каза Георги Свиленски, зам.-председател на ПГ на \"БСП за България\", пред БНР. Той изтъкна, че на новоизбраните министри не им бе дадена думата в Народното събрание да обяснят как смятат да управляват съответните министерства оттук нататък, което е показателно, че политиката остава същата. \"Това го заяви и предшественикът на сегашния вътрешен министър, който каза \"г-н Маринов ще продължи същата политика, която водих и аз\", подчерта народният представител. Свиленски припомни, че през месец януари БСП поиска вот на недоверие към правителството по тема корупция, а именно тя бе в основата на трагичните инциденти. \"Самото правителство и министри не знаят как да управляват държавата. Доказателство за това е, че Борисов не е успял да изкара цял мандат\", категоричен бе Свиленски.\"БСП предложи намаление на ДДС на хляба и хлебните произведения на 5 %, а от другата страна, правителството обяснява как ще се моли на търговските вериги да слагат по- малка печалба\", коментира Георги Свиленски. Той каза, че вместо да се използват управленски инструменти и да се предприемат управленски действия и решения, се отива на някаква пазарлъци. \"Това е поредното доказателство, че правителството не може да управлява държавата\", убеден е той.За проекта \"Визия за България\" Георги Свиленски коментира, че народните представители от БСП непрекъснато се срещат с българските граждани. \"Хората са единодушни, че е крайно време в България да има документ като Визията, да има обединение около нова програма за развитие на държавата\", добави той. Народният представител припомни, че това е надпартиен документ, който, в същността си, цели да бъде протегната ръка за разговор в обществото: \"Радвам се, че толкова много хора внимателно и отговорно са прочели Визията и споделят с нас и плюсовете, и минусите, дори отправят препоръки, които ние много внимателно вземаме под внимание\".По темата  Административнопроцесуален кодекс  Свиленски обясни, че народните представители  имат правото да сезират и са сезирали Конституционния съд. \"Този, вече приет закон, ощетява всички български граждани и това не го разбраха само управляващите\", аргументира се народният представител. Той допълни, че законът, в този му вид, лишава българските граждани от административно производство.Георги Свлиненски коментира, че номинацията на Янаки Стоилов за Конституционния съд е обсъждана и приета в рамките на парламентарната група. \"Не вярвам да има по- добра и сполучлива кандидатура от тази на г-н Янаки Стоилов, тъй като той познава в детайли Конституцията и знае как да я защитава\", каза Георги Свиленски.По казуса с Унгария зам.- председателят на ПГ на \" БСП за България \" обясни, че най- важна е позицията на българския премиер, тъй като той има правото да гласува в Съвета на Европа. \"Притеснително е двойнственото му поведение. В България говори едно, в Европа друго. Това е характерно за Бойко Борисов, но проблемът е, че това не остава незабелязано и от другите държави\", заключи Георги Свиленски.  ", "date": "2018.09.23", "title": "Георги Свиленски: Има трима нови министри, но не и промяна в политиката на правителството"}
{"url": "http://www.cross.bg/sagata-film-filmi-1584535.html", "text": "/КРОСС/ Плановете на филмовото студио „Дисни\" да забави реализирането на бъдещи филми от сагата \"Междузвездни войни\" бе приветствано от фенове, които се надяват, че така новите продукции от многомилиардната фантастична сага ще бъдат по-добри и оригинални в творчески план, предаде Ройтерс.Изпълнителният директор на компанията Боб Айгър призна, че е било грешка да се пуска по един филм от сагата всяка година и че това може би е породило умора сред феновете.\"Мисля, че беше допусната грешка. Поемам отговорността за нея. Нещата бяха прекалено много и прекалено бързи. Сега можем да очакваме известно забавяне на темпото, но това не означава, че няма да изобщо правим повече филми. Мисля, че ние ще бъдем малко по-внимателни относно количеството и времевия график\", каза Айгър пред \"Холивуд рипортър\", цитиран от БТА.Забавянето на темпото бе определено от филмови специалисти като \"битка за спечелване на феновете\". Той припомни, че в миналото почитателите на междузвездната сага са очаквали с трепет всеки нов филм от нея, когато между филмите интервалите са били по-големи.\"Ако през 2020 г. няма нов филм от сагата, това няма да ни убие\", написа филмовият анализатор Скот Колура.От 2015 г. досега „Дисни\" пусна два от трите планирани филма, базирани около характери от оригиналните три продукции на Джордж Лукас, както и още два производни филма, разказващи за живота на герой от сагата. ", "date": "2018.09.23", "title": "„Дисни” забавя бъдещите филми от сагата \"Междузвездни войни\""}
{"url": "http://www.cross.bg/zavoda-sklad-protestirashtite-1584537.html", "text": "/КРОСС/  Все още не може да се каже, дали днес ще има блокади от протестиращите работници в Карнобат, защото те спонтанно вземат своите решения. В трите склада и в поддържащите производства работят между 2 000 и 3 000 души. На вчерашния протест беше и директорът на Регионалната дирекция „Митници\" в Бургас. Той информира протестиращите, че заповед за запечатване на производствата и за затварянето на завода е предоставена на оторизирани от УС на фирмите лица. На другия въпрос на протестиращите, защо са запечатани и защо немогат да работят, ръководителят на Регионалната дирекция „Митници\" - Бургас отговори, че  всъщност няма такава заповед за спиране на производства. По този повод, един от директорите на спрените данъчни складове сподели:\"Той поднесе една елегантна неистина в ефир, тъй като той действително каза: Аз не съм забранил приемането на грозде. Това не е истина. Защото предната вечер, на заместника му беше обяснено, че това е един непрекъснато цикъл, в който суровината, която пристига през първия данъчен склад и се винефицира, постъпва във втория, където се дестилира и се получава суровина за последния дестилатен склад, който оформя готовия продукт и го пакетира. Последният данъчен склад е запечатан изцяло. Колоната не работи. Винпромът, в койт постъпва гроздето е пълен и просто няма къде да постъпи гроздето. И той го знае. Въпреки това, си позволи в ефир да каже: Аз съм из разрешил да си приемат гроздето. Знаейки, че това е невъзможно. Аз такава заповед за запечатването на завод не съм видял. Това са едни констативни протоколи, които бяха написани след запечатването на завода. Предната вечер, заместникът на митниците каза, че е получил разпореждане по телефона, устно, да запечати завода\". От своя страна шефът на първото производство, където се приемат десетките тонове грозде, Стоян Стоянов коментира: „Най-големият завод в България за производство на вино, разполагащ с малко под 35 млн. литра съдова вместимост, тя е в момента абсолютно пълна. Трябва да се случи нещо, т. е., да бъде освободен някой от изходите на получените вина, дори вина, бутилирани от стари реколти, дори пускане на дестилация към третия данъчен склад, за да може да се махне това вино от нас\". „Ние сме тук, за да защитим правото на протест, ние сме тук, за да си защитим завода, за да имаме къде да работим. Заповед, писмена, за затваряне на завода няма, защото няма констатирани нарушения. Въз основа на какво тези хора затвориха завода, на едно телефонно обаждане, без да има извършено нарушение?\", коментира един от протестиращите работници.  ", "date": "2018.09.23", "title": "Нов протест на работниците от заводите на Стайков край Карнобат"}
{"url": "http://www.cross.bg/izbori-parlamentarni-tereza-1584534.html", "text": "/КРОСС/ Най-голямата опозиционна партия във Великобритания - Лейбъристката, ще поиска предсрочни парламентарни избори, ако премиерът-консерватор Тереза Мей не сполучи да договори достатъчно добро споразумение за отношенията с Европейския съюз след Брекзит. „Ще предизвикаме правителството да отговори на нашите изисквания за работните места, за жизнения стандарт и за околната среда и ако то не успее да ги изпълни ще кажа на Тереза Мей, че най-добрият начин да уредим проблема е с парламентарни избори\", заяви водачът на лейбъристите Джереми Корбин, цитиран от агенция Ройтерс.Проведената тази седмица среща на британския премиер с европейските лидери в Залцбург приключи без резултат по основните спорни въпроси - търговските отношения и ирландската граница след Брекзит. Крайният срок, който 28-те си поставиха за преодоляване на разногласията, изтича на 18 октомври. ", "date": "2018.09.23", "title": "Лейбъристите във Великобритания искат предсрочни парламентарни избори"}
{"url": "http://www.cross.bg/temperatyri-gradysa-noshtta-1584536.html", "text": "/КРОСС/ Астрономическата есен, която настъпи в 4.54 сутринта, идва с летни температури, сочат прогнозите на Националния институт по метеорология и хидрология при БАН. Ще има променлива облачност, но максималните температури ще са между 22 и 30 градуса. Най-хладно ще е в Североизточна България, а най-топло в Югозападна.В последния от трите почивните дни ще е още по-топло, като на много места температурите ще са над 30 градуса. В нощта срещу вторник ще настъпи рязко захлаждане и в първия работен ден от новата седмица максималните температури ще са малко над 20 градуса.От сряда се очакват валежи, които ще донесат допълнително захлаждане. Настъпването на астрономическата есен е и времето на есенното равноденствие, като продължителността на деня и нощта е еднаква. Оттук нататък денят ще започва да намалява за сметка на нощта.Есента е преходен сезон, през който понякога има доста високи температури в неговото начало /т.нар. циганско лято/, има и умерени до по-ниски температури към неговия край. При зимното слънцестоене - 21 декември в Северното полукълбо и 21 юни в Южното полукълбо, започва астрономическото начало на следващия сезон - зимата. ", "date": "2018.09.23", "title": "Астрономическата есен идва с летни температури"}
{"url": "http://www.cross.bg/stefan-shiroka-luka-1584538.html", "text": "/КРОСС/ Негово Светейшество Българският патриарх и Софийски митрополит Неофит ще посети родопското село Широка лъка, където тържествено ще бъде отбелязана 140-годишнината от рождението на Българския екзарх Стефан. Патриархът ще бъде придружен от Светия Синод на БПЦ -БП.Честването в храма „Успение Богородично\" се организира от Пловдивската митрополия. Негово високопреосвещенство пловдивският митрополит Николай ще отслужи заупокойната света литургия в черквата, а негово светейшество българският патриарх Неофит ще отслужи заупокойна молитва пред бюст-паметника на екзарх Стефан в центъра на Широка Лъка.Екзарх Стефан е автор на множество слова и богословски трудове издадени в двадесет и шест книги и над хиляда сборни издания, издадени на чужди езици, между които „На път за Дамаск\", „Българската църква\", „Същината на пастирското служение\", „Религия и наука\". В свое послание екзарх Стефан първи споделя че църквата в Широка Лъка му е помогнала да завърши семинария и да отдаде живота си на вярата, тъй като бил кръгъл сирак.По повод честването на сто и четиридесетата годишнина от рождението на екзарх Стефан, от единадесет до дванадесет часа днес ще бъде ограничено движението по пътя Смолян - Широка Лъка - Девин. При необходимост ще бъде осигурено преминаването на автомобили със специален режим на движение. За желаещите да посетят тържеството в Широка Лъка има организиран безплатен транспорт от Смолян и от Девин. ", "date": "2018.09.23", "title": "Патриарх Неофит служи в Широка лъка заупокойна молитва за Екзарх Стефан"}
{"url": "http://www.cross.bg/povetkin-pobeda-dzhoshya-1584540.html", "text": "/КРОСС/ Световният шампион по бокс в тежка категория Антъни Джоуша задържа титлите си на WBA, IBF, WBO и IBQ след победа с нокаут над претендента Александър Поветкин пред 80 хиляди на \"Уембли\".Англичанинът свали руснака в седмия рунд, въпреки че преди това сблъсъкът бе изключително равностоен и дори Поветкин имаше превес в няколко рунда.В седмия обаче мощта на Ей Джей си пролича и с няколко крушета Поветкин бе разклатен и падна в нокдаун.Изправи се на осмата секунда, но след това съперникът му веднага довърши започнатото и го събори за втори фатален път.Това е 22-а победа за световния шампион и 21-а с нокаут. Руснакът бе нокаутиран за първи път в кариерата си след 34 победи и вече две загуби.Той обаче заслужава уважение, защото си бе изградил много добър план за мача и вкара няколко много добри удара. Успя да заличи ръстовото предимство на съперника си. Двамата си направиха по една аркада в първите четири рунда - Джошуа бе с разкървавен нос, а Поветкин с лява вежда.Срещата започна с много по-добра игра на руснака, но англичанинът бързо се приспособи към стила му и нанесе решителния удар.За Джошуа най-вероятно предстои сблъсък с победителя между Тайсън Фюри и Дионтей Уайлдър. Но в тежката категория нищо не е сигурно.Боксьорът от Уотфорд заяви, че е готов да се бие с американеца при евентуална негова победа на 1 декември. ", "date": "2018.09.23", "title": " Джошуа нокаутира Поветкин в страхотен сблъсък"}
{"url": "http://www.cross.bg/dieta-protzenta-infarkt-1584541.html", "text": "/КРОСС/ Жените, които спазват средиземноморска диета, са с 22 процента по-малък риск от инфаркт. Защитният ефект на рибата, плодовете, ядките и зехтина обаче е по-малък за мъжете, съобщи в. \"Дейли мейл\". Учени от университета на Източна Англия сравниха рисковете от инфаркт за 23 000 души за период от 17 години. Резултатите им показват, че общата опасност при спазващите средиземноморска диета намалява със 17 процента, но има голяма разлика при двата пола. Докато при жените той спада с 22 процента, при мъжете спада едва с 6 процента.  Участниците в изследването са били на възраст от 40 до 77 години.Предишно изследване установи, че средиземноморската диета осигурява по-добър сън.", "date": "2018.09.23", "title": "Средиземноморската диета предпазва жените от инфаркт "}
{"url": "http://www.cross.bg/kamenos-redaktor-zloypotrebi-1584539.html", "text": "/КРОСС/ Издателят и главният редактор на гръцки вестник бяха задържани заради твърдения за злоупотреби с европейски средства, предназначени за подобряване на условията в така наречените \"горещи точки\" за регистрация на имигранти.  Журналистите бяха арестувани след жалба на министъра на отбраната Панос Каменос, който отговаря за финансирането от ЕС.В статията, публикувана в петък, се твърдеше, че част от средствата са отивали за бизнесмени, свързани с Каменос. Панайотис Лампсиас, главен редактор на изданието \"Филелефтерос\" съобщи, че заедно с колегата си е държан в полицейското управление на район Екзархия и вероятно днес двамата ще се явят пред прокурор.От опозицията осъдиха задържането на журналистите и обвиниха Каменос  в \"разбойническо поведение\". ", "date": "2018.09.23", "title": "Двама гръцки журналисти са задържани заради злоупотреби с европейски средства"}
{"url": "http://www.cross.bg/pazaren-zlatograd-kompleks-1584543.html", "text": "/КРОСС/ Калдъръмите на Етнографския комплекс в Златоград ще бъдат сцена на възстановка \"Един пазарен ден отпреди 100 г.\". Събитието е част от традиционните Делюви празници в Златоград, организирани от Общината и Етнографския ареален комплекс. Възстановката \"Един пазарен ден\" ще пресъздаде атмосферата на градската чаршия от преди век. За празника се очакват туристи от цялата страна и гости от съседните гръцки селища. Директорът на Етнографския комплекс в Златоград Александър Митушев допълва:\"Тазгодишните Дельови празници са за 11 път и включват мероприятия, свързани със спорта, състезания за купата на Дельо войвода по баскетбол, представяне на книги, прожекция на филми в Златоград. Кулминацията ще бъде в неделя, когато правим възстановка на един пазарен ден от преди сто години.  Целият празник се оглася от викове на персонажите, които пресъздават атмосферата на пазарен ден в онова време\", допълни Митушев ", "date": "2018.09.23", "title": "В Златоград честват Делюви празници с възстановка на пазарен ден"}
{"url": "http://www.cross.bg/rysiya-roskosmos-nasa-1584532.html", "text": "/КРОСС/ Русия няма да се съгласи да играе второстепенна роля в проекта на НАСА и \"Роскосмос\" за изграждане на космическа станция в орбита около Луната. Това заяви началникът на руската космическа агенция \"Роскосмос\" Дмитрий Рогозин, цитиран от РИА Новости, Асошиейтед прес и БТА.\"Роскосмос\" и НАСА се споразумяха миналата година за създаването на станцията \"Дийп спейс гейтуей\" на лунна орбита.\"Русия не може да си позволи да участва в чужди проекти с второстепенна роля\", каза Рогозин.Няколко часа по-късно говорителят на пресслужбата на \"Роскосмос\" Владимир Устименко заяви, че Рогозин не е имал предвид, че Русия ще се оттегли от проекта.Той добави, че преговорите продължават и че Русия иска сътрудничество на равни и партньорски начала. ", "date": "2018.09.23", "title": "Русия не иска да свири \"втора цигулка\" в проект на НАСА"}
{"url": "http://www.cross.bg/manastir-rozhenskiya-myarka-1584533.html", "text": "/КРОСС/ Пловдивският районен съд, който пое делото за нападението на Роженския манастир след самоотвода на магистратите от Сандански, постанови най-тежката мярка „задържане под стража\" за адвоката Стефан Матеев, инициатор на обира, както и за един от съучастниците му. По отношение на другите двама, които са непълнолетни, съдът постанови да бъдат под надзор на инспектор от Детска педагогическа стая.Четиримата са обвинени в това, че на 18 септември са извършили грабеж в Роженския манастир. Първият от тях е обвинен и в държане на огнестрелно оръжие без надлежно разрешение.Съдът се позова на показанията на свидетелите, съдържанието на записите на охранителните камери на Роженския манастир, протоколите за оглед и разпознаване на лица. Освен това при претърсване в дома на един от тях е открит газов пистолет, който е преработен за стрелба с бойни патрони.По отношение на двамата пълнолетни съдът прецени, че има реална опасност да извършат престъпление, ако спрямо тях бъде взета по-лека мярка. За останалите двама - непълнолетните, няма опасност да се укрият и досега не са осъждани.Определението на Районния съд подлежи на протест и обжалване пред Окръжен съд - Пловдив.", "date": "2018.09.23", "title": "Двама от задържаните за грабежа в Роженския манастир остават в ареста"}
{"url": "http://www.cross.bg/kakvoto-i-da-se-slychva-s-vas-1584523.html", "text": "/КРОСС/ Каквото и да се случва с вас, не го вземайте близо до сърцето. Малко неща в живота са важни.Ерик М. Ремарк", "date": "2018.09.23", "title": "Каквото и да се случва с вас"}
{"url": "http://www.cross.bg/sporta-sedmitza-beactive-1584566.html", "text": "/КРОСС/ С множество спортни демонстрации и атрактивна програма в Борисовата градина в София стартира Европейска седмица на спорта #BeActive. Събитието беше открито от главния секретар на Министерството на младежта и спорта Асен Марков. „Радостни сме, че за четвърта поредна година Министерството на младежта и спорта организира инициативата Европейска седмица на спорта, чиято основна цел е да насърчи заниманията със спорт и физическата активност сред населението на Европа.  Тази година седмицата съвпада с най-активния месец за спорта в България. През септември у нас се проведоха едновременно три световни първенства - гребане, художествена гимнастика и волейбол, като мачовете по волейбол продължават и световният елит на тези 3 спорта беше в нашата страна. Днес обаче важни са масовият спорт и активният начин на живот. Важни сте Вие и Вашето здраве\", заяви Марков.Главният секретар на ММС благодари на всички, които са решили да спортуват и да се раздвижат, вместо да са пред телевизорите и компютрите. На официалното откриване присъстваха и част от посланиците на Европейската седмица на спорта #BeActive България - волейболната легенда Любо Ганев, гимнастичките от националния ансамбъл Симона Дянкова и Елена Бинева и двукратният сребърен медалист от европейки първенства по тенис на маса за хора с увреждания и национал при състезателите без увреждания Денислав Коджабашев. Посланици на седмицата са още гимнастичката Невяна Владинова, европейските шампионки по бадминтон Габриела и Стефани Стоеви, шампионите ни в бокса Даниел Асенов и Станимира Петрова, лекоатлетката Габриела Петрова, най-голямата ни надежда в плуването Антъни Иванов, телевизионните водещи Ники Кънчев и Део и актьорът Тончо Токмакчиев. Стотици деца имаха възможност да наблюдават демострации и да получат първи уроци по спортовете борба, бокс, баскетбол, волейбол, художествена гимнастика, бадминтон,  тенис, фехтовка, голф, шотокан карате - до, канадска борба, таекуон-до, ролер-скейт, тенис на маса и народна топка. В езерото „Ариана\" пък свободно можеше да се карат каяци. В демонстрациите се включиха и ученици от Държавното спортно училище „Ген. Владимир Стойчев\" и представители на спортни клубове „Здраве и активно дълголетие\". В „Спортна София\" пък се изигра демонстративен футболен мач между отбора на журналисти и бивши футболисти, сред които съветникът на министъра на младежта и спорта Красен Кралев - Гошо Гинчев, Георги и Даниел Пееви, Стефан Трифонов и др.Част от събитието беше и концерт на певицата Веси Бонева. Европейската седмица на спорта #BeActive е част от общоевропейската политика за насърчаване на здравословния начин на живот. Национален координатор на инициативата за България е Министерството на младежта и спорта. Целта е да се популяризират спортът и физическата активност в цяла Европа, да бъдем  физически активни в свободното си време, вкъщи и дори на работното си място. Това европейско движение започва през 2015 г. и вече е вдъхновило милиони хора във всички държави в Европа. Основната тема на кампанията е Бъди Активен / #BeActive, като целта е да се насърчи физическата активност както през Седмицата на спорта, така и през цялата година. Тази година в инициативата се включват страните от Западните Балкани и Източното партньорство. Събитията от Европейската седмица на спорта #BeActive в България  са част от проекта на ММС  „Бъди активен - избери твоя спорт и се забавлявай\", който е съфинансиран по Програма „Еразъм +\" - програма за образование, обучение, младеж и спорт, която стартира през 2014 г.  Тя е базирана на интегриран подход, който гарантира ефективно взаимодействие между всички сектори в областта на образованието, обучението, младежта и спорта.", "date": "2018.09.23", "title": "Стартира Европейската седмица на спорта #BeActive    "}
{"url": "http://www.cross.bg/elisaveta-zahariii-boga-1584524.html", "text": "/КРОСС/ В дните на цар Ирод, който управлявал Юдея от 30 г. преди Рождество Христово до 3 г. след Рождество Христово, живял в град Хеврон един свещеник на име Захарий, с жена си Елисавета, която била братовчедка на света Ана, майката на св. Богородица. Захарий и Елисавета били праведни пред Бога: живеели според всички заповеди и наредби Господни. Те били в напреднала възраст. Нямали деца. На тая възраст не можели да се надяват, че ще им се роди чедо. Но въпреки това се молели усилено на Бога да стори с тях чудо: да им даде син, както в древността дарил с рожба престарялата Сарра. Свещениците при Йерусалимския храм били разделени на 24 смени. Всяка смяна служела по осем дни, от събота до събота. Захарий бил от осмата смяна. Когато дошъл неговия ред, той се отправил за Йерусалим. Различните длъжности в храма /каденето, принасянето на жертви, грижата за седмосвещеника, сменяването на хлябовете на предложението и др./ се разпределяли между свещеници от всяка смяна по жребие. Този път се паднало на Захарий да влезе в храма Господен, за да покади. Народът се молел отвън през време на каденето. Когато Захарий принасял кадилната жертва, ангел Господен му се явил отдясно на кадилния жертвеник. Като го видял, свещеникът се уплашил. Но ангелът му казал: - Не бой се, Захарие! Твоята молитва бе чута: жена ти Елисавета ще ти роди син, и ще го наречеш с името Йоан; и ще имаш радост и веселие, и мнозина ще се зарадват на раждането му; защото той ще бъде велик пред Господа; няма да пие вино и сикер, и ще се изпълни с Дух Свети още от утробата на майка си; и мнозина синове Израилеви ще обърне към техния господ Бог; и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви на Господа народ съвършен! Ангелът възвестил на Захарий не само това, че ще му се роди син, но и това, че тоя негов син ще бъде велик светец и предтеча на Изкупителя на човечеството. Свещеникът, смутен и развълнуван, не могъл да разбере веднага тая вест. Затова казал на ангела: - По какво ще узная това? Аз съм стар, па и жена ми е в напреднала възраст. Ангелът му заявил: - Аз съм Гавриил, който предстоя пред Бога, и съм пратен да говоря с тебе и да ти благовестя това; и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си! Онемяването било едновременно и знамение и наказание за свещеника. Народът чакал вън и се чудел, задето Захарий се бавел в храма. Когато свещеникът излязъл, не можел да продума и да благослови народа. За богомолците станало ясно, че той е имал видение. След като изминали дните на службата, Захарий се върнал у дома си. Скоро Елисавета заченала. Благочестивите съпрузи топло благодарили на Бога, че проявил към тях тази велика милост. Като прославяла Бога, Елисавета си казала: - Тъй ми стори Господ в дните, в които ме погледна милостиво, за да снеме от мене укора между човеците. На шестия месец след това събитие същият архистратиг Гавриил бил изпратен от Бога в галилейския град Назарет за възвести на пречистата Дева Мария, че ще бъде майка на Спасителя Господа Иисуса Христа. Светата Дева запитала: - Как ще бъде това, когато аз мъж не познавам? Небесният пратеник й отговорил: - Дух Свети ще слезе върху тебе, и силата на Всевишния ще те осени, затова и Светото, Което ще се роди от тебе, ще се нарече Син Божи. Ето и Елисавета, твоя сродница, наричана неплодна, зачена син в старините си, и е вече в шестия месец. У Бога няма да остане безсилна ни една дума! Смирено и благоговейно светата Дева казала: - Ето рабинята Господня; нека ми бъде по думата ти. Тогава ангелът си отишъл от нея. Пресвета Дева Мария се отправила веднага за град Хеврон, за да сподели радостта си със своята сродница Елисавета. Тя влязла в дома на свещеник Захарий и поздравила Елисавета. Когато Елисавета чула поздрава й, младенецът проиграл в утробата й. Тя се изпълнила с Дух Свети и извикала възторжено с висок глас: - Благословена си ти между жените, и благословен е плодът на твоята утроба. И откъде ми е това - да дойде при мене майката на моя Господ? Защото, щом гласът на твоя поздрав достигна ушите ми, проигра младенецът радостно в утробата ми. И блажена е, която е повярвала, понеже ще се сбъдне казаното от Господа. Света Дева Мария разбрала от думите на Елисавета, че Бог й е открил истината; тя, смирената Девица, е избрана да стане майка на Спасителя на човечеството; и Той, Спасителя ще дойде скоро на земята! Тя не могла повече да скрива високото звание, което архистратиг Гавриил й възвестил. Затова изрекла величествената песен: - Душата ми величае Господа, и духът ми се зарадва в Бога, Спасителя мой, задето Той милостиво погледна унизеността на рабинята Си; защото, ето, отсега ще ме облажават всички родове; задето силният ми стори велико нещо, и свято е името Му; и Неговата милост е от род в род за ония, които се боят от Него! Света Дева Мария останала при Елисавета около три месеца. И след това се върнала у дома си. Когато настъпило времето, Елисавета родила обещания син. Съседите и роднините й се зарадвали с нея. На осмия ден трябвало да дадат име на мледенеца. Всички смятали, че той трябва да носи името на баща си. Но Елисавета казала: - Не, а да се нарече Йоан. Отгде е знаела Елисавета, че детето трябва да се казва Йоан? - Навярно и тя е получила указание за името на детето от Светия Дух, благодатта на Когото изпълнила цялото й същество, когато света Богородица я посетила. Тогава съществувал обичай детето да вземе името на някой роднина. А никой в рода на Захарий не се наричал Йоан. Затова близките се колебаели да изпълнят така ясно изразената воля на Елисавета. Трябвало най-после да запитат бащата. Със знаци му дали да разбере, че искат да знаят какво име желае той да се даде на детето. Той написал на дъсчица: \"Йоан му е името\". В същия миг се развързали устата и езикът му. И той проговорил, като благославял и прославял Бога. Изпълнен с Духа Свети, той пророкувал: - Благословен е Господ, Бог Израилев, задего посети и извърши избавление на своя народ... И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища, и да дадеш на народа му да познае спасението чрез прощаване на греховете им, поради великото милосърдие на нашия Бог, с което ни посети изток свише, за да просвети ония, които са в тъмнина и сянка смъртна, и да насочи нозете ни в пътя на мира. Веста за всичко, което се случило при обрязването на Йоан, се разнесла по цялата планинска страна. Всички, които чули това, говорели помежду си: - Какво ли ще бъде този младенец? А младенецът растял и крепнел духом... В определеното време се родил Иисус Христос. Това събитие хвърлило в голяма тревога жестокия и подозрителен юдейски цар Ирод. Понеже знаел, че Иисус е потомък на цар Давид, той се страхувал, да не би тоя Младенец, като порасне, да му отнеме престола. Затова издал заповед да бъдат избити всички деца от две години надолу във Витлеем и околностите му, та по тоя начин да бъде погубен и Младенецът Иисус. Детето на Елисавета Йоан било също застрашено с убийство. Затова разтревожената майка се криела, с него в някаква пустинна планинска пещера. Скоро престарелите родители починали. Закрилян от Бога, Йоан, техният син, израсъл в пустинята и останал там до деня, когато се явил на Израиля. © Жития на светиите.", "date": "2018.09.23", "title": "Зачатие на св. Йоан Предтеча и Кръстител"}
{"url": "http://www.cross.bg/bulgariya-voiina-organizatziya-1584525.html", "text": "/КРОСС/ 867 г. - Василий I Македонец извършва преврат, като убива император Михаил III и заема византийския императорски трон.1122 г. - Папа Каликст II и император Хайнрих V сключват Вормски конкордат, с което се прекратява Борбата за инвеститурата.1821 г. - Град Триполица в Гърция е превзет и около 30 000 мюсюлмани са избити по време на Гръцката война за независимост.1846 г. - Германският астроном Йохан Готфрийд Гал открива планетата Нептун, използвайки математическите предположения на френския математик Юрбен Льоверие.1868 г. - Пуерто Рико обявява независимост.1875 г. - 15-годишният Уилям Бони (Били Хлапето) - легендарен американски престъпник, е арестуван за първи път.1902 г. - Избухва Горноджумайското въстание.1912 г. - Балканската война: С указ на цар Фердинанд I е формирано Македоно-одринско опълчение начело с генерал Никола Генев и с началник-щаб майор Петър Дървингов.1923 г. - В България започва Септемврийското въстание.1932 г. - Създадено е Кралство Саудитска Арабия.1932 г. - Излиза първият брой на списание Пламък.1943 г. - Втора световна война: Създадена е т.нар. Република Сало.1944 г. - Към РМС е създадена детско-юношеска организация, наречена по-късно Димитровска пионерска организация \"Септемврийче\".1947 г. - В Софийския централен затвор е изпълнена смъртната присъда на земеделския лидер Никола Петков.1948 г. - България отправя молба до ООН за членство в организацията.1955 г. - В Лондон е подписана спогодба за уреждане финансовите задължения на Народна република България към Великобритания.1963 г. - Куба се присъединява към ЦАОП (Централноамерикански общ пазар).1973 г. - Хуан Перон е избран за втори път за президент на Аржентина, след като през 1955 г. е свален чрез държавен преврат.1975 г. - В курортният комплекс \"Албена\" започва XX конгрес на Международната асоциация на кинопрегледите и кинохрониките.1982 г. - Завършва посещението на генералния секретар на ЦК на ЧКП и президент на Чехословакия Густав Хусак в Народна република България. Подписани са основни насоки за задълбочаване на икономическото и научно-техническото сътрудничество между двете страни.1983 г. - Държавата Сент Китс и Невис става член на ООН.1996 г. - С решение на Управителния съвет на БНБ девет банки с ликвидни проблеми са поставени под особен надзор. Това са ТС Банк, Балканбанк, Стопанска банка, Бизнес банка, Елит Банка, ТБ \"Славяни\", ТБ \"Моллов\", Ямболска и Добруджанска банка.1999 г. - По време на 6-часовото си посещение в България германският канцлер Герхард Шрьодер заявява, че България може да бъде поканена за присъединяване към ЕС.2002 г. - Излиза първата публична версия на уеб-браузъра Mozilla Firefox (\"Phoenix 0.1\").2003 г. - В резултат на енергиен срив няколко милиона граждани на Дания и Швеция остават за 2 часа без електрически ток.2006 г. - Ежегодният Парад на любовта се провежда в Сан Франциско - мама ви дейба тъпа баш за педалите ли намерихте да пишете.", "date": "2018.09.23", "title": "23 септември в историята"}
{"url": "http://www.cross.bg/pensionnata-vuzrast-povishi-1584526.html", "text": "/КРОСС/  Хиляди излязоха на демонстрация в  различни градове на страната в знак на протест срещу плановете на правителството да повиши пенсионната възраст с пет години. Проявата в Москва, организирана от Комунистическата партия и други леви организации, се състоя с разрешението на властите.Лидерът на руските комунисти Генадий Зюганов призова управляващите да се откажат от намеренията си и да преразпределят ресурсите, за да не се налага повишаване на възрастта за право на пенсия.\"Те продължават да бъркат в джобовете ви\", заяви той пред митинга, над който се развяваха много червени знамена.Подобни протести се състояха в много градове във всичките 11 времеви зони на Руската федерация, като повечето от тях бяха разрешени от властите. Решението на правителство да повиши пенсионната възраст до 65 за мъжете и 60 за жените разгневи широк кръг руснаци с различни политически убеждения. По-възрастните се опасяват, че няма да доживеят до пенсия, а по-младите - че ако старите останат по-дълго активни, това ще намали шансовете им да си намерят работа. Планираната пенсионна реформа понижи рейтинга на президента Владимир Путин.Той предложи някои отстъпки, но заяви, че повишаване на пенсионната възраст трябва да има, защото иначе средната продължителност на живота в Русия ще изтощи пенсионните фондове. ", "date": "2018.09.23", "title": " Многохилядни протести в Русия срещу повишаването на пенсионната възраст"}
{"url": "http://www.cross.bg/sopot-padnal-putya-1584527.html", "text": "/КРОСС/ Двадесет и пет годишен моторист загина на пътя Карлово - Сопот, съобщиха от пресцентъра на ОД на МВР. По първоначални данни той пътувал с мотоциклет \"Сузуки\" към Сопот и срещу него лек автомобил \"Тойота\" с 35-годишна шофьорка предприел ляв завой и му отнел предимството.При удара мотористът паднал на пътното платно и бил прегазен от движещ се след автомобила бус \"Ивеко\" с 61-годишен водач.Шофьорите са тествани с дрегер, резултатите са отрицателни. ", "date": "2018.09.23", "title": "Бус прегази паднал моторист на пътя Карлово-Сопот"}
{"url": "http://www.cross.bg/rodeni-na-septemvri-1584528.html", "text": "/КРОСС/ Сашка Братанова, актрисаМилко Калайджиев, певецХристо Гърбов, актьорВалентин Делиминков, футболистДиджей БалтазарВенелина Хаджиева, актрисаМагда, поп-фолк певицаМатей Казийски, волейболист", "date": "2018.09.23", "title": "Родени на 23 септември "}
{"url": "http://www.cross.bg/tema-stzenata-georgi-1584529.html", "text": "/КРОСС/ Тема: „Писмо до мама\", световната шампионка Стефани Кирякова, за изпитанието, през което премина.Тема: Политически уравнения. Говори президентът Росен Плевнелиев.Тема: Рап-нация. 100 кила, пред Мариян Станков - Мон Дьо.Тема: Ексклузивно: Цигуларят на дявола - Дейвид Гарет.Тема: Най-известната котка във „Фейсбук\" издава първата си книга.Тема: Какво представлява новият дигитален проект, свързан с „Фермата\"? Ваня Джаферович, Горан Иванов и Димитър Господинов.Тема: Чия алтернатива е „Воля\"? Гост: Лидерът на партията Веселин Марешки.Тема: Разходка из Сатиричния театър, с директора Калин Сърменов.Тема: „Менделсон\": Красивата история на музиканта Момчил и неговта Ани. Тема: Как казусът „Унгария\" раздели политиците в България? Спорят Ангел Джамбазки и Стефан Тафров.Тема: Паметниците и майсторът. Разговор с Георги Чапкънов.Тема: Драгомир Драганов представя \"Мокър от дъжд не се бои\".Тема: Чар и талант от сцената на Народния. Гост Анна Пападопулу.Тема: Златни имена в музиката: Нели Рангелова, 40 години на сцената.Тема: На живо: \"Екстрийм Фест\" в столицата.Тема: Прочутият фестивал \"Сан Ремо\" търси българи за своята сцена. Разговор с Дарияна Куманова.   ", "date": "2018.09.23", "title": "Теми и гости в ефира днес"}
{"url": "http://www.cross.bg/nasilie-fashizum-razedinenie-1584573.html", "text": "/КРОСС/ Днес  е 23 септември. Почитаме онези мъже и жени, които дадоха живота си в антифашистката борба, които са били водени от чисти идеи и са мечтали за справедливо и солидарно общество, за благоденствието на всеки човек. \"Никой не е забравен, нищо не е забравено\"- ни задължава да сме непримирими днес към всяка проява на фашизъм, на насилие и на разединение.", "date": "2018.09.23", "title": "Нинова: Да сме непримирими към всяка проява на фашизъм, на насилие и разединение"}
{"url": "http://www.cross.bg/izrael-rysiya-siriya-1584567.html", "text": "/КРОСС/ Министерството на отбраната на Русия официално обвини Израел за сваления руски самолет в Сирия през миналата седмица и обвини израелските въоръжени сили в \"престъпна небрежност\", съобщават агенция  и .Москва подробно описа обстоятелствата от около инцидента. Русия обвинява Израел в преднамерено заблуждаване на Москва за извършените от Тел Авив бомбардировки, като е попречил на сваления самолет да се насочи към безопасна зона навреме.\"Представените обективни данни показват, че действията на пилотите на израелските изтребители са доведели до смъртта на 15 руски военнослужещи заради липса на професионализъм и са акт на престъпна небрежност най-малко да се каже. Следователно ние вярваме, че вината за трагедията с руския Ил-20 лежи изцяло върху ВВС на Израел и тези, които са взели решението за провеждането на такива действия\", каза на брифинг говорителят на руското военно министерство генерал-майор Игор Конашенков.Той остро разкритикува поведението на еврейската държава по време на инцидента. Конашенков отбеляза, че израелското военно ръководство \"или не оценява нивото на отношения с Русия, или няма контрол над отделни командвания и командващи офицери, които са знаели, че действията им ще доведат до трагедия\".Москва също оспори твърденията на Израел, че самолетът е бил свален в момент, когато израелските изтребители вече са били във въздушното пространство на еврейската страна.\"Израелските изтребители са забелязали руския Ил-20 и са го използвали като щит срещу противоракетната отбрана, докато са провеждали маневри в региона\", натърти военното министерство.Според Конашенков Русия е изпратила повече от 310 известия на израелската армия, откакто страните постигнаха споразумение за сътрудничество, докато Израел е уведомил Русия само 25 пъти. Говорителят добави, че това не съответства, тъй като Тел Авив е извършил повече от 200 бомбардировки в Сирия през последната година и половина.\"Това е изключително неблагодарен отговор за всичко, което е направила Руската Федерация за Израел и израелския народ в последно време\", смята Конашенков.Той припомни, че са изпълнили молба на Израел, която е довела до изтеглянето на подкрепяни от Иран сили от Голанските възвишения до израелската граница, включително 1 050 бойци, тактически ракети, муниции и друга военна техника. Те са преместени на повече от 140 километра във вътрешността на Източна Сирия.15 руски военнослужещи загинаха при катастрофата на Ил-20, който по погрешка беше свален от противовъздушната отбрана на Сирия до сирийския град Латакия по време на израелски въздушни удари. Тел Авив обвинява Дамаск в безразсъдно поведение.Междувременно ливанската медия Al-Mayadeen съобщава, че Русия планира да остави затворено въздушното пространство над териториалните води на Сирия след приключването на военни учения на 26 септември. Решението е взето от Съвета за национална сигурност на Русия след инцидента със сваления самолет.По-рано тази седмица израелска военна делегация пътува до Москва в опит да намали напрежението, възникнало заради инцидента.Но на брифинга руското военно министерство отхвърли разкритията на израелската армия.\"Израелски военнослужещ обяви, че в следващите минути Израел ще извърши атака по индустриални обекти в Северна Сирия. В рамките на минута, в 21,40 часа, израелски изтребители Ф-16 пуснаха бомби GBU-39, атакувайки индустриални обекти в Латакия. Израел не информира предварително руските сили за операцията си, а израелската армия предупреди преди началото на атаката\", разкри Конашенков.Това директно противоречи на твърдения на висш израелски военен, който заяви пред журналисти, че са предупредили руснаците повече от минута преди атаката.Конашенков също обвини Израел, че е предоставил заблуждаваща информация за местоположението на бомбардировките.\"Град Латакия е в западна провинция на държавата, а не в Северна Сирия. Заблуждаващата информация, предоставена от израелски военнослужещ за въздушните удари, не е позволила на Ил-20 да се насочи към безопасна зона навреме\", категоричен е говорителят.Представителят на руското военно министерство каза още, че израелските самолети са изчезнали от сирийското крайбрежие след атаката, докато руският самолет е останал в средата и се е превърнал в далеч по-голяма мишена за сирийската противовъздушна отбрана.\n\t\t\t\t\t", "date": "2018.09.23", "title": "Русия: Вината за сваления Ил-20 е изцяло на Израел (видео)"}
{"url": "http://www.cross.bg/chasa-provede-gara-1584530.html", "text": "/КРОСС/София.От 10.00 часа от площада на Боянското ханче ще започне петото издание на състезанието по планинско бягане „Витоша моята планина\". Финалът на 16-километровата дистанция е пред хижа „Алеко\", а проявата и тази година е част от инициатива „София - Евростолица на спорта\".***София.От 16.00 часа в храм „Свети Седмочисленици\" ще бъде отслужена панихида в памет на земеделския лидер, политик и държавник Никола Петков по повод навършването на 71 години от убийството му.На нея ще присъстват председателят на ПП Обединени земеделци Петя Ставрева, членове на националните ръководства на ПП Обединени земеделци и ПП „Никола Петков\", земеделци, симпатизанти и граждани. След панихидата ще бъдат поднесени венци и цветя пред паметника на земеделския лидер, който се намира в градинката пред храма.***БургасОт 11.00 до 13.00 чaаса в туристическия и археологически комплекс „Акве калиде\" творческата инициатива Арт-и-Факти ще предложи на децата работилничка за морски вятърни звънци и фигурки от стъклени камъчета.***БургасOт 11.00 часа, в КЦ „Морско казино\", ще бъдат представени книгата „Гена Димитрова от А до Я\" и документалният музикален филм „Обич за Гена\".***Бухово.От 08.00 часа ще започне състезание по планинско колоездене в дисциплината крос кънтри маратон XCM Купа „Мургаш\" 2018.***Велико Търново.От 09.30 часа пред крепостта „Царевец\" ще се проведе шоу-спектакъл на военните оркестри от провеждащия се в града Международен фестивал на военните оркестри.***Велико Търново.От 12.00 часа на жп гара „Трапезица\" ще се проведе историческа възстановка „Посрещане на княз Фердинанд на гара „Трапезица\" и обявяване на Независимостта на България\".***Велико Търново.От 21.00 часа на ХГ „Борис Денев\", паметник на Асеневци ще се проведе триизмерен мапинг спектакъл „Царевград Търнов\".***Видин/ с. Покрайна.От 15.00 часа кметът на Община Видин Огнян Ценков ще бъде гост на второто издание на фестивала „Нашенци у старо време\" в с. Покрайна.***Враца.От 11.30 часа в храм св. „Георги Победоносец\" ще се състои опелото на почетния гражданин на Враца - Радосвета Бояджиева.***Горна Оряховица.От 11.50 часа атракционен влак с парен локомотив и вагон от „Корона експрес\" ще отпътува от гара Горна Оряховица към гара Трапезица по повод Деня на Независимостта. Ретровлакът ще пристигне на гара Трапезица в 12.07 часа, откъдето ще потегли обратно в 15.00 часа.***Златоград.От 10.30 часа в Златоград ще има възстановка на „Един пазерен ден отпреди 100 години\" - част от Делювите празници.***Каварна.От 10.00 часа в залите на хотелски комплекс „Каварна\" ще се проведат финалите на първия международен двойков бридж турнир „Каварна 2018\". Награждаването на призьорите ще бъде веднага след края им - около 14.00 часа.***Кърджали.От 10.30 часа в „Арена Арда\" ще се проведе събитие от проекта „Младите хора - Бъдещето на България - това сме ние\". Събитието предвижда да срещне ученици и футболисти, които ще проведат съвместна тренировка под наставелнията на старши треньора Стойчо Стоев и екипа му.***Павликени.От 18.00 часа на пл. „Свобода\" ще се проведе хоротека с благотворителна кауза.***Пловдив.От 11.00 часа в Старинен Пловдив ще се проведе кулинарен фестивал „Вкусът на Пловдив\".***Русе.От 10.00 до 14.00 часа на пл. „Свобода\" ще работи пункт за събиране на хартия за рециклиране. Събитието е част от националната екоинициатива „Стара хартия за нова книга\".***Свищов.От 19.00 часа на централния площад „Алеко\" ще започне концерт от поредицата „ТУРНЕТООО\".***Смолян/с. Широка лъка.От 09.30 часа Негово Високопреосвещенство Пловдивският митрополит Николай ще отслужи заупокойната св. Литургия.***Смолян./с. Стойките.От 10.00 часа в селото ще има гайдарски изяви, част от Национален гайдарски събор „Апостол Кисьов\" и Школа за начинаещи гайдари.***Смолян/ с. Широка Лъка.От 09.30 часа отбелязана в храм „Успение Богородично\" - с. Широка Лъка ще бъдат отбелязани 140 години от рождението на Екзарх Стефан. На годишнината ще присъстват Негово Светейшество Българският Патриарх Неофит, който ще бъде посрещнат в храма в 09.20 часа. Светейшият Български Патриарх Неофит в 11.00 часа - ще отслужи заупокойна молитва пред бюст-паметника на Екзарх Стефан - в центъра на с. Широка Лъка.***Чепеларе.Продължават проявите от Хайдушките празници „Капитан Петко войвода\". От 11.00 часа започва фестивала „Родопа пее хайдушки песни\". От 17.00 часа пред паметника на Капитан Петко войвода ще се проведе посрещане на капитана и неговата чета от Срдужение „Радопски хайдути\".  ", "date": "2018.09.23", "title": "Предстоящи събития в страната за 23 септември"}
{"url": "http://www.cross.bg/yasno-evroparite-zashtita-1584531.html", "text": "/КРОСС/ Турски инвеститор купува \"Бургаски корабостроителници\"в. Капитал DailyГодини след като \"Бургаски корабостроителници\" почти спря работа и огромният му терен бе предлаган активно на купувачи, такъв явно е намерен. Контролираното от Васил Божков дружество ще стане турска собственост, а хазартният бос ще се раздели с поредна своя компания.Пръв за сделката с турския инвеститор съобщи бургаският сайт flagman.bg, като се позова на информация от участник в преговорния процес между страните. Официално потвърждение на новината няма, но за подготвяна смяна на собствеността подсказва дневният ред на извънредното общо събрание в дружеството, свикано за 30 октомври, както и назначението на прокурист, който да ръководи дейността до смяната на ръководството. Неназованият купувач ще плати 120 млн. евро за 700 дка земя и сгради в индустриалната зона на южния бряг на Бургас, става ясно от информацията в сайта.Главният прокурор ще командва полицейско звенов. СегаГлавният прокурор Сотир Цацаров ще разполага със собствено звено, което ще може да арестува, да проверява документи и да дава полицейски разпореждания. Това става ясно от законопроект за промяна за Закона за защита на лица, застрашени във връзка с наказателното производство. Проектът на новите разпоредби е качен на страницата на правосъдното министерство.Според законопроекта защитата на ключови свидетели ще премине изцяло към Цацаров. За целта ще бъда създадено Бюро за защита, чийто персонал ще има полицейски правомощия. На практика това означава, че служителите на бюрото ще могат да арестуват, да проверяват лични документи, да издават разпореждания, което в момента е право на МВР.Стотици българи търсят ГИТ да ги спаси от изчезнали шефовев. СегаБългарите, които не могат да прекратят трудовите си договори, тъй като работодателите им са неоткриваеми, за да оформят документите им, стават все повече, показва справка на Главната инспекция по труда. През 2011 г. исканията в инспекцията са били 250, но одобрените - едва 4. През 2012 г. заявленията вече са 282, от които 122 одобрени. И през т.г. броят на молбите не е малък, към края на август те са 130.Малкото откази могат да означават, че в процеса на проверката работодателят е бил открит и тогава прекратяването на договора вече не се отчита като служебно, обясниха от ГИТ. Има обаче и случаи, когато се оказва, че хората изобщо не са имали регистрирани в НАП трудови договори. Възможността за служебното прекратяване на контракти след съвместни проверки на трудовите инспектори, данъчните и експерти на НОИ, бе въведена преди 3 г. след серия скандали за изчезнали чужди работодатели, които оставиха стотици българи без възможност да се възползват от социалните си права.Нова банка помага на кметове за европаритев. СтандартНова държавноинвестиционна банка ще помага на кметовете да усвояват по-бързо европарите и да получават обратно възможно най-бързо направените от общините инвестиции. Това станало ясно на среща на вицепремиера Даниела Бобева с представители на туристическия бранш, обясниха хотелиери. Идеята е, след като държавните органи сертифицират направените разходи, те да бъдат изплащани от банката, която след проверката на Брюксел да си получава парите обратно от ЕС. Така кметовете ще разполагат с оперативни средства за други разходи и ще могат навреме да се разплащат с изпълнителите на проектите, от което ще намалее и междуфирмената задлъжнялост, която е най-големият бич за икономиката ни. ", "date": "2018.09.23", "title": "Преглед на печата "}
{"url": "http://www.cross.bg/postoyanno-regylatziya-mesetza-1584569.html", "text": "/КРОСС/ Правила, които ще направят по-трудно за живеещите в САЩ чужденци да получат разрешения за постоянно пребиваване, ако вземат социални помощи, ще предложи правителството на Доналд Тръмп, съобщи Ройтерс.Съгласно предложената от министерството на вътрешната сигурност регулация имиграционните служби ще преценяват дали лице, получаващо помощи, финансирани с пари на данъкоплатците, е \"в тежест на обществото\".Промените ще важат за хора, кандидатстващи за виза или за постоянно местожителство, уточнява БТА. Те няма да засягат кандидатстващите за американско гражданство.Предложената регулация ще бъде публикувана във федералния регистър през следващите седмици, което е първа стъпка към окончателното й приемане. След това ще има два месеца време за обществен дебат и според резултатите властите могат да въведат промени в регулацията преди окончателното й приемане, което се очаква да бъде след няколко месеца. ", "date": "2018.09.23", "title": "Тръмп затяга правилата за постоянно пребиваване в САЩ"}
{"url": "http://www.cross.bg/otava-elektrichestvo-dyshi-1584568.html", "text": "/КРОСС/ Стотици хиляди хора останаха без електричество в района на канадската столица Отава, след като на два пъти връхлетя торнадо, разрушило някои домове и откъснало покривите на други, предаде Ройтерс.В същото време регионът беше връхлетян и от силни ветрове, а кметът на Отава Джим Уотсън заяви, че може да отнеме дни, докато бъде възстановено електричеството. Най-малко шест души са ранени.\"Това е в топ две или три на трагичните събития, сполетявали нашия град\", каза Уотсън пред репортери. \"Все едно че е от някакъв филм или сцена на военни действия\", добави той.Торнадото връхлетя в петък вечер и разруши домове в населеното място Дънробин на северозапад от Отава, след което се придвижи към населеното място Гатино, което е в непосредствена близост до Отава в северна посока и се намира на територията на провинция Квебек.Силен вятър нанесе щети на част от най-важните подстанции в Отава и според властите около 200 000 души от двете страни на реката са останали без електричество. Отава и Гатино общо имат население от около 1,3 милиона души.", "date": "2018.09.23", "title": "Стотици хиляди останаха без електричество заради торнадо "}
