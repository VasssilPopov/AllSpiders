{"url": "http://www.cross.bg/ruka-zadacha-treta-1580381.html", "text": "/КРОСС/ По някаква причина доста умни хора в технологичната общност все едно са обсебени от това да се чудят по какъв начин да добавят неща в човешкото тяло. И изглежда, че всеки път стават все по-амбициозни.Новото 20 идва от Института за изследване на напреднали телекомуникации в Киото, Япония, които създадоха роботизирана трета ръка, която да позволи на хората истински мултитаскинг, пише Digital Trends. И се управлява от човешкия мозък, да не пропуснем тази важна подробност.\"Вместо система за роботизирани ръце, бих го нарекъл система за интерфейс между мозъка и машина за мултитаскинг,\" казва Крисчън Пеналоза, част от учените в екипа, пред Digital Trends.\"Традиционните роботизирани системи най-често се използват, за да заместят загубата на конкретна човешка функция (например - крайник), но не и за да подобрят способностите на здрави потребители. Тези системи изискват хората да се фокусират върху конкретна задача, като контролирането на роботизиран крак или инвалидна количка, което ограничава изпълняваните задачи до една\".Заради това учените от Института решават да създадат въпросната роботизирана трета ръка, която да се фокусира върху мултитаскинга или едновременното изпълняване на няколко задачи. Показаната във видеото ръка се контролира от два електрода, които са поставени на главата на жената, които служат за улавяне на мозъчната активност. Без да се изисква цялостно фокусиране върху тази задача, човек може да управлява третата ръка да извършва определени задачи.\"В експериментите ни използваме третата ръка, за да хване бутилка, докато истинските ръце изъпняват друга задача, свързана с балансиране на топка\", продължава Пеналоза. \"От гледна точка на приложенията в истинския свят можем да помислим за производствени работници, които могат да увеличат производителността си или астронавти в космоса. Но не би трябвало да се ограничаваме сеамо до роботизирани ръце. Може би в бъдеще може да използваме такава система, за да контролираме други устройства, като мобилни телефони или машини, правейки нещо друго\".", "date": "2018.07.30", "title": "Мултитаскинг! Управляваме трета ръка-робот с мозъка си (видео)"}
{"url": "http://www.cross.bg/litzeto-smurtta-litze-1580383.html", "text": "/КРОСС/ Според първоначалната експертиза откритият в шахта на бившия Партиен дом охранител е починал при падане от високо и няма доказателства за конкретно виновно лице. Това каза пред журналисти градският прокурор на София Емилия Русинова.Близките на 25-годишния Даниел Тасев потърсиха съдействие от медиите, защото имат съмнения, че реалната причина за смъртта и обстоятелствата около нея се прикриват. Младият охранител беше служител на фирма, която се оказа свързана със зам.-социалния министър Султанка Петрова, което допълнително подхрани притесненията на семейството, че истината няма да излезе наяве.„При втория оглед са намерени значи, които показват, че има отворена дупка и в хода на разследването е установено, че починалото лице вероятно се е намирало около тази строителна площадка в тъмната част на денонощието. Там е намерена чаша с кафе, а долу до самото тяло е намерена бъркалката от кафето. Същата вечер лицето е било на смяна и служители на НСО, които също са били на смяна, са забелязали лицето да отива към кафемашината. Повече движение на лицето не е било забелязано”, обясни тя.Първоначалната съдебно-медицинска експертиза е установила, че причина за смъртта е съчетана черепно-мозъчна травма и гръдна травма – комбинация, характерна за падането от високо.„Към настоящия момент не сме събрали доказателства за конкретно виновно лице, поради което няма и привлечен в качеството на обвиняем”, подчерта прокурор Русинова.До момента са разпитани останалите охранители и служителите на НСО, иззети са записите от видеонаблюдението, чакат се и резултатите от още експертизи.Така досъдебното производство остава за престъпление по чл. 123 от НК - за причинена смърт поради незнание или немарливо изпълнение на занятие.", "date": "2018.07.30", "title": "Прокуратурата не намира виновен за смъртта на охранител в Партийния дом"}
{"url": "http://www.cross.bg/tavana-tazi-kolmar-1580379.html", "text": "/КРОСС/Двама мъже са избягали от арест във Франция, съобщи France 24.Мъжете са били задържани в ареста в Колмар. Те са успели да пробият тавана на килията през тази нощ. Затворниците са успели да избягат през тавана на сградата.Бягството е станало рано тази нощ. Френската прокуратура вече е била осведомена за случая.През 2013 г. трима затворници са избягали по същия начин, отново от ареста в Колмар. Вече е издадена заповед за задържането на бегълците, които са издирвани от полицията.", "date": "2018.07.30", "title": "Затворници избягаха през дупка на тавана"}
{"url": "http://www.cross.bg/mygabe-izbira-prezident-1580372.html", "text": "/КРОСС/ Зимбабве избира нов президент – това са първите избори в страната, след като през ноември дългогодишният лидер Робърт Мугабе беше отстранен от поста.Кандидат на управляващата партия е бившият вицепрезидент и временен държавен глава Емерсън Мнангагва.Самият Мугабе заяви, че няма да гласува за бившите си съпартийци, които го свалиха от власт.За първи път от десетилетия шанс за успех има и опозицията – неин кандидат е 40-годишният адвокат и пастор Нелсън Чамиса.", "date": "2018.07.30", "title": "Зимбабве избира нов президент"}
{"url": "http://www.cross.bg/iiozil-zaradi-subraha-1580373.html", "text": "/КРОСС/ Близо 150 германци се събраха, за да подкрепят Месут Йозил. Полузащитникът на \"Арсенал\" наскоро обяви, че се отказва от националния отбор на страната заради \"расизъм и неуважение\", продиктувани от турските му корени.Привържениците се събраха в Берлин в неделя, облечени с фланелки с надпис \"Аз съм Йозил\". В знак на солидарност те развяваха знамената на Германия и Турция.Йозил се отказа от Бундестима след скандала, който се разрази около него заради снимките му с турския президент Реджеп Таийп Ердоган преди началото на световното първенство. \n\t\t\t\t\t", "date": "2018.07.30", "title": "\"Аз съм Йозил\" обедини Германия (видео)"}
{"url": "http://www.cross.bg/aleksandur-mesta-grigor-1580369.html", "text": "/КРОСС/ Най-добрият ни тенисист Григор Димитров запази шестото си място в световната ранглиста. Първата ни ракета е с актив от 4610 точки.В челото няма промени, а лидер е Рафаел Надал (Испания) с 9310 т., следван от Роджър Федерер (Швейцария) със 7080 и Александър Зверев (Германия) с 5665.", "date": "2018.07.30", "title": "Гришо остава номер 6"}
{"url": "http://www.cross.bg/zvezdata-sluntzeto-zvychi-1580370.html", "text": "/КРОСС/ Американската космическа агенция НАСА разпространи аудио запис, който отговаря на въпроса как звучи движението на Слънцето – най-близката ни звезда.Вълните и изригванията на звездата, които предизвикват шум, се изследват в последните 20 години и резултатът е събран в запис от 82 секунди.Учените обясняват, че това, което се чува на записа, са нискочестотните звуци на Слънцето, предизвикани от естествените вибрации на звездата.Вибрациите позволяват на учените да проучат редица сложни процеси вътре в звездата.", "date": "2018.07.30", "title": "Как звучи Слънцето – НАСА отговарят"}
{"url": "http://www.cross.bg/kilometra-karimski-visochina-1580378.html", "text": "/КРОСС/ Вулканът Каримски на полуостров Камчатка в североизточната част на Русия изхвърли стълб пепел на височина пет километра над морското равнище, предава РИА „Новости“.Инцидентът се е случил в първите часове на понеделник. Ветровете са разнесли пепелта в посока изток и югоизток на разстояние 33 километра.От Министерството на извънредните ситуации на Руската федерация твърдят, че изригването не представлява опасност, тъй като в близост няма населени места. Обявен е „оранжев“ код за авиационна опасност, но през района не преминава нито едно международно въздушно трасе.Вулканът Каримски, чиято височина е 1486 метра, се намира в източната част на Камчатка, на 150 километра от град Петропавловск Камчатски.Вулканът е изключително активен като от 1852 година досега са регистрирани повече от 20 изригвания, последното, от които беше през 2010 година. Освен Каримски, в руския Далечен север има повече от десет активни вулкана.", "date": "2018.07.30", "title": "Вулкан изхвърли стълб пепел на височина 5 километра в Русия"}
{"url": "http://www.cross.bg/detza-protestirashtite-subranie-1580389.html", "text": "/КРОСС/ Родителите на деца с увреждания настояват за законови промени, които да гарантират достоен живот на децата им.Те излязоха на национален протест, който тръгна от почиващото вече Народно събрание и стигна до Министерски съвет, където и днес вървяха преговори по техните искания, съобщава news.bg. Полиция се грижеше за мирното протичане на протеста. През целия път до триъгълника на властта те скандираха \"реформа\". Протестиращите майки развяваха черни знамена и черни балони. Гайдари предвождаха шествието. Майките носеха и плакат с надпис \"Искаме достоен живот за нашите деца\". Родителите носеха черни тениски с надпис \"Системата ни убива\". Майки от Плевен дойдоха в столицата пред сградата на Народното събрание в знак на солидарност към протестиращите майки на деца с увреждания и опънаха 740 метра национален трибагреник по дължината на бул. \"Цар освободител\".Към тяхното недоволство се включиха и рокери, както и земеделски производители, недоволни от държавните мерки за борба с чумата.България сега нази цяла гледа, обявиха протестиращите.Протестът започна с българския химн. Урааааа, изригнаха протестиращите, готови за битки.Реформата трябва да започне тук и сега, ние няма да се предадем, няма да им се махнем от главите, обявиха майките.През изминалата седмица се заформи и контрапротест на национално представителните организации на хората с увреждания. Според майките дейността на тези неправителствени организации е проформа и те бранят статуквото заради субсидиите, които получават от държавния бюджет.Протестирам, за да се променят тези архаични закони, сподели една от протестиращите майки.Майките настояват за адекватни закони. Родителите искат да се приеме законът за личната помощ, да се направи една адекватна оценка на потребностите на човека, включително и на неговия потенциал и помощта да е съобразена с личните потребности.Майките на деца с увреждания протестират вече два месеца, като почти в цялата страна има палаткови лагери. В София лагерът е разположен непосредствено до Народното събрание.Затруднено е движението на автомобили по бул. \"Цар Освободител\".Подобни демонстрации са организирани и в други градове, включително Русе и Варна. ", "date": "2018.07.30", "title": "Няма да им се махнем от главите, категорични майките на протеста"}
{"url": "http://www.cross.bg/yilsun-ostavkata-prie-1580376.html", "text": "/КРОСС/ Папа Франциск прие оставката на австралийския архиепископ Филип Уилсън, който бе осъден през май за прикриване на сексуални злоупотреби на известен свещеник педофил през 70-те години, съобщиха от Ватикана, цитирани от БГНЕС.67-годишният Уилсън бе осъден на една година затвор. Така той се превърна в един от най-високопоставените църковни служители, наказани по подобен начин. съобщи Ватикана в изявление.Това се случи по-малко от две седмици, след като австралийският премиер Малкълм Търнбул поиска от папата да уволни Уилсън.Архиепископът бе признат за виновен от австралийски съд, че не е информирал за обвиненията срещу Джим Флетчър - свещеника, обвинен в педофилия. Първоначално той отрече обвиненията и не пожела да подаде оставка.До 14 август съдът трябва да прецени дали Уилсън може да изтърпи присъдата си под домашен арест.", "date": "2018.07.30", "title": "Папата прие оставката на архиепископ, осъден за прикриване на злоупотребата с деца"}
{"url": "http://www.cross.bg/intzidenta-hambyrg-bulgari-1580380.html", "text": "/КРОСС/ Две коли се удариха челно в град Щаде, който се намира на 45 км от Хамбург. 7 души са пострадали при инцидента, пише \"Билд\". В едната кола пътували петима българи, сред които и 11-месечно бебе. Всички пътници в автомобила са ранени. Колата с нашенците била с холандска регистрация, а сигнал за инцидента е получен около 17:40 часа вчера.20-годишният шофьор не могъл да удържи колата на мокрия път и се ударил челно в идващата срещу него кола. 6 линейки и 2 спасителни хеликоптера са пристигнали на мястото на инцидента. 4 от ранените са откарани с линейки в болници в Щаде, а трима от тях са транспортирани с хеликоптери до клиника в Хамбург, пише \"24 часа\".", "date": "2018.07.30", "title": "Петима българи ранени при катастрофа в Германия"}
{"url": "http://www.cross.bg/vunshen-ministur-hunt-1580367.html", "text": "/КРОСС/ Британският външен министър Джереми Хънт сътвори гаф по време на първата си официална визита в Китай.На среща в Пекин той сбърка, обяснявайки, че съпругата му е японка, като тя всъщност е китайка.„Съпругата ми е японка”, каза Хънт, който веднага се поправи: „Съпругата ми е китайка”, при което залата избухна в смях. „Съжалявам, това е ужасна грешка”, допълни той по време на срещата, на която присъства и китайският външен министър Ван И.Хънт се опита да намали щетите, като демонстрира знания за мястото, където живее семейството на съпругата му. „Съпругата ми е китайка, децата ми са наполовина китайци, имаме китайски баба и дядо, които живеят в Сиан, и силни семейни връзки в Китай”, разказа той.Британският външен министър е женен за Лусия Гуо, двамата имат три деца, посочва Си Ен Ен.", "date": "2018.07.30", "title": "Британският външен министър с гаф: Представи китайската си съпруга като японка"}
{"url": "http://www.cross.bg/ychenieto-podgotovka-shopov-1580365.html", "text": "/КРОСС/ Днес, 30 юли 2018 г., на учебен полигон „Ново село“, под ръководството на полковник Стоян Шопов – началник на щаба на 2 механизирана бригада – Стара Загора, започна многонационалната съвместна подготовка „Platinum Lion 18“.В съвместната подготовка участват до 700 военнослужещи и до 100 единици бойна, транспортна и специална техника от въоръжените сили на Република България, САЩ,Албания, Грузия, Молдова Румъния, Сърбия и Черна гора.                        Офицер, планиращ учението, е заместник-командирът на Сухопътните войски бригаден генерал Валери Цолов, офицер, провеждащ учението е полковник Стоян Шопов, а директор на учението е подполковник Атанас Георгиев, заместник-началник на щаба на 2 механизирана бригада. Командир на Многонационалния батальон е подполковник Николай Александров, командир на 31 механизиран батальон.                                       Темата на съвместната подготовка е „Многонационален механизиран батальон при подпомагане на местните органи на властта чрез провеждане на стабилизиращи действия в назначената му зона за отговорност”. В хода на учението ще се проведат ротни тактически учения, тактически занятия с бойни стрелби на отбранителна, настъпателна тематика и операции по поддържане на мира.В словото си при откриване на учението, полковник Шопов подчерта: „ Провеждането на съвместни учения от този тип са особено важни за развитие на партньорството, усъвършенстване на оперативната съвместимост, приятелството и взаимното доверие между участниците“. ", "date": "2018.07.30", "title": "На учебен полигон „Ново село“ стартира многонационалната съвместна подготовка „Platinum Lion 18“"}
{"url": "http://www.cross.bg/skok-evropeiiskoto-purvenstvo-1580368.html", "text": "/КРОСС/ България ще бъде представена от 12 лекоатлети на европейското първенство в Берлин, което започва на 6 август.Ивет Лалова, която пропусна Балканиадата заради травма, е възстановена и ще пътува за германската столица. където ще защитава отличията си на 100 м и 200 м от Амстердам 2016. Другата ни представителка с две дисциплини е Инна Ефтимова, която също ще бяга 100 м и 200 м.Освен Лалова, другата ни голяма надежда за отличие е сребърната олимпийска медалистка на висок скок - Мирела Демирева. Тя ще атакува европейското злато, след като преди две години се окичи със сребро.Денис Димитров има норматив само за 100 м, но постижението му от 20.92 сек го нарежда на добра позиция в европейската ранглиста и има вероятност да бъде поканен да стартира и на по-дългия спринт в следващиите дни.Двама от атлетите ни с нормативи пък няма да стартират на европейското първенство заради контузии. Тихомир Иванов се възстаноявва от операция на спортна херния, а Георги Цонов, който е с квота в тройния скок, също има травма.Ще имаме и трима дебютанти - Петър Пеев, Милена Миткова и Александра Начева. Начева е и най-малката в тима ни - още ненавършила 17 г., но с три медал от големи шампионати за подрастващи от последните две години. Тя е световна шампионка за девойки под 20 г., втора от форума на планетата под 18 г. и втора на европейкото първенство под 18 г. в тройния скок. Ивет Лалова – 100 м, 200 мИнна Ефтимова – 100 м, 200 мМирела Демирева – скок височинаГабриела Петрова – троен скокАлександра Начева - троен скокРадослава Мавродиева – гюлеМилена Миткова – скок дължинаДенис Димитров – 100 мПетър Пеев – 100 мМомчил Караилиев – троен скокМитко Ценов – 3000 м стипълчейзГеорги Иванов – гюле", "date": "2018.07.30", "title": "Лалова и Демирева повеждат България към медалите на Евро 2018"}
{"url": "http://www.cross.bg/detzata-myita-tzentura-1580374.html", "text": "/КРОСС/ Добре дошли в нашия дом“ – с тези думи осемте момчета и момичета от Центъра за настаняване от семеен тип в гр. Разлог посрещнаха д-р Елеонора Лилова, председател на Държавната агенция за закрила на детето, и д-р Джейн Муита, представител на УНИЦЕФ за България.Децата разказаха, че чувстват къщата като свой дом и обичат да посрещат гости. Те с голяма радост и гордост показваха своите стаи, рисунките и традиционни разложки ястия, които сами бяха приготвили.Момчетата и момичетата споделиха, че имат много приятели. През ваканцията заедно прекарват по-голямата част от времето си в библиотеката и в музея, а след седмица ще бъдат на почивка в планината. Д-р Лилова и д-р Муита бяха впечатлени от създадената семейна атмосфера в Центъра. „Усмивките и щастието в детските очи са доказателство за добрите грижи, които се полагат за децата тук. Нашите усилия са насочени към осигуряване именно на такава семейна грижа игарантиране на правата на всички деца в страната“, подчерта председателят на ДАЗД.Представителят на УНИЦЕФ също заяви, че осигуряването на благоденствието на децата в България е първостепенна задача на ръководената от нея организация. „Заедно с Държавната агенция за закрила на детето и останалите отговорни  институции и организации се радваме да научим от децата и персонала за предизвикателствата, които срещате в ежедневието си, и ще работим за подобряването на  услугите и условията, в които живеят децата в България“,допълни д-р Муита. Гостите получиха ръчно изработени подаръци от децата от Центъра в гр. Разлог, а председателят на ДАЗД подари на всяко от тях ранички и Конвенцията на ООН за правата на детето. По-късно през деня д-р Лилова и д-р Муита приготвиха баница и традиционни български ястия в Къща „Дежка“ в с. Горно Драглище. След това кметът на с. Добърско разведе гостите в архитектурния комплекс в селото. ", "date": "2018.07.30", "title": "Д-р Лилова и д-р Муита гостуваха на децата от Центъра за настаняване от семеен тип в гр. Разлог"}
{"url": "http://www.cross.bg/zhivota-chasa-boryat-1580377.html", "text": "/КРОСС/ 19-годишно момиче от Раднево прободе приятеля си с кухненски нож, съобщи МВР.Това се е случило по време на скандал между двамата.28-годишният мъж е намушкан в областта на гръдния кош.Той е транспортиран в болница, където е настанен на лечение, с опасност за живота. Лекарите в УМБАЛ-Стара Загора се борят за живота му.Сигналът е получен на 28 юли около 21.13 часа.Момичето е задържано за срок до 24 часа. ", "date": "2018.07.30", "title": "19-годишна прободе приятеля си с нож, борят се за живота му"}
{"url": "http://www.cross.bg/mesta-naseleni-zhivotni-1580375.html", "text": "/КРОСС/ Започна вземането на проби и извършването на клинични изследвания на дребните преживни животни във всички стопанства от 20-километровата зона на идентифицираното огнище на чума по дребните преживни животни в Ямболско, съобщиха от областната администрация.Зоната, в която се извършват клиничните изследвания, обхваща 36 населени места в засегнатата община Болярово, като включва и населени места от съседните общини Елхово и Стралджа.От областната администрация подчертават, че пробите се вземат от няколко екипа оторизирани ветеринарни лекари.Кметовете имат ангажимента своевременно да информират стопаните за предстоящите действия на ветеринарните служби. В деня на проверките животните трябва да останат в стопанствата.До момента вземането на проби вече е преминало при пълно съдействие на животновъдите в четири обекта в с. Голям Дервент, община Елхово.", "date": "2018.07.30", "title": "Търсят чума в 36 населени места около огнището в Ямболско"}
{"url": "http://www.cross.bg/momenta-banov-tzarskite-1580366.html", "text": "/КРОСС/ Властите разследват умишлен палеж на „Царските конюшни”, но въпреки това съществуват версии за техническа неизправност и небрежност, които може да са довели до огъня в центъра на София, предаде bTV.Днес е образувано досъдебно производство за пожара в конюшните, каза Емилия Русинова, шеф на Софийска градска прокуратура, което е за палеж.", "date": "2018.07.30", "title": "Разследва се умишлен палеж на „Царските конюшни”"}
{"url": "http://www.cross.bg/stranata-septemvri-makedoniya-1580371.html", "text": "/КРОСС/ Предложената дата, на която да се проведе референдум за новото име на Македония, е 30 септември, съобщи премиерът на страната Зоран Заев.В македонския парламент текат консултации с опозиционната партия ВМРО-ДПМНЕ, като малко по-късно днес се очаква тяхното решение.Междувременно обаче новите членове на Държавната изборна комисия вече подписаха тържествени клетвени декларации. Комисията трябва да организира допитването до гражданите на страната.", "date": "2018.07.30", "title": "Референдум за името на Македония – може би на 30 септември"}
{"url": "http://www.cross.bg/tazi-resyrsite-otkolkoto-1580382.html", "text": "/КРОСС/ Още тази сряда, 1 август, човечеството ще е изчерпало всички ресурси, които природата може да възобнови за една година и ще живее \"на кредит\" в продължение на няколко месеца, сочи проучване на неправителствената организация Global Footprint Network, цитирано от Франс прес. Авторите изтъкват, че тази дата настъпва все по-рано.\"1 август ще бъде денят, когато ще сме изразходвали повече дървета, вода, плодородни земи и риба, отколкото Земята може да предостави за една година, за да се прехранваме, да имаме подслон и да се придвижваме, като въглеродните емисии ще са повече, отколкото могат да абсорбират океаните и горите\", обясни Валери Грамон от Световния фонд за дива природа (WWF), който е партньор на Global Footprint Network\"За да осигуряваме нуждите си днес ни е необходим еквивалентът на 1,7 от Земята\", посочва организацията в комюнике.В началото на 1970-те години този ден се падаше на 29 декември, а през 2017 настъпи на 3 август.Изчерпването на ресурсите се е ускорило в резултат на свръхпотреблението и разхищенията, уточни Валери Грамон. Тя припомни, че около една трета от храните по света се изхвърлят.Положението е много различно в отделните страни. Малки страни като Катар и Люксембург имат много голям екологичен отпечатък, подчерта Пиер Кане от фонда за дивата природа. По думите му, ако цял свят живееше като тях, денят на изчерпване на ресурсите щеше да настъпва още около 9-19 февруари. За разлика от тях тази дата във Виетнам е 21 декември.На сайта са представени различни решения за преобръщане на тенденцията - преразглеждане на концепцията за градовете, борба с разхищението на храни и свръхпотребление на месо, както и ограничаване на демографското разрастване.А на сайта www.footprintcalculator.org всеки може да изчисли екологичния си отпечатък.", "date": "2018.07.30", "title": "Тази сряда човечеството ще е изчерпало ресурсите на планетата за 2018 г."}
{"url": "http://www.cross.bg/putya-zatvori-cherni-1580359.html", "text": "/КРОСС/ Свлачище затвори пътя Черни Вит – Тетевен при км 35, съобщиха от Агенция „Пътна инфраструктура”. В района вали проливно и водата е смъкнала на пътя пръст и камъни. От АПИ работят по разчистването на пътя. Очаква се до края на работния ден движението да бъде пуснато.От АПИ съветват шофьорите да се движат с повишено внимание и съобразена скорост по път III-6072 Горна Росица – Кръвеник поради паднали клони и наноси по пътното платно вследствие на обилните дъждове.", "date": "2018.07.30", "title": "Свлачище затвори пътя Черни Вит – Тетевен"}
{"url": "http://www.cross.bg/inerkom-bulgariya-reshenie-1580358.html", "text": "/КРОСС/ Днес, 30.07.2018 г., в законоустановения срок, Инерком България депозира жалба във Върховния Административен Съд срещу решението на Комисията за защита на конкуренцията от 19.07.2018 г, с което на компанията бе забранено да придобие българския бизнес на ЧЕЗ.„Запознахме се внимателно с документа и детайлно анализирахме мотивите за негативното решение на антимонополния орган. Очакваме бързо и справедливо решение от страна на ВАС“, каза Милена Стоева, председател на Съвета на директорите на Инерком България.", "date": "2018.07.30", "title": "Инерком България обжалва решението на Комисията за защита на конкуренцията"}
{"url": "http://www.cross.bg/dvizhenie-subora-nachalnika-1580362.html", "text": "/КРОСС/ Лидерът на БСП Корнелия Нинова изпрати писмо до министъра на вътрешните работи Валентин Радев, в което го пита - кой е променил план – разстановката за контрол на пътното движение по време на събора на Бузлуджа, часове преди неговото начало?Заради тази промяна, десетки хиляди хора са били оставени в продължение на 5  часа да чакат автобусите под проливен дъжд без никаква организация на движението. „Вие не изпълнихте сключения между нас договор и очакваме да ни посочите виновните за това лица и те да понесат отговорността си”, пише още Корнелия Нинова.Ето и целият текст на писмото:Уважаеми господин Радев,На 27, 28 и 29 юли 2018 г. на връх \"Бузлуджа\", местността  \"Историческа поляна\", се проведе традиционният митинг-събор, посветен на 127-та годишнина от началото на социалистическото движение в България.В тази връзка с писмо №0130-9 от 28.05.2018 г. се обърнахме към Вас да предприемете необходимите мерки за безопастността, охраната и нормалното протичане на мероприятието. Писма изпратихме и на Началника на Областна дирекция на полицията град Габрово, Началника на Областна дирекция на полицията Стара Загора, Началника на районно полицейско управление Казанлък, Началниците на сектор \"Пътна полиция\" в Стара Загора и Габрово.В резултат на разменената кореспонденция, подписахме договори с ОД на МВР Стара Загора и ОД на МВР Габрово \"срещу заплащане да се осъществи охраната на обществения ред и контрол на пътното движение по време на събора по отделен план-разстановка\".В тази връзка Ви питам, кой промени план-разстановката, часове преди събора?С това решение десетки хиляди хора бяха оставени в продължение на 5 часа да чакат автобусите под проливен дъжд без никаква организация на движението. Вие не изпълнихте сключения между нас договор и очакваме да ни посочите виновните за това лица и те да понесат отговорността си.                    ", "date": "2018.07.30", "title": "Нинова към министър Радев: Кой промени плана за пътно движение, часове преди събора на Бузлуджа?"}
{"url": "http://www.cross.bg/asam-miliona-dokazhat-1580354.html", "text": "/КРОСС/ Индия публикува списък, който ефективно заличава около четири милиона души в североизточния щат Асам от гражданство, пише БГНЕС.Националният регистър на гражданите (НРГ) е списък на хората, които могат да докажат, че са дошли в щата преди 24 март 1971 г., когато бе създадена Бангладеш.Властите в Индия посочват, че целят изкореняване на ордите от нелегални имигранти от Бангладеш. Действията на Ню Делхи предизвикаха страхове от лов на вещици срещу етническите малцинства в Асам. Тъй като се страхуват от насилие, властите заявиха, че никой няма да се изправи пред незабавна депортация.Около четири милиона бенгалци - езиково малцинство в Асам - сега се намират пред дълъг бюрократичен процес.Съгласно споразумението за Асам, подписано от тогавашния премиер Раджив Ганди през 1985 г., всички, които не могат да докажат, че са дошли в североизточната държава преди 24 март 1971 г., ще бъдат заличени от избирателните списъци и изгонени.Но активистите казват, че НРГ се използва като претекст за двустранна атака - от хиндуистки националисти и асамски хардлайнери - върху легитимната бенгалска общност на щата, голяма част от която е съставена от мюсюлмани.", "date": "2018.07.30", "title": "Лишават от гражданство 4 милиона души"}
{"url": "http://www.cross.bg/helikopter-dyshi-parking-1580357.html", "text": "/КРОСС/ Граждански хеликоптер падна днес на автомобилен паркинг в Пекин след като пилотът е успял да насочи машината далеч от многолюдни райони, съобщиха китайски медии, цитирани от Ройтерс.Четирима души на борда са получили леки наранявания. Няма пострадали на земята.От компанията \"Бел хеликоптер\" казаха, че катастрофиралият летателен апарат е от марката \"Бел 429\", собственост на \"Рейнуд стар ейвиейшън\". Компанията собственик разследва инцидента съвместно с китайските власти.  ", "date": "2018.07.30", "title": "Хеликоптер падна върху паркинг в Пекин, четирима души са ранени"}
{"url": "http://www.cross.bg/tenis-tzentur-myasto-1580363.html", "text": "/КРОСС/ Обединена българска банка (ОББ) стана основен партньор на Националния тенис център в Борисовата градина. Новото име на спортния комплекс вече е Национален ОББ тенис център. Партньорството е от голямо значение за ОББ, като част от новото позициониране на банката в унисон с ценностите и философия на белгийската КBC Груп за подкрепа на здравето.„\", заяви Петър Андронов, главен изпълнителен директор на ОББ и председател на Кънтри тийма на КВС Груп за България.                      Като продължение на партньорството Националният ОББ тенис център ще стане домакин и на любителски тенис турнир за клиенти и приятели на ОББ. В него ще се състезават двойки мъже, а набирането на участници ще бъде обявено през август.„коментира партньорството Катерина Генова, генерален секретар на Българска федерация по тенис. „\", добавя Катерина Генова.Националният ОББ тенис център е база на националните отбори на България по тенис и е място на десетки спортни събития годишно. Намира се сред алеите на Борисовата градина, недалеч от парк-хотел \"Москва\", с подходящо за релакс и разходка местоположение. Той разполага с 13 корта, разположени в четири клетки по три игрови терена и централен корт с трибуни за 1000 зрители, заведения и магазин за тенис екипировка. Повечето от кортовете са осветени и дават възможност за провеждане на нощни турнири.", "date": "2018.07.30", "title": "Национален ОББ тенис център е новото име на Българския национален тенис център"}
{"url": "http://www.cross.bg/diplom-medal-varna-1580364.html", "text": "/КРОСС/ Бъдещите звезди получиха своите медали от Балетната Олимпиада на вълнуваща церемония в Летния театър.Вече са известни носителите на медали от 28-ия Международен балетен конкурс във Варна. Много емоции, горещи аплодисменти и вълнения за младите финалисти донесе тържествената церемония в изпълнения с очакваща публика Летен театър на Варна. За пръв път организаторите обявиха кой каква награда печели едва на заключителен спектакъл край огъня на Балетната Олимпиада. Публиката, която остана вярна на младите таланти и в най-дъждовните и гръмотевични вечери, горещо аплодира 20-имата избранници, които бяха на сцената във вечерни костюми.Председателят на международното жури проф. Владимир Василиев от Русия изведе пред зрителите патрона на балетния конкурс тази година госпожа Цвета Караянчева, председател на българския парламент.\"Настана време да се сбогуваме с 28-ия Балетен конкурс. Макар че времето не беше такова, каквото очаквахме, Варна се показа като гостоприемен домакин, а кандидатите играха с емоция и любов. Благодаря на организаторите, че успяха да привклекат толкова състезатели и жури от всички краища на света. Надявам се, утре като си тръгнете от тук, да останете с хубави спомени от Варна и България\", каза Цвета Караянчева на младите финалисти и публиката.                        От името на Министерството на културата зам.-министър Румен Димитров поздрави организаторите от Фондация „Международен балетен конкурс“, че са се справили с провеждането на това мащабно световно състезание.Проф. Владимир Василиев лично награди победителите. Той ги привества думите: \"Вие показахте най-доброто на този първи конкурс в света. Искам от цялото си сърце да ви поздравя, защото в недалечно бъдеще вие ще светите като ярки цвезди на световната сцена. Чест и хвала на създателите на този забележителен конкурс!\", каза Василиев.                         Ето и наградите на 28-ия Международен балетен конкурс Варна 2018:СТАРША ВЪЗРАСТЗвание \"Лауреат на 28. Международен балетен конкурс Варна 2018” и следните награди:\"Голямата награда на град Варна”, златен медал и диплом не се присъжда.ЖениПърва награда, златен медал и диплом - Юен Джъ Дзъ Сюен, Канада / Yuan Zhe Zi Xuan, CanadaВтора награда, сребърен медал и диплом - Катерин Баркман, САЩ / Katherine Elizabeth Barkman, USAДве трети награди, бронзов медал и диплом - Мию Такамори, Унгария/ Miyu Takamori, Hungary и София Цуцакова, България / Sofia Evgenieva Tsutsakova, BulgariaМъже Първа награда, златен медал и диплом - Сънуо Чанг, Китай / Sinuo Chang, ChinaВтора награда, сребърен медал и диплом не се присъждаТрета награда, бронзов медал и диплом- Франческо Мура, Франция/ Francesco Murа, FranceМЛАДША ВЪЗРАСТЗвание \"ЛАУРЕАТ НА 28. Международен балетен конкурс- Варна 2018” и следните отличия:\"СПЕЦИАЛНО ОТЛИЧИЕВАРНА 2018, диплом и медал:Антонио Касалинхо, Португалия / Antonio Gameiro Casalinho, PortugalДевойкиОтличие I степен, диплом и медал - Съй Ли, Kитай / Siyi Li, ChinaОтличие II степен, диплом и медал - Бианка Скудамор, Франция/ Bianca Elise Scudamore, FranceОтличие III степен, диплом и медал - Елена Исеки, Германия / Elena Iseki, GermanyЮношиОтличие I степен, диплом и медал не се присъждаОтличие II степен, диплом и медал - Харуто Гото, Германия / Haruto Goto, GermanyОтличие III степен, диплом и медал- Ицуки Омори, Португалия / Itsuki Omori, PortugalДОПЪЛНИТЕЛНИ НАГРАДИСпециална награда \"Емил Димитров\" - за млади дарования:Антонио Касалинхо, Португалия / Antonio Gameiro Casalinho, PortugalНаграда за артистично присъствие на сцената на Летен театър Варна:Чун Уинлам, Франция / Chun Wing Lam, FranceДве награди за участие в цял спектакъл в централна роля на Софийска национална опера и балет през сезон 2018/2019 не се присъждат.Награда за участие в цял спектакъл в централна роля на Държавна опера и балет Варна. Участието ще се състои до 18 месеца след връчването на наградата - Андраш Ронаи, Унгария / András József RónaiНаграда от Фонд „Нина Кираджиева“ за артистичност на български участник, получил най-висока оценка на ІІІ тур:92 - Джон Абенанти, България / John Michael Abenant, BulgariaДве награди от „Силвия Ко“ - Япония за перспективни млади танцьори от Младша възраст, участвали на ІІІ тур. се присъждат една за девойка - Съй Ли, Kитай / Siyi Li, China и една за юноша:Антонио Касалинхо, Португалия / Antonio Gameiro Casalinho, PortugalПООЩРЕНИЯза изпълнение на участници в ІІІ тур:Поощрения за постижение на балетна двойка от група „А“- Старша възраст не се присъждатПоощрения за постижение на балетна двойка от група „Б“ - Младша възраст не се присъждатПоощрения за партньорство не се присъждатПоощрения за най-млади състезатели, юноша и девойка, участвали в III тур, се присъждат на:Антонио Касалинхо, Португалия / Antonio Gameiro Casalinho, PortugalЕлена Исеки, Германия / Elena Iseki, GermanyПоощрения за състезатели, участвали в ІІІ тур, но не получили награда или отличие, се присъждат на:Георги Капитански, България / Georgi Kapitanski, BulgariaМигел Майдана, Белгия / Miguel Angel David Aranda Maidana, BelgiumАн Пинхейро, Бразилия / Anne Jullieth Dos Santos Pinheiro, BrazilЛусиа Риос, Аржентина / Lucia Alejandra Rios, ArgentinaТомоха Терада, Япония / Tomoha Terada, JapanЗА ХОРЕОГРАФИЯ За оригинални постановки със съвременна хореография, изпълнени на конкурса, създадени през последните 5 години, т.е. след 15 юли 2013 г.:Отличие I степен и грамота:Хореография: Юанюан Уанг(Yuanyuan Wang) 2018;Композитор: Кангдинг Рей (Kangding Ray) \"Отвъд дима\" (Beyond the Smoke)Отличие II степен и грамота:Хореограф: Ангелина Гаврилова (Angelina Gavrilova) 2018.Композитор: Филип Глас (Philip Glass) - \"My favorite toy\"За оригинална постановка върху произведение от български композитор, изпълнена на конкурса, реализирана през последните 5 години, т.е. след 15 юли 2013 г. - грамота:Хореограф: Надежда Дичева (Nadezhda Dicheva) 2018.Композитор: Иво Димчев (Ivo Dimchev) - \"Traveling light\"След награждаването победителите показаха своите блестящи таланти в Гала концерт с най-добрите си класически и съвременни танци от конкурса. Многократни аплаузи връщаха на сцената любимците на публиката, най-аплодиран от които беше Антонио Казалинхо – феноменалният най-млад участник в конкурса, който заслужи най-високите призове в младша възраст.Днесе Супер гала концертът, който тази година е посветен на 60-годишната сценична дейност на един от великите балетисти на ХХ век, наричан Бога на танца, носителят на единствената в историята на Варненския конкурс Голяма награда на град Варна и неколкократен председател на журито – проф. Владимир Василиев.Билетите за концерта днесмогат да се купят от ДКС, Летен театър и мрежата на Eventim в цялата страна - бензиностанции OMV, книжарници Orange, магазини Office1Superstore, както и онлайн от: ", "date": "2018.07.30", "title": "28. Международен балетен конкурс Варна 2018"}
{"url": "http://www.cross.bg/raiionnoto-izbyagal-deiistviya-1580360.html", "text": "/КРОСС/ Издиран и задържан е арестант, избягал от сградата на районното управление в Гълъбово.Тази сутрин, от сградата на районното управление в Гълъбово е избягал 38-годишен мъж, спрямо когото е била взета 24-часова мярка за задържане по чл. 325 за хулигански действия.Предприети са действия за издирването му и часове по-късно той е открит и задържан в село в Старозагорска област.Образувано е досъдебно производство, процесуално-следствените действия се провеждат под ръководството на прокуратурата.", "date": "2018.07.30", "title": "Полицията изпусна и намери арестант избягал от районното в Гълъбово"}
{"url": "http://www.cross.bg/ankara-durzhavi-vashington-1580347.html", "text": "/КРОСС/ САЩ работят върху проекта за \"арабска НАТО\" – отбранителен пакт на приятелски държави от Близкия изток, който да може да се противопостави на \"иранската заплаха\", пише в. \"Таймс ъф Израел\", цитиран от Сега. Пактът ще включва Египет, Йордания и шестте държави от Съвета за сътрудничество на арабските държави в Персийския залив – Бахрейн, Катар, Кувейт, Обединените арабски емирства, Оман и Саудитска Арабия, като целта е изграждане на обща противовъздушна отбрана и борба с тероризма. Предложението за създаване на близкоизточен стратегически алианс цели още и задълбочаване на икономическите и дипломатическите връзки между страните и със САЩ. Според източници на медията идеята е предложена за първи път от Саудитска Арабия по време на визитата на американския президент Доналд Тръмп в Рияд м.г., но засега няма особено развитие по въпроса. Създаването на потенциалния пакт ще бъде дискутирано на среща във Вашингтон през октомври.САЩ могат да загубят своя \"искрен\" съюзник, ако Вашингтон не промени отношението си към Анкара. За това предупреди турският президент Тайип Ердоган, цитиран от телевизия НТВ. Той предупреди, че Анкара ще прибегне до международен арбитраж, ако Вашингтон блокират продажбата на изтребители Ф-35 на Анкара.", "date": "2018.07.30", "title": "САЩ рестартират проекта за \"арабска НАТО\""}
{"url": "http://www.cross.bg/blagoevgrad-vodata-tzenata-1580344.html", "text": "/КРОСС/ С около 20 ст. ще се повиши цената на водата в Благоевград до края на тази година. Увеличението, според водното дружество е наложително, тъй като не достигат парите за ремонти и рекострукция на мрежата.Според хората заради старите тръби водата, която тече от чешмите, не става за пиене и подмяната на водопреносната мрежа трябва да се направи спешно.Жители на Благоевград казаха, че почти не пият вода от чешматите в домовете си. Според тях тя е с ниско качество и не е вкусна. Най-често пълнят туби с минерална вода или от чешмите с изворна в града и крайградския парк.В момента цената за кубик вода в Благоевград е 1,60 лв., като в нея е включена и такса пречистване. В останалите населени места в региона, където няма пречиствателни станции, сумата не надхвърля лев.Росица Димитрова – управител на ВиК-Благоевград: Едно домакинство харчи в рамките на 9-10 кубика, средно 20 ст. максимум 1,50-2 на домакинство да се отрази. Това са едни груби сметки. Но не бих казала, че това ще утежни семейния бюджет. Неизбежен е този процес. Предвид това, липсата на консолидация, липсата на други възможни средства за финансиране, с които бихме могли да модернизираме мрежата.От ВиК дружеството в Благоевград уверяват, че преди да се стигне до увеличение цената на водата, ще има публично обсъждане и дебат с жителите на града.", "date": "2018.07.30", "title": "Увеличават цената на водата в Благоевград до края на годината"}
{"url": "http://www.cross.bg/godina-tyristite-kamara-1580343.html", "text": "/КРОСС/ Септември ще спаси сезона край морето тази година. Това са очакванията на туристическия бранш у нас заради дъждовното време това лято. Туроператори от Варна очакват по-ниски цени на хотелите и макар да се надяват на ръст на туристите, той със сигурност ще е по-малък от 2017 година.Заради Световното първенство по футбол хотелиери по Черноморието са отчели спадове в посещенията на чужденци, докато дъждовете не са повлияли съществено на организираните туристи. Увеличение на гостите се очаква през септември.Проф. Стоян Маринов, Варненска туристическа камара: Така че, като цяло се очаква един мъничък ръст, от порядъка на 4-5 % на нощувките, съответно на приходите е малко по-голям.Тази година туристите от Полша, Чехия, Словакия и други източноевропейски страни са се увеличили.Проф. Стоян Маринов, Варненска туристическа камара: За тях съотношението качество-цена е най-благоприятно.Очаква се броят на туристите от Германия да бъде като през миналата година. Според анализатори, една от причините е, че немците преоткриват Турция като дестинация.Проф. Стоян Маринов, Варненска туристическа камара: Ръстове ще има малки на британския пазар, на френския, на скандинавските пазари.Хотелиерите и ресторантьорите по морето очакват сравнително успешен туристически сезон. По данни на Министерството на туризма само за първите пет месеца на годината приходите от чужди туристи са повече от милиард и шестотин милиона лева.", "date": "2018.07.30", "title": "Туристическият бранш очаква септември да спаси сезона край морето тази година"}
{"url": "http://www.cross.bg/sgrada-plamutzite-zhilishtna-1580349.html", "text": "/КРОСС/ Осем души загинаха в пожар в руския град Сочи.Огънят пламнал рано в понеделник сутрин в жилищна сграда и унищожил площ от 300 квадратни метра, съобщава ТАСС.Причините за инцидента се изясняват. Засега е известно, че пламъците са тръгнали от тента на заведение за хранене. А оттам се разпространили към останалата част на постройката.В изгорялата сграда били настанени наемни работници от бившите съветски републики.В потушаването на пламъците са се включили повече от 60 пожарникари.", "date": "2018.07.30", "title": "Пожар в жилищна сграда в Сочи взе 8 жертви"}
{"url": "http://www.cross.bg/litra-napitki-minalata-1580346.html", "text": "/КРОСС/ По данни на световната организация, която наблюдава производството и продажбите на алкохол, International wine and spirits record (IWSR), България е в топ 6 в света по консумация на спиртни напитки на глава от населението, съобщава \"Капитал\" цитиран от вк.Сега .Извън него ръстът в икономиката явно води и до по-скъпи питиета: светлият пазар расте с 6.6% в стойност за миналата година и надскача 700 млн. лв. Като количество скокът е по-умерен - 5.9% до 60.2 млн. литра. Но половината от количеството реално е вино - 155 млн. лв. и 32 млн. литра по данни на AC Nilsen.Разпределено на броя на населението количеството показва, че всеки българин изпива по 14 литра твърд алкохол годишно.Според анализа на агенцията България е и една от държавите с най-ниски цени и най-нисък акциз на алкохола, със солидно домашно производство. Домашно сварената ракия заема 60% от консумацията, която кумулативно е 81 млн. литра през миналата година, без в това число да бъдат включени изпитите бира и вино.Очаквано българите пият най-вече вино и ракия, но все по-значим става пазарът на уиски и водка. За пет години пазарът на напитки от най-високия клас – над 30 лв., е пораснал с 50% до близо 1 млн. литра по данни на IWSR.Всичко това не променя голямата картина на пиенето на ракия в заведенията, ресторантите и у дома. Ракията обикновено е в най-масовата категория алкохолни напитки с цена до 17.50 лв., която заема 84% от продажбите на спиртни напитки и през миналата година расте само с 1%. В средната категория – алкохол с цени от 17.50 лв. до 30 лв., попадат 14% от продадените през миналата година напитки по данни на IWSR, чиито продажби в обем са нараснали с 3%.", "date": "2018.07.30", "title": "България е в топ 6 по консумация на алкохол в света"}
{"url": "http://www.cross.bg/tzennost-borisov-ministurut-1580351.html", "text": "/КРОСС/ Да се направи необходимото, така че възможно най-скоро сградата на „Царските конюшни“ да получи статут на културна ценност. Това разпореди министър-председателят Бойко Борисов по време на съвещание в Министерския съвет.Във връзка с пожара в имота на премиера докладваха министърът на културата Боил Банов, министърът на вътрешните работи Валентин Радев и кметът на Столична община Йорданка Фандъкова. В съвещанието участваха също вицепремиерът Томислав Дончев и заместник-кметът на София Тодор Чобанов, съобщиха от МС.Борисов подчерта, че е изключително важно да има пълна координация в действията на отговорните институции, така че да се съхрани културната ценност. От своя страна МВР поема ангажимента за възстановяване на щетите от пожара.Междувременно стана ясно, че в 14 ч. в Министерството на културата ще се проведе пресконференция по повод казуса с „Царските конюшни”. В нея ще участват министърът на културата Боил Банов и зам.-кметът на Столична община д-р Тодор Чобанов.", "date": "2018.07.30", "title": "Борисов разпореди: „Царските конюшни” да получат статут на културна ценност"}
{"url": "http://www.cross.bg/evrofytbol-distziplinata-purvenstvo-1580356.html", "text": "/КРОСС/ Спортният талант на „Еврофутбол“   в категория над 94 кг. на завършилото Европейско първенство в Милано – Италия. Христо Христов грабна златото с двубой 364 кг. (166 и 198 кг.), със 7 кг. повече от втория в класирането - Енцо Куворте от ХоландияСъстезателят по академично гребане  в дисциплината „скиф“ (1х), като измина 2000 м за 06:51.420 мин. на Световното първенство по академично гребане за младежи до 23 г., което се проведе в Познан - Полша.                      Другият талант на „Еврофутбол“ в гребането  във финал „Б“ в дисциплината „двойка без рулеви“ (заедно с партньора му Рангел Кацарски), което ги постави 10-и в крайното класиране. Те изминаха дистанцията от 2000 м за 06:57.800 мин. на Европейското лично първенство по тенис за юноши и девойки до 18 години в Клостерс – Швейцария, където отстъпи с 3-6 3-6 на Влада Ковал от Русия. Преди това Гергана се наложи с 6:3, 6:3 над Франсиска Жорже от Португалия и победи с 6:3, 6:3 Тамара Малешевич от Сърбия. Талантът на „Еврофутбол“ запазва класирането си в световната ранглиста за девойки на ITF, където в момента е № 52. на международния турнир по спортна стрелба в Охрид - Македония в дисциплината 40 изстрела на 10 м с въздушна пушка с резултат 416,5 т. при жените на международен турнир по тенис на маса, който се проведе от 23 до 29 юли в к.к. Албена. Тя победи състезателки от Литва, Румъния, Русия, Германия и България.                  На провелото се Държавно лично отборно първенство за юноши и девойки старша възраст на басейн „Диана“ в София  и постави личен рекорд от 24,85 сек. На 100 м бътерфлай той завърши само на една стотна от шампиона – за 56,71 сек., което му донесе сребърен медал. Иван си тръгна и с два бронзови медала - на 50 м гръб с време 27,98 сек. и на щафета 4х100 м съчетано.                Друг талант на „Еврофутбол“ –  плувния маратон „Археология“, организиран за четвърти път от общината на гр. Бяла. Участниците се състезаваха по 2-километровата дистанция от пристанище „Бяла“ до музей „Антична пещ за строителна керамика“.", "date": "2018.07.30", "title": "Талантът на \"Еврофутбол\" Христо Христов е европейски шампион по щанги"}
{"url": "http://www.cross.bg/teteven-obshtinskata-momenta-1580352.html", "text": "/КРОСС/ Със заповед на кмета на Тетевен Мадлена Бояджиева от днес се отменя обявеното на 24 юли бедствено положение за общината, съобщават от общинската администрация.Ситуацията в засегнатите райони е нормализирана, няма бедстващи хора. Водоподаването е възстановено и са ремонтирани всички водопроводи. Към момента няма наводнени домове и дворове. Пожарната служба се е отзовала на 37 сигнала през изминалите дни, допълват от администрацията.Оттам припомнят, че комисия за оглед, установяване и оценяване на техническата инфраструктура на територията на община Тетевен е направила остойностяване на всички засегнати обекти от общинската инфраструктура. На 27 юли е внесено искане към Междуведомствената комисия за възстановяване и подпомагане към Министерски съвет.Днес тя ще заседава извънредно и ще стане ясно колко средства ще бъдат отпуснати на Община Тетевен за възстановяване на щетите от поройните дъждове миналата седмица, съобщи областният управител на Ловеч Георги Терзийски.В искането на Община Тетевен се посочва, че до момента са извършени неотложни аварийно-спасителни дейности за отстраняване на щети по общинската инфраструктура на стойност около 51 хиляди лева, като част от работите за изграждане на защитни диги около речните корита, почистване на дерета в населени места продължават.За предстоящи неотложни възстановителни дейности Общината е описала щети на стойност 6 130 000 лева. Сумата не е окончателна, тъй като последици от наводненията, водещи до повреждане на инфраструктурни обекти, се регистрират и в момента.Комисията за огледи на засегнати от наводнението имоти на територията на община Тетевен извършва огледи по постъпили общо 66 сигнала, допълват от администрацията.", "date": "2018.07.30", "title": "Отменено е бедственото положение в община Тетевен"}
{"url": "http://www.cross.bg/predishni-turnovo-amfetamini-1580350.html", "text": "/КРОСС/ Специализираната прокуратура предаде на съд осем души за участие в наркогрупа във Великотърновско. Обвинителният акт е внесен в Специализирания наказателен съд.Седем от обвиняемите са криминално проявени за предишни престъпления, свързани с наркотици. На тях е наложена мярка за неотклонение \"задържане под стража\", осмият няма предишни провинения и пуснат под \"парична гаранция\".Бандата е действала на територията на Велико Търново и околността. Мъжете са хванати на 7 декември 2017 г., при спецоперация на ГДБОП, ТС \"БОП\"-Велико Търново и Специализираната прокуратура.При акцията у повечето са намерени и иззети различни видове наркотици - предимно кокаин, амфетамини, марихуана, които били разфасовани и подготвени за продажба.В жилището на един от наркогрупата е открита и мобилна \"лаборатория\" за производство на амфетамин и метамфетамин с необходимите уреди, прекурсори и материали.Властите информират, че при създаването на бандата организаторът и ръководител на групата подбрал хора с опит в набавянето на наркотици на едро и пласирането им на крайни клиенти.Към наркобандата била създадена и силова група, която да наказва с побои и заплахи конкурентите, както и купувачите, които не плащали получената дрога.", "date": "2018.07.30", "title": "Дадоха на съд осем души, участвали в наркогрупа във Велокотърновско"}
{"url": "http://www.cross.bg/pochistvaneto-kazanluk-byzlydzha-1580355.html", "text": "/КРОСС/ Въпреки дъждовното време и днес продължава почистването на местността \"Историческа поляна\", където на 28.07.2018 г. се проведе традиционният събор на левицата \"Бузлуджа 2018\".               За дейността БСП ангажира общинската фирма в Казанлък, за чиято услугае заплатено от централата на партията. Днес в почистването се включиха и доброволци от партийната организация в общината.               В прикачените файлове са снимки на поляната от днес 30.07.2018 г., както и писмото, с което е ангажирана Община Казанлък.", "date": "2018.07.30", "title": "Продължава почистването на Бузлуджа"}
{"url": "http://www.cross.bg/durvesina-dvete-dobiv-1580342.html", "text": "/КРОСС/ Мащабна полицейска операция протича на територията на двете ромски махали на Гурково и Николаево, област Стара Загора, предаде БГНЕС.Акцията е свързана с незаконен добив на дървесина. Извършва се претърсване на десетки адреси.Жандармеристи са разположени на всички входове и изходи на двете общини. Кучета и много жива сила е включена в операцията.   ", "date": "2018.07.30", "title": "Мащабна спецакция срещу незаконния добив на дървесина в Старозагорско"}
{"url": "http://www.cross.bg/zatisnat-traktorut-zaginal-1580336.html", "text": "/КРОСС/ Водач на трактор на 39-годишна възраст е загинал, след като е бил затиснат от машината, съобщи ОД на МВР - Хасково. Сигнал за инцидента, който се е случил в село Вълче поле, община Любимец е бил подаден в 19 часа вчера.Жител на Свиленград е управлявал малогабаритната техника. Установено е било, че тракторът е бил с прикачено ремарке за лек автомобил, пълно с прясна оборска тор.При изкачване на стръмен участък от пътя, от товара на ремаркето тракторът се обръща. Вследствие на това шофьорът е останал затиснат под него и е починал на място. По случая е образувано досъдебно производство.", "date": "2018.07.30", "title": "Мъж е загинал, затиснат от трактор"}
{"url": "http://www.cross.bg/banka-finansirane-razvitie-1580340.html", "text": "/КРОСС/ Българската банка за развитие (ББР) и Търговска банка Д АД (Д Банк) сключиха първия договор за он-лендинг финансиране в рамките на Плана за инвестиции за Европа. Според споразумението ББР ще предостави на Д Банк 15 млн. евро за финансиране на българския бизнес, като поема и до 100% гаранционен ангажимент към банката-партньор.Програмата е насочена към микро-, малки, средни и междинни предприятия с персонал до 3 000 души, a поне 70% от финансирането ще бъде насочено към МСП сектора. Компаниите могат да кандидатстват за инвестиционно, проектно и свързаното с тях оборотно финансиране от 3 до 24 млн. лв., като няма да се допуска рефинансиране на вече действащи кредити. Предвидена е и възможност за отпускане на кредитиране по инициативата на Европейската инвестиционна банка „Младежка заетост“ при облекчени условия. Лихвеният процент е до 6M EURIBOR+ надбавка от 2 до 4%. Максималният краен срок за погасяване на кредитите е до 2032 г. Средствата по програмата са осигурени от Българската банка за развитие и Европейската инвестиционна банка и са част от Инвестиционния план за Европа – един от водещите приоритети на председателя на Европейската комисия Жан-Клод Юнкер. Фокусът му е насърчаване на инвестициите с цел да бъдат създавани работни места и растеж чрез по-интелигентно използване на новите и съществуващите финансови ресурси, чрез премахване на пречките пред инвестициите и осигуряване на видимост и техническа помощ запроектите. ", "date": "2018.07.30", "title": "Българската банка за развитие подписа с Д Банк първия договор за финансиране по Плана Юнкер"}
{"url": "http://www.cross.bg/energiya-energiiini-yslygi-1580339.html", "text": "/КРОСС/ Граммер АД се присъедини към производствените компании у нас, които избраха ЕНЕРГО-ПРО Енергийни Услуги като свой доставчик на енергия, добита от възобновяеми източници.Удостоверение за снабдяване със 100% зелена енергия беше връчено от г-н Боян Кършаков, управител в ЕНЕРГО-ПРО Енергийни Услуги, на г-н Метин Дениз, управител на завода на немския производител в село Трудовец.Граммер стъпва на българския пазар преди повече от две десетилетия като водещ производител на седалки за всякакъв тип автомобили. Производството на завода в българското село Трудовец край Ботевград е свързано със сериозно потребление на енергийни ресурси.По повод преминаването към използването на изцяло възобновяема енергия и получаването на специално удостоверение за зелена енергия, г-н Дениз споделя: „Изключително сме доволни от предложението, което търговецът на електроенергия ЕНЕРГО-ПРО Енергийни Услуги отправи към нашата компания.Благодарение на възможността да осъществяваме дейността си в България, потребявайки 100% зелена енергия, ще изразим нашата ангажираност към спазване на корпоративната философия на Граммер, много важна част от която е именно цялостната защита на околната среда.“Вече повече от две години ЕНЕРГО-ПРО Енергийни Услуги е търговецът, който издава удостоверения на свои клиенти за доставка на енергия от екологично производство.„Щастливи сме, че все повече компании от индустриалния сектор у нас насочват своите усилия към реализация на своя производствен процес с грижа към околната среда.Нашето дружество е готово да отговори на очакванията за качествена и природосъобразна доставка на електроенергия на своите бъдещи клиенти. Заедно можем да продължим да изграждаме и утвърждаваме добрите европейски практики за внедряване на „зелената идея“ в промишлената дейност на българския бизнес“, коментира г-н Кършаков.", "date": "2018.07.30", "title": "Граммер реализира производствената си дейност със 100% зелена енергия от ЕНЕРГО-ПРО Енергийни Услуги"}
{"url": "http://www.cross.bg/simonopetra-manastiri-obitel-1580341.html", "text": "/КРОСС/ От 6 август до 30 септември в Културен център \"Морско казино\" бургазлии и гости на града ще имат възможността да се потопят в тайнството на световния религиозен център Атон, представено по един нестандартен и изключително въздействащ начин. Общо над 50 фотографии и гравюри, предоставени със съдействието на Фототеката на Манастира Симонопетра - Света гора, ще разкрият пред нас непознатата, мистична, забулена в тайнственост монашеска република, която повече от 1000 години съхранява и разпространява православието. Благодарение на Светата обител Симонопетра, завесата се повдига, за да ни направи свидетели на порядъка на Светогорската обител - не само като място на аскети, отрекли се от света, но и като духовно средище, място, което ражда изкуство и е среда за творческа изява.                       Изложбата представя основно три вида изображения: икони на светци, най-често копия на съхраняваните в самите атонски манастири свещени изображения; графични картини на манастири и скитове на фона на тяхната естествена среда - планини, гори, морски бряг; картини на събития от живота на светогорските монаси в различните обители.Част от фотографиите са заснети на Атон от посетители, професионални фотографи или учени, но повечето са дело на местни, светогорски фотографски ателиета, организирани от атонски монаси, успешно съчетавали религиозните си задължения с новопоявилата се през XIX век фотография. Любимите теми са изгледи на манастири, свети икони, ръкописи и документи, портрети на монаси и посетители, запечатвания на събития, естественият пейзаж на светогорския полуостров и църковните служби.За първи път пред широката публика ще бъде представена най-старата фотография на българската обител - манастирът \"Свети Великомъченик Георги - Зограф\", дело на френския фотограф Ернест де Каранца от 1853 г. Част от монасите фотографи, чиито произведения са ни известни, са: Вениамин Кондракис и Стефан Карейски, йеродякон Прокопий Карейски, както и монасите Йоасаф Кавсокаливит, Нифон Хилендарски , Даниил и Макарий от Неа Скити.Светогорската Фототека на манастира Симонопетра полага много усилия за опазването, събирането и анотирането на този забравен фотографски материал, който е открит в скитове, килии и работилници в Карея. По този начин в Симонопетра е създадена най-значимата на международно равнище фотографска сбирка със светогорско съдържание. Изложбената и издателска дейност на Светогорската Фототека и съпътстващите я научни проучвания разкриват много нови фотографски свидетелства, като умножават доказателствената стойност на вече известните. Тази дейност продължава и до днес и един неин етап е настоящата изложба.От изключителен интерес са и представените графики и гравюри в изложбата, като образователната им цел е значително широка: от чисто религиозната просвета (включително с изобразяването на случили се чудеса на Атон) до информативното представяне на манастирските сградни комплекси и празнични шествия, пренасяне на свети мощи и други. Невъзможността на женската половина от човечеството да посети  и види с очите си всичко това на място оправдава отразяването и на такива страни от живота на монашеската общност.Живите разкази на поклонниците се допълвали и онагледявали от донасяните от тях графики, за да могат всички да се запознаят с атонските светини, с местата, където се съхраняват, с отделни прояви на монашеския живот там.Възможността всичко това да се види сега у нас за пръв път и то в Бургас, е голямо предимство както за града, така и за страната ни. Организатор на събитието е Община Бургас, със съдействието на Фототеката на Манастира Симонопетра - Света гора.Официалното откриване е насрочено за 06.08.2018 г., КЦ \"Морско казино\", зала \"Ал. Г. Коджакафалията\", от 18:00 часа. ", "date": "2018.07.30", "title": "През август и септември в Бургас вижте уникалната изложба „Атон. Фотографии и гравюри от Света гора“"}
{"url": "http://www.cross.bg/plovdiv-vodoprovod-techut-1580348.html", "text": "/КРОСС/ Тежка авария остави Пловдив без нормално водоподаване повече от 11 часа. През цялата нощ екипи на ВиК работеха по ремонта на пробития магистрален водопровод в източните покрайнини на града.Пловдив осъмна без вода по високите етажи, а безводието беше усетено в целия град.Около 7:30 ч. тази сутрин течът на магистралния водопровод беше отстранен, а два часа по-късно и нормалното водопадаване в града.Екип на ВиК продължава да дежури около мястото на аварията, тъй като има съмнения, че течът може да се повтори поради старите тръби. ", "date": "2018.07.30", "title": "Тежка авария остави Пловдив без нормално водоподаване"}
{"url": "http://www.cross.bg/ohranitel-plovdiv-strelbata-1580325.html", "text": "/КРОСС/ Четирима души са задържани заради стрелбата по охранител в Пловдив през уикенда. Мъжете са арестувани в Слънчев бряг.Има информация, че част от тях имали стари спорове с простреляния охранител. Полицията проверява кой от тях е съпричастен към стрелбата.Очаква се по-късно да бъдат изнесени подробности. 33-годишният охранител беше прострелян вчера рано сутринта в Пловдив, когато се прибирал към дома с колата си.Той беше откаран в болница с няколко куршума в краката, без опасност за живота.", "date": "2018.07.30", "title": "Четирима са задържани за стрелбата по охранител в Пловдив"}
{"url": "http://www.cross.bg/lamartin-toplofikatziya-vesela-1580327.html", "text": "/КРОСС/ От 30.07.2018 г. EVN Топлофикация стартира поредния проект за изграждане на новa топлопреносна мрежа впо ул. “Весела” и ул. “Ламартин” като е планирано проектът да приключи в началото на септември 2018 г.Строително-ремонтните дейности по двете улици ще се осъществяват на етапи. Тяхното извършване налага цялостно затваряне за движение по ул. „Весела“ в участъка между ул. “Ламартин” и ул. “Лютиче” за посочения период. Движението на кръстовището между ул. „Весела“ и ул. “Ламартин” няма да се затваря, а ще се осъществява по временна организация за движение.EVN Топлофикация уверява, че дружеството ще предприеме необходимите мерки за по-бързото приключване на проекта. ", "date": "2018.07.30", "title": "EVN Топлофикация изгражда нов топлопровод по две улици в район „Централен“ в Пловдив"}
{"url": "http://www.cross.bg/bodyrov-malinov-macha-1580326.html", "text": "/КРОСС/ Доста сериозен удар получи ЦСКА, след като стана ясно, че Николай Бодуров и Кристиян Малинов са наказани за три мача в Лига Европа. Решението е изпратено до \"червените\" още в петък, заедно с копие до БФС. Това отговориха от евроцентралата на запитване на \"24 часа\" в медийния канал на УЕФА.Санкцията е заради грозните сцени, които се разиграха след последния съдийски сигнал на мача с ФК Рига, който бе спечелен от българския отбор след изпълнение на дузпи. Припомняме, че след края на двубоя се заформи меле с дейното участие на Бодуров и Малинов, които бяха наказани с червен картон от главния рефер. Такива получиха и Байенко и Богдан Ващук от състава на съперника.Според доклада на съдията Фуркат Атажанов още двама отнасят санкция. Това са администраторът на клуба Димитър Вутов, който също гори за три мача, и кондиционният треньор Томас Нойберт, който е наказан за два.В доклада на рефера е посочено, че на Нойберт един път е направена забележка за излизане от техническата зона. След това обаче продължил да обижда съдиите и заради това му е бил посочен пътят към трибуните.От петък тече и 5-дневният срок, в който могат да бъдат поискани и мотивите по санкцията по наказателно дело 31497-UEL-2018/2019, за да се реши дали някоя от санкциите ще бъде обжалвана. Това обаче е малко вероятно, защото Николай Бодуров е посочен като инициатор на мелето след мача, след като се сдърпал с капитана на домакините Володимир Байенко. След това връхлетял и Димитър Вутов, който нанесъл удар по играча на ФК Рига. И едва след това били изгонени Малинов и Богдан Ващюк. Основанието на червените картони на всички е \"брутално поведение\".Решението за наказанията е взето от председателя на спешната комисия на контролната, етична и дисциплинарна комисия на УЕФА - Ханс Лоренц, като са му помагали Томас Хеа и Кепа Ларумбе Беаин. Заседанието е било в петък. \"Добрата\" новина за ЦСКА е, че клубът няма да плаща и глоба заради инцидента.Тиаго Родригес пък бе наказан само за един двубой, след като получи червен картон в редовното време, но неговата санкция вече е изтекла.Така в четвъртък Нестор ел Маестро със сигурност няма да може да разчита на Бодуров и Малинов в реванша с Адмира Вакер. \"Червените\" записаха класическа победа с 3:0 в първия мач от втория предварителен кръг в Лига Европа.", "date": "2018.07.30", "title": "УЕФА обяви наказанието на Бодуров и Малинов!"}
{"url": "http://www.cross.bg/voiinovich-propaganda-monymentalnata-1580328.html", "text": "/КРОСС/ Писателят Владимир Войнович почина на 85 години, информира ТАСС. Роден е на 26 септември 1932 г. в Сталинабад (Таджикска ССР, днес Душанбе, Таджикистан). Автор е на романите \"Животът и необикновените приключения на войника Иван Чонкин\", \"Москва 2042\", \"Монументалната пропаганда\" и др. Известен е и като автор на много песни, от които най-голяма популярност му носи \"14 минути до старта\", посветена на космонавтиката. През 2001 г. за романа \"Монументалната пропаганда\" е удостоен с Държавната награда на РФ. Дисидентската дейност на Войнович води до лишаването му от съветско гражданство през 1981 г. Оттогава до 1990 г. той живее във ФРГ, където получава германско гражданство, и в САЩ, сътрудничи на Радио Свобода. През август 1990 г. гражданството му е възстановено и той се връща в родината. Поклонението ще се състои днес, 30 юли, в Централния дом на литераторите в Москва, след което ще бъде погребан в Троекуровското гробище.", "date": "2018.07.30", "title": "Почина писателят Владимир Войнович"}
{"url": "http://www.cross.bg/yvrezhdaniya-horata-dobavka-1580329.html", "text": "/КРОСС/ Социалният министър Бисер Петков обеща тройно увеличение на интеграционната добавка за хората с 3-та група инвалидност. В тази група попадат най-много хора с увреждания, посочи той в студиото на \"Здравей, България\".В 3-та група влизат увреждания под 75%. Сега тяхната добавка е 11 лева и 25 стотинки. Занапред тя ще се изчислява на друга база – като 10% от линията на бедността. Това означава 34 лева вместо сегашните 11.Значително увеличение се предвиждат и за хората в най-тежко положение.Проектът на Закона за хората с увреждания ще се разглежда в понеделник, поясни Петков.   По думите му увеличението ще е по линия на предвидената месечна финансова подкрепа, която ще замени интеграционните добавки, които сега се получават от хората с увреждания: \" каза той. ", "date": "2018.07.30", "title": "Социалният министър: Увеличаваме парите за всички хора с увреждания"}
{"url": "http://www.cross.bg/petur-vitanov-godini-1580331.html", "text": "/КРОСС/ „С Визия за България, която представихме преди дни, ние дадохме заявка за вътрешно политическа алтернатива. Заявка, която надхвърля времето на един управленски мандат, има визионерски и стратегически подход с интервал над 10 – 15 години. През последните години печалбата беше преимуществен фактор, а сега човекът е в центъра на политиката във всичките й насочености.” Това каза по България он еър народният представител от ПГ на „БСП за България” Петър Витанов. „Събирането ни на Бузлуджа е традиция. Изключително вълнуващо е да видиш поляните с хора под паметния връх. Зареждащо и мотивиращо е, когато минало, настояще и бъдеще се слеят в едно. Когато видиш хората, как те подкрепят, това ти дава нови сили и нов смисъл, с който да влезем в новия политически сезон”, каза Петър Витанов по повод събирането на социалистите под историческия връх. По отношение на критиките на управляващите, депутатът от левицата заяви, че е странно да си позволяват да дават съвет - как БСП да провежда мероприятието си. „Пожелавам и на тях, след години да имат такъв празник, който да успее да събере част от техния актив. До къщата на Димитър Благоев в Банкя има друга къща, която може като място да послужи за събиране на техните симпатизанти”, каза Петър Витанов. По думите му каквото и да прави и казва БСП, управляващите го приемат или като слаба опозиция, или като крещяща опозиция, или че не е алтернатива за страната. По повод пожара на Царските конюшни в центъра на София, депутатът беше категоричен, че е абсолютно несериозно да се твърди, че не се знае кой е собственик на сградата. „Не съм оптимист от бъдещия резултат, като гледам този театър, който се разиграва”, каза още той. Той изрази възмущение от думите на бившия областен управител на София, който е определил царските конюшни като язва на града. „Това е историческа сграда, вероятно единствена по своя характер. Още преди години спрямо нея е проявена безстопанственост”, заключи по темата Петър Витанов. ", "date": "2018.07.30", "title": "Петър Витанов: С Визия за България БСП даде заявка, че е политическа алтернатива "}
{"url": "http://www.cross.bg/rysiya-sreshta-godina-1580330.html", "text": "/КРОСС/ Дипломатически източник е разкрил пред руския вестник „Коммерсантъ“, че визитата на президента на Южна Корея Мун Дже-ин във Владивосток на Източния икономически форум (ИИФ, 11-13 септември) ще зависи в голяма степен от това дали севернокорейския лидер Ким Чен-ун ще се съгласи, съобщава Фокус.Лидерите на Япония и Китай, Шиндзо Абе и Си Дзинпин, вече приеха поканите си. Ако лидерите на двете части на Корейския полуостров също решат да участват в ИИФ, Москва ще успее за първи път в историята да събере лидерите на всички основни страни в Североизточна Азия на една и съща маса. „Коммерсантъ“ е научил как ще бъде изменен дневният ред на срещата заради това.Както потвърди дипломатическият източник в Москва, президентът на Южна Корея Мун Дже-ин е заинтересован от участие в ИИФ. Въпреки това, крайното решение все още не е взето и ще зависи в голямата си част от отговора на севернокорейския лидер Ким Чен-ун. Ако двамата лидери се съгласят да посетят едновременно Русия, за първи път в историята, на едно мероприятие ще се срещнат главите на Русия и всички четири големи страни в Североизточна Азия: Япония, Китай, Южна и Северна Корея. Пръв за участие в мероприятието се съгласи министър-председателят на Япония Шиндзо Абе. Японският посланик в Москва Тойохиса Кодзуки обяви това през октомври 2017 година, месец след приключването на ИИФ-2017. На 19 юли тази година посланикът на Русия в Китай Андрей Денисов потвърди, че президентът Си Дзинпин е приел руската покана и „ще се превърне в основния гост на ИИФ-2018“.Поканата на Ким Чен-ун на ИИФ в Владивосток беше ясна още в края на май. Покана за посещение на Русия и среща с руския президент Владимир Путин беше предадена на севернокорейския лидер от руския външен министър Сергей Лавров, който посети Пхенян на 31 май. На 5 юли, президентският съветник на Путин по външна политика, Юрий Ушаков, заяви че Ким все още не е откликнал на поканата, но сътрудниците на „Коммерсантъ“ в Москва са изразили висока степен на увереност, че визитата ще се проведе. Към момента, лидерът на Северна Корея Ким Чен-ун вече се е срещнал с всички лидери на държави, традиционно въвлечени в проблемите на Корейския полуостров (Китай, САЩ, Южна Корея), с изключение на лидерите на Русия и Япония. Това е празнина, според него, която Ким желае да запълни.Присъствието на лидерите от четирите източноазиатски страни във Владивосток ще повиши рязко престижа на ИИФ, твърди Иван Зуенко, научен сътрудник към Центъра за азиатско-тихоокеански изследвания. „Разбира се, на първа подобна среща е малко вероятно да се постигнат каквито и да е реални двустранни споразумения. Но сама по себе си подобна среща може да помогне за постигането на конкретни резултати на по-късен етап, които да са на двустранна основа“, заяви той пред „Коммерсантъ“.За тенденцията, че сигурността в Азия ще бъде ключова за Русия в предстоящата година, говори и фактът, че в Кремъл през тази година за пръв път се заговори сериозно за въпроса за посещението на Владимир Путин на Източноазиатската среща на върха през ноември в Сингапур.Това събитие, което се провежда от 2005 година, е посветено на обсъждането на проблемите на сигурността в Азиатския регион и по принцип привлича лидерите на САЩ, Китай и Югоизточните азиатски държави. Руският президент никога не е участвал в тази среща на върха.Въпреки факта, че финалното решение за пътуването до Сингапур не е прието, според източници на „Коммерсантъ“ в Москва, шансовете за визита на руския президент този път са много високи.", "date": "2018.07.30", "title": "Русия чака Южна и Северна Корея във Владивосток"}
{"url": "http://www.cross.bg/yvrezhdaniya-priemnata-boiiko-1580333.html", "text": "/КРОСС/ Семейство от Пловдив остави сина си, младеж с двигателни увреждания, в приемната на премиера Бойко Борисов като знак на протест срещу безразличието на държавата, съобщи БНР. В инвалидната количка на младежа са оставени писмени указания от какви грижи и лекарства всекидневно има нужда той. ", "date": "2018.07.30", "title": "В знак на протест семейство остави сина си с увреждания в приемната на Бойко Борисов"}
{"url": "http://www.cross.bg/izpitite-klas-sedmi-1580332.html", "text": "/КРОСС/ Министерство на образованието подготвя промени в графиците на изпитите след 7-ми и 12 -ти клас, които засягат учители, ученици и родители. Тече едномесечно обществено обсъждане.\"Нашето предложение е зимната ваканция да придобие един нормален европейски вид, за да могат децата да бъдат с техните родители и семейното възпитание да се случва по-добре\". Това отбеляза в интервю за предаването \"Преди всички\" на програма \"Хоризонт\" Юлиян Петров от синдикат \"Образование\" към КТ \"Подкрепа\":\"Дните през зимната ваканция са посветени на семейството, а всъщност ние даваме на децата само три такива дни. Някои казват, че това са работни дни за държавата, но всяко едно семейство има начини да си освободи дни и даде своето внимание на учениците. Не по същия начин стои въпросът с междусрочната вканция. Нашият синдикат предлага това да са дни за някакъв вид дейности, които да бъдат насочени към ученика или дни за занимания по интереси. Това е нещо, което бихме могли да развием.Има го в немалко европейски страни. По този начин детето е в училището, но не се водят учебни занятия, а само занятия по интереси, в които е много добре да бъдат включени и родителите. Тези занимания са разтоварващи, но имат голямо значение за социализацията и възпитанието на ученика\".  \"Начинът, по който се провеждат изпитите след седми клас, не стимулира ученето, а зубренето\", коментира пред \"Хоризонт\" Асен Александров, директор на 51 СУ:\"В пети клас всички амбициозни ученици живеят с една мечта – след седми клас да постъпят в елитно училище. За да постъпят в елитно училище, те трябва да изкарат на изпитите след седми клас по математика и български език добри оценки. По този начин те не се интересуват въобще от другите предмети. По-скоро има някакъв натиск към учителите, за да им пишат оценки.Моето предложение е в изпитите след седми клас да има целият цикъл от предмети, нещо от рода на изпитите PISA – да включва български език и литература, история, природни науки, така че те да не бъдат свързани с конкретния материал, а с начина, по който децата мислят\".", "date": "2018.07.30", "title": "МОН подготвя промени в графиците на изпитите и ваканциите за учениците"}
{"url": "http://www.cross.bg/reshenie-slavchev-simeon-1580361.html", "text": "/КРОСС/ Абсурдни са ситуациите, които наблюдаваме около значими сгради за културното наследство в София. Твърде дълго вече текат споровете за статута на Царските конюшни между институции и собственици. Последвалият пожар показва, че в крайна сметка всички страни в този спор се провалиха, написа общинският съветеник Симеон Славчев в своят сайтНе закъсня и следващият случай – предстои да бъде издигната сграда върху бившата юзина на Царския дворец на ул.”Московска”11.  Имотът е част от втора защитена зона на археологическия резерват \"Антична Сердика и Средновековен Средец\", което не е попречило на Министерство на културата да даде разрешение за издигане на седем етажа над него. Предвидено е археологическите находки да влязат в рамките на приземните етажи на сградата. Това се случва, след като през 2015 г. Столичен общински съвет взема решение за района на сградата, което е да разкрие Античният амфитеатър на Сердика и да запази зданието в оригиналния му вид. Но българският съд е отменил това решение.Дилемата е да изберем между седем етажа на „Московска”11 с повтаряне на абсурдното решение да се вгради античен културен обект в частен имот или да разкрием един уникален по рода си и значим за София комплекс – амфитеатърът.Настоявам институциите да преразгледат приоритетите си, защото е важно какво ще оставим след себе си.В името на културното ни наследство трябва да се прекратят всякакви спорове и да се решават с разум и силна политическа воля, а не с унищожение и пожари, като от холивудски екшън, на който се нагледахме в последното денонощие, пише още Славчев.", "date": "2018.07.30", "title": "Симеон Славчев: Да запазим културно-историческото наследствo на България"}
{"url": "http://www.cross.bg/avtomobil-montana-shofyorut-1580353.html", "text": "/КРОСС/ Шофьор на лек автомобил е пострадал, след като е бил натресен от ТИР в Монтана, съобщиха от пресцентъра на областната дирекция на МВР.Инцидентът е станал в петък на кръстовището между улиците \"Патриарх Евтимий\" и \"Баба Тонка\". 39-годишен местен жител с инициали Г.Л. шофирал товарен автомобил \"Ивеко\" с монтанска регистрация. Той не спазвал задължителна дистанция на пътното платно и се блъснал в движещ се пред него лек автомобил \"Фиат Сейченто\".От удара е ранен шофьорът на колата - И.Ц. на 43 години от Монтана. Той е настанен в местната болница с комоцио, но опасност за живота му няма, казаха медици.На двамата водачи са извършени проби за алкохол, които са отрицателни. По случая е образувано досъдебно производство. ", "date": "2018.07.30", "title": "ТИР наниза кола в Монтана, пострада шофьорът"}
{"url": "http://www.cross.bg/atina-raiiona-syhi-1580337.html", "text": "/КРОСС/ В Гърция бе задържан 65-годишен мъж, за когото се предполага, че е основният виновник за унищожителните пожари край Атина, при които загинаха 91 души.Разследващите са разпитали деветима души, които са потвърдили, че арестуваният е основният виновник за пожарите. Ако има достатъчно доказателства срещу него, ще бъде повдигнато обвинение, съобщиха властите в Атина, цитирани от БГНЕС. Местната телевизия \"Скай\" съобщи, че задържаният е запалил сухи тревни площи в района на Дао Пентели, но поради силните ветрове пожарът много бързо е обхванал огромни територии. Той се опитал да прикрие следите от престъплението си с вода. Според неговите съседи 65-годишният мъж често е палил сухи листа и клони в Дао Пентели.В предварителния доклад на следствието се говори за престъпна небрежност на жител в района, който запалил сухи листа и клони. По данни на брюкселския Център за изследване на причините за бедствията, това е най-смъртоносният пожар в Европа от 1900 г.Състоянието на част от пострадалите продължава да е критично.Миналият понеделник, 23 юли, в района на гръцката столица Атина едновременно възникнаха няколко мащабни пожара. Курортното градче Мати, разположено източно от гръцката столица, е почти изцяло изпепелено. В момента практически всички огнища на огнената стихия са ликвидирани.Властите изпитват големи затруднения с идентифицирането на загиналите, тъй като много от телата са обгорели до неузнаваемост.Гръцкият премиер Алексис Ципрас пое политическа отговорност за „най-тежките пожари в следвоенната история на Европа“. Ципрас направи това изявление на заседание на правителството, на което бяха разгледани въпросите, свързани с възстановяването на опустошените от огнената стихия райони. ", "date": "2018.07.30", "title": "Арестуваха мъж за пожарите в Атина"}
{"url": "http://www.cross.bg/surbiya-advokat-dragoslav-1580335.html", "text": "/КРОСС/ Адвокатската камара на Сърбия и Адвокатската камара на Белград съобщиха, че по повод убийството на адвокат Драгослав Огнянович от днес ще започнат едноседмична стачка, съобщава белградският вестник \"Днас\".Адвокатите поискаха от държавните органи да бъде проведено спешно разследване на убийството, пише изданието. Убийството на адвокат Огнянович по най-драстичен начин показва при какви обстоятелства адвокатите в Сърбия извършват своята професионална дейност, се казва в съобщение на Адвокатската камара на Сърбия.Убийството на адвокат Драгослав Йованович е 19-тото \"мафиотско убийство\" през тази година. От 2012 г. тези убийства са над 80, се казва в съобщение на Демократическата партия на Сърбия.Драгослав Йованович, адвокат на бившия президент Слободан Милошевич, както и на лидера на Земунския наркоклан Лука Бойович и семейството му, беше разстрелян публично пред дома си в Нови Белград на 28 юли. 26-годишният му син беше ранен в ръката.", "date": "2018.07.30", "title": "Адвокатите в Сърбия започват едноседмична стачка"}
{"url": "http://www.cross.bg/benzin-litra-bulgariya-1580315.html", "text": "/КРОСС/ В България бензин A-95 е най-евтин в целия Европейски съюз, но само като абсолютна стойност. Като покупателна стойност горивото е по-скъпо, отколкото навсякъде в Европа. Това показва анализ на авторитетната американска новинарска агенция Bloomberg.Според данните средната цена на А-95 у нас е 1,33 долара за литър, което ни поставя на 25-то място в света. В класацията за достъпност т.е. колко бензин можем да си купим обаче страната ни изостава от всички европейски страни, дори тези извън ЕС, и се нарежда на 53-то място от общо 61 държави. По данни на агенцията средният българин трябва да отдели цели 5,46% от дневната си надница от 24,26 долара, за да може да си позволи литър бензин. За сравнение в САЩ отделят 1,85% от дневната си заплата, при това за галон бензин, което е над 3,7 литра. За литър американците отделят 0,49% от заплатата си. Румънците харчат по 4,37% от дневната си заплата за литър бензин и потребяват по малко над 83 литра на година, гърците - 3,52%, но използват над 305 литра годишно, турците - 5,19%, но пък \"горят\" само 36 литра годишно.Освен това, средно в България изразходваме по малко над 93 литра бензин годишно, което означава 1,39% от заплатата.Bloomberg резюмира ситуацията в България по следния начин: \"Попитайте българите дали бензинът е скъп и те най-вероятно ще поклатят глава, защото това в България означава \"да\" (бел. ред. - агенцията припомня, че кимането означава \"не\"). Ниските доходи и средно високите цени на бензина затрудняват българите да напълнят резервоара\".Иначе най-ниска е цената на бензина в раздираната от икономическа криза Венецуела — едва 1 американски цент за литър А-95. На второ място е Иран, където същото количество гориво може да бъде закупено за 28 цента. Бронзовият медал в класацията е за друг крупен производител на нефт — Кувейт. В арабската държава цената е 35 американски цента. Най-скъпо излиза да се напълни резервоарът на автомобил в Хонконг, където литърът струва цели 2,10 долара.", "date": "2018.07.30", "title": "Бензинът в България е хем най-евтин, хем най-скъп в Европа"}
{"url": "http://www.cross.bg/kosovo-surbiya-iieremich-1580316.html", "text": "/КРОСС/Председателят на опозиционната сръбска Народа партия Вук Йеремич обвини президента на страната Александър Вучич, че планира референдум за статута на Косово, който да се проведе паралелно с предсрочни парламентарни избори, предава A1oN.Според Йеремич референдумът ще бъде свързан с искането на Косово да получи членство в Организацията на обединените нации. Опозиционерът в момента води кампания за събиране на подписи в Сърбия, в която гражданите да се обявят срещу възможността Сърбия да позволи приемането на Косово в световната организация.Косово обявява независимост през 2008 година, но от Белград категорично отказват да приемат държавата, която е частично призната. До тогава Косово е автономна област в състава на Сърбия, макар областта да не е под контрола на сръбските власти.", "date": "2018.07.30", "title": "Планират референдум за Косово"}
{"url": "http://www.cross.bg/kolins-dokymenta-demokratziyata-1580317.html", "text": "/КРОСС/ Обемът на дезинформацията в интернет нараства толкова бързо, че фейк новините започват да изместват достоверната информация, заяви председателят на комисията по култура, медии и спорт към Камарата на общините в британския парламент - Деймиън Колинс, цитиран от Би Би Си.По думите му, хората трудно различават фалшивите новини от истинските.В доклад на комисията се посочва, че този проблем представлява сериозна заплаха за демокрацията. Авторите на документа апелират да се предприемат по-строги регулации в социалните мрежи.По-рано британското правителство заяви, че ще въведе цифрова идентификация за политическата реклама. Това означава, че всички политически текстове в мрежата трябва да имат регистрирани автори, които да носят отговорност за тях.Докладът е подготвен във връзка със скандала с компанията \"Cambridge Analytica\", която беше замесена в скандал с лични данни на десетки милиони потребители на Фейсбук и незаконни методи за упражняване на влияние с цел да се манипулират президентските избори в САЩ и референдума за брекзит.\"Ако инструментите за такава намеса са толкова ефективни ,че могат да проникват в съзнанието на милиони хора по целия свят чрез натискане на бутон и ако те могат да бъдат използвани без да се разкрива източникът, значи сме изправени пред сериозна заплаха за демокрацията ни.\" - коментира Колинс.В документа се отделя съществено място на уличения във връзки с Русия бизнесмен Арън Банкс, който инвестира 8.4 милиона лири в кампанията за отделяне на Великобритания от ЕС.Посочва се, че той не е успял да докаже връзката на тези средства с активите му във Великобритания.\"Арън Банкс очевидно се опитва да скрие мащаба на връзките си Русия, включващи обсъждане на потенциални сделки за добив на злато и диаманти, а представителят му Анди Уигмор е известен със своята нечестност.\" - пояснява Колинс.В доклада се отбелязва, че хората по-често научават новините не от традиционните медии, а от социалните мрежи. Те са склонни да вярват на дезинформацията, защото имат доверие в своите приятели и роднини, които я разпространяват.Фалшивите новини могат да бъдат в най-различни форми - от сатира и пародия до фалшиви снимки и откровена пропаганда, подчертават авторите на документа.Основната им препоръка е да се промени изборното законодателствосъобразно с новите реалности.", "date": "2018.07.30", "title": "Британски доклад: Дезинформацията в мрежата изтласква достоверните новини"}
{"url": "http://www.cross.bg/kurvaviyat-ad-v-nadezhda-zaradi-geii-kolazh-vuv-feiisa-1580319.html", "text": "/КРОСС/ Ако трябва да избирам дали синът ми да влезе в затвора или намушканото дете да оцелее, бих избрал първото…Това е казал бащата на 15-годишния ученик, който наръга с нож свой връстник в столичния кв. \"Надежда\".Думите му предаде авдокатът на Д.В. след заседанието за мярката за неотклонение в Софийския градски съд, където магистратите оставиха младежа в ареста.Колаж в нета и тормоз от съученици е мотивът на момчето от ирански произход да извърши престъплението.Постът във Facebook е видян от много потребители, включително и от роднини на Д.В. в Иран. Това накърнило честта на момчето и то решило да се саморазправи с автора - К.С.Намерило го в блока, в който живее и го намушкало няколко пъти с нож. След това разказва пред свои познати историята. Те го снимат с телефон и пускат клипа в социалните мрежи.Защитата на Д.В. обяви, че ще обжалва ареста му на втора инстанция в четвъртък.Пострадалият тийнейджър още е в \"Пирогов\" с прободни рани в корема и врата.Лекарите го стабилизираха още в първите часове след нападението, но състоянието му остава тежко.", "date": "2018.07.30", "title": "Кървавият ад в \"Надежда\" заради гей колаж във фейса"}
{"url": "http://www.cross.bg/treska-nasekomi-bolni-1580318.html", "text": "/КРОСС/ От 3 страни близо до България има огнища на заболели от западнонилска треска хора.Установени са и случаи сред коне, което е косвен риск, тъй като се заразяват комари, които ги хапят, и след това вирусът може да стигне пак чрез ухапване до човека.Заболяването навлезе в Европа през последните години със затоплянето на климата. То разширява подходящите условия за живот на комарите преносители.Една от най-добрите стратегии за елиминиране на болестите, пренасяни от кръвосмучещите насекоми, е да се намали популацията на комарите, които ги разпространяват, но тя е и най-трудно изпълнимата.Трудно е и човек напълно да предотврати 100% риска да бъде ухапан от комар. Вероятността се намалява при използване на репеленти, мрежи на прозорците и избягване на места, където има много насекоми. В редки ситуации заразяването може да стане при трансплантация, кръвопреливане, раждане.Рисковият сезон за инфекцията е лятото. Само за последната седмица в Европейския център за профилактика и контрол върху заболяванията са докладвани 37 случая на болни хора от държави членки – 20 в Италия, 10 в Гърция, 4 в Унгария и 3 в Румъния. Отделно Сърбия официално дава данни за 12 болни, включително 3-ма починали, пише \"24 часа\".Между 70-80% от хората, заразени с вируса, не развиват симптоми. Останалите имат треска с главоболие, болки в тялото, скованост и болки в ставите, повръщане, диария или обриви.При тежкото протичане на инфекцията треската е придружена със скованост на врата, обърканост, припадъци. Най-уязвими са хората с понижен имунитет.Смята се, че в резултат на енцефалити и менингити от вируса фатално завършват около 1% от случаите.", "date": "2018.07.30", "title": "Атакува ни западнонилска треска. Що за болест е тя?"}
{"url": "http://www.cross.bg/znachenie-tazi-zashtoto-1580324.html", "text": "/КРОСС/ „Царските конюшни” ще получат предварителен статут на културна ценност от национално значение след пожара през уикенда. Това каза министърът на културата Боил Банов в предаването „Тази сутрин” по bTV.„Моето притеснение е, че той ще бъде съборен в съда поради многото дела, които водят собствениците помежду си и неуточнената собственост”, призна той. „Това го правя не защото съм убеден, а за да отговоря на един популизъм в общественото мнение, което не ми е присъщо”, подчерта Банов.„Ще се докаже дали е умишлен палеж, или е случайност. В известна степен към момента това няма значение. Има значение, че тази сграда се охранява по реда на Закона за културното наследство и към момента”, каза още министърът.Той допълни, че е безсмислено собственици на такива сгради да се опитват да палят и рушат, защото законът е такъв, че те са длъжни са наново да възстановят всичко по начина, по който е изглеждало.По-голямата част от сградите, които горяха, са на МВР, отбеляза още Банов.„Тази сграда, дали вчера беше от национално значение, или утре ще бъде обявена, се съхранява по един и същи начин и сега”, увери  културният министър.В момента той не вижда основания да подава оставка.„Не мога да подам оставка, защото някой пали някъде, където обаче съм осигурил необходимата охрана на обекта от гледна точка на Закона за културното наследство”, категоричен беше той. По думите му самото обявяване на процедура за статут вкарва сградата в режим на специална охрана. „Няма хипотеза да се случи нещо друго с този паметник, освен да се възстанови във вида, в който е”, подчерта министърът.„Тази сграда, както и други знакови сгради в центъра на София, са под възбрана и под наша защита по Закона за културното наследство. Злонамерените действия не променят възбраната и защитата”, каза още той. ", "date": "2018.07.30", "title": "„Царските конюшни” ще получат предварителен статут на културна ценност"}
{"url": "http://www.cross.bg/shvartzeneger-godina-zvezda-1580320.html", "text": "/КРОСС/ На днешния 30 юли своя 71-ви рожден ден празнува голямата екшън звезда Арнолд Шварценегер. Роден през 1947 година в селището Тал, близо до Грац, Австрия, Арни става звезда на няколко фронта.Той е бивш професионален културист, а понастоящем актьор, режисьор, предприемач, инвеститор и политик. Шварценегер е губернатор на щата Калифорния в периода 2003–2011 г.Ето какво може би не знаете за Арнолд Шварценегер:Стартира кариерата си като културист. Едва на 20 години печели наградата \"Мистър Вселена\", а освен това е избиран за \"Мистър Олимпия\" цели седем пъти.След като напуска родната Австрия за първи път, той отива в Англия, където освен че тренира, работи като общ работник.Взима американско гражданство през 1983 година.От 1987 г. има звезда на Холивудската алея на славата.Арнолд Шварценегер е женен за Мария Шрайвър в продължение на 25 години от 1986 година.  Двамата имат четири деца, но се разделят през 2011 година. Шварценегер има още 1 син от извънбрачна връзка.Стадионът в австрийския град Грац, близо до който е роден, носи неговото име.Голям фен е на борбата като олимпийски спорт.Привърженик на президента Роналд Рейгън, като дори е сред гостите на погребението на Рейгън през 2004 година.", "date": "2018.07.30", "title": "Арнолд Шварценегер на 71"}
{"url": "http://www.cross.bg/slychva-mrezhi-ezhednevno-1580321.html", "text": "/КРОСС/ Крайно време е да имаме някакъв тип регулация на това, което се случва в социалните мрежи. Това каза в интервю за предаването \"Преди всички\" по програма \"Хоризонт\" детският психолог Младен Владимиров: \"Социалните мрежи са като някакво защитено място, където не важат никакви закони, а разчитаме на самоконтрол, самоконтролираща се система, в която ние можем да докладваме на модератор, можем да блокираме някого, но това при младите хора не се случва.Те правят клип, именно за да могат да предизвикат повече гледания, да имат висок рейтинг, много харесвания, много споделяния. Те всъщност реагират по начина, по който реагират и медиите. Тези млади хора правят точно това – видели са една \"гореща новина“, видели са една екстремна ситуация, в която считат, че има нещо за показване, което не се случва ежедневно.Общо взето по техния незрял начин те интервюират насилника с ножа. Когато ежедневно гледаме агресивни новини, в един момент приемаме, че това е норма\". ", "date": "2018.07.30", "title": "Детски психолог: Крайно време е да има някакъв тип регулация на това, което се случва в социалните мрежи"}
{"url": "http://www.cross.bg/migranti-ispaniya-more-1580322.html", "text": "/КРОСС/ Испанската служба за спасителни операции по море са спасили вчера 211 мигранти от 21 плавателни съда в Гибралтарския проток, предаде Франс прес.Те ще бъдат откарани до пристанище Алхесирас в южната област Андалусия, съобщи говорител на службата. Над 1200 мигранти, опитващи да прекосят Средиземно море, вече бяха спасени през уикенда.Министърът на отбраната на Испания Фернандо Гранде-Марласка ще се срещне днес с мавританския си колега в столицата Нуакшот. Неговото ведомство съобщи, че министърът ще опита да намери \"европейско решение на проблема с имиграцията\".Испания стана тази година европейската страна, в която са влезли най-много нелегални мигранти, като изпревари Италия. Над 20 хиляди мигранти достигнаха бреговете на Испания от началото на годината, а повече от 300 загинаха по данни на Международната организация по миграция.", "date": "2018.07.30", "title": "Испания спаси 211 нелегални мигранти в Средиземно море"}
{"url": "http://www.cross.bg/zam-ministurut-balabanov-chovek-1580323.html", "text": "/КРОСС/ МВР не може да проникне в главите на престъпниците. Това каза в предаването „Тази сутрин” зам.-министърът на вътрешните работи Стефан Балабанов във връзка със случая на убитата в Благоевград 58-годишна жена, която беше разстреляна след като подава сигнал, че дъщеря й е малтретирана и бита.Зам.-министърът потвърди, че убиецът е бил с . Бил е редовно призоваван в МВР да дава показания.„Нашите колеги не биха могли да знаят какво ще му текне в мозъка на този човек, когато ще вземе оръжието и ще разстреля тази абсолютно невинна жена”.По думите му  и са осигурили безопасността на дъщерята на убитата жена.Никой не може да предположи, че този човек ще извърши такова тежко престъпление, категоричен беше зам.-министърът.Ние сме призвани по закон и отговаряме за сигурността и живота на българските граждани, каза той.На въпроса , зам.-министърът каза, че МВР работи с факти и доказателства.„МВР трябва да събере нужните доказателства, за да бъде вкаран този човек в затвора. Жалбата се разследва, а срокът за разследване е един месец. МВР не може да проникне в главите на тези престъпници”.Между сигнала за побоя над дъщерята на жената и датата на убийството е минала около седмица, уточни зам.-министърът.Убиецът е бил  разпитван, дори миналата година е отправял заплахи и жалби, че МВР му пречи да живее и да се развива, допълни Стефан Балабанов.\"МВР не е Господ и не е слънце да огрее навсякъде\", каза зам.-министърът.Във връзка с  , Балабанов каза:„Разбира се, че е  и никой не е подал сигнал, че това момиче е изчезнало. Майката е подала сигнал на петия или шестия ден, МВР го издирва, има си бюлетин, то се обявява за издирване\".Зам.-министърът  в сигнала си и каза, че това са някакви интерпретации.Същевременно той уточни, че същият този човек е бил обявен за общодържавно издирване веднага след като майката е подала сигнала.\"Разбира се, че знаем, че трябва да го търсим, но ние не можем да предположим, че тя ще бъде в хилядите къщи, за които МВР има наблюдения за производство на наркотици, за разпространение и т.н.\".\"Когато някой е обявен, се пуска един бюлетин, разпространява се сред всички наши служители и започват действия. Има си сектор \"Издирване\", някой ходи в жилището, разговаря с роднини, търси допълнителна информация\", обясни Балабанов., че е неговото, каза зам.-министърът. \"Ние нямаме такива сигнали, че тя е била в някакво друго жилище. Разбира се, че наши колеги отиват у тях. Ние не можем да проникнем, когато нямаме прокурорско постановление, апартаментът стои заключен. Това са ситуации, които ние не можем да ги предвидим.Редно е жилището на похитителя да бъде претърсено, но кой може да докаже, че 20 дни постоянно това момиче е било с този човек в това жилище. \", категоричен беше зам.-министърът и допълни, че тепърва ще се изяснява къде е била тогава.В коментар на това, че съсед е подавал 110 сигнала за похитителя, Балабанов каза, че са регистрирани, но не знае дали има такива сигнали.Ние не сме перфектни, и ние сме хора и допускаме грешки, заключи зам.-министърът. Искаме подкрепа и от обществото, сама полицията не може да се справи с престъпността в страната.По думите му , като дори е действала твърде меко срещу тези, които подстрекаваха хората да не допускат ветеринарите.Стефан Балабанов заяви, че МВР ще разследва дали пожара на \"Царските конюшни\" е умишлен.Той не можа да каже дали сгради на МВР са горели, но уточни, че всички помещения на министерството се охраняват и клошар не би могъл да проникне там.", "date": "2018.07.30", "title": "Стефан Балабанов: МВР не е Господ и не е слънце да огрее навсякъде"}
{"url": "http://www.cross.bg/mars-zhivot-bozhilov-1580334.html", "text": "/КРОСС/ Изследвайки Марс, може разберем повече за миналото на Земята – как Марс сега е една червена пустиня, а преди 3 млрд. години е бил като Земята – с атмосфера, подобна на нашата, с вода, която е текла на повърхността. Това каза в предаването „Тази сутрин” по bTV астрофизикът д-р Владимир Божилов по повод откритото от учените подземно езеро на планетата.Ако го има на Южния полюс, най-вероятно го има и на много други места на Марс. Следващата стъпка е в следващите години е да се анализират данни от други места, коментира д-р Божилов.Той беше категоричен, че откритието е много важно, тъй като наистина създава огромна вероятност за наличие на живот на Марс. „Не можем да кажем има ли живот в тези солени води, докато не вземем проба и не намерим реални микроорганизми в лаборатория. Смело обаче можем да кажем, че с това вероятността нараства драстично”, отбеляза астрофизикът.„За да вземем проба 1,5 км под повърхността на Марс, трябва да изпратим нова мисия, която да е специално за полет до Червената планета и прокопаване на нейната повърхност. Мисията, която сега пътува към Марс, ще прокопае 5 м”, допълни той.", "date": "2018.07.30", "title": "Има ли живот на Червената планета?"}
{"url": "http://www.cross.bg/vreme-duzhdovno-varna-1580312.html", "text": "/КРОСС/ Облачното и дъждовно време през юли не пречи на туристите във Варна. И днес плажът беше пълен с жители и гости на града, които използваха малкото слънчеви часове, за да събират тен, да спортуват, или за приятна разходка. Когато завали, туристите обикновено се насочват към моловете в морския град съобщава BNT.От бранша във Варна са категорични, че няма туристи, които масово да отменят почивките си. Дошлите на ваканция с коли са по-склонни да си тръгнат с няколко дни по-рано заради лошото време.Които са си резервирали пакетни пътувания с продължителност седмица и повече, стоят тук. Виждаме, че между преваляванията има и слънчеви часове, така че могат да ползват плажа.Дъждовното време обаче има други странични ефекти.При дъждовно време имат недобро настроение, това се отразява на претенциите им към качеството на продукта. Неща, които по принцип, като е слънчево и ползват плажа, не ги забелязват. Когато е дъждовно и лошо време, се вглеждат в най-малките подробности.Това води до повече оплаквания в хотелите и заведенията, но стъпили веднъж на плажа, повечето туристи забравят за тези проблеми.Честите дъждове се отразяват повече върху оборотите на крайбрежните заведения. Според управители на ресторанти край морето единствените силни дни за бранша са петък, събота и неделя.", "date": "2018.07.30", "title": "Лошото време не пречи на почиващите във Варна"}
{"url": "http://www.cross.bg/grumotevitzi-vremenno-kratkotraiini-1580309.html", "text": "/КРОСС/  Днес над страната ще бъде по-често с разкъсана облачност. Преди обяд в отделни райони, а в следобедните часове на много места отново ще има краткотрайни валежи, придружени с гръмотевици.На отделни места, главно в северозападната половина на страната и Родопите валежите ще са временно интензивни. Остават условията за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 27° и 32°, малко по-високи в крайните югозападни райони.Над планините ще се развива купесто-дъждовна облачност и ще има краткотрайни, временно интензивни валежи, придружени с гръмотевици и временно усилване на вятъра. Максималната температура на височина 1200 метра ще е около 21°, на 2000 метра – около 16°.", "date": "2018.07.30", "title": "Отново се очакват краткотрайни валежи с гръмотевици"}
{"url": "http://www.cross.bg/blagoevgrad-katastrofa-koma-1580313.html", "text": "/КРОСС/ 45-годишен моторист е изпаднал в кома след тежка катастрофа в Благоевград в нощта срещу понеделник. Състоянието му е много тежко, предаде БГНЕС.Инцидентът е станал около 22:30 часа. 31-годишна жена, управляваща лек автомобил, прави обратен завой на двойна непрекъсната линия. Мотористът се е блъснал в автомобила.Пробата за алкохол на шофьорката отрицателна. На моториста му е взета кръвна проба.", "date": "2018.07.30", "title": "Моторист е в кома след катастрофа в Благоевград"}
{"url": "http://www.cross.bg/zaginali-alpi-frenskite-1580311.html", "text": "/КРОСС/ Четирима души са загинали вчера при инциденти във Френските Алпи, съобщи радио \"Франс енфо\".Четиридесетгодишен италианец, който е изкачвал масива Пелву в департамента Отз Алп, е паднал и е загинал.Французин е загинал при падане край Монблан.По-късно през деня две французойки, на 48 и 54 години, са загинали при инцидент във високопланински проход.", "date": "2018.07.30", "title": "Четирима загинаха при инциденти във Френските Алпи"}
{"url": "http://www.cross.bg/voda-nomer-sgradno-1580310.html", "text": "/КРОСС/ Части от столицата временно ще са без вода днес заради ремонти, съобщават от \"Софийска вода\". При продължителност на строително-ремонтните дейности над 12 часа компанията ще осигури алтернативно водоснабдяване с водоноски, се посочва в съобщението.Във връзка с подмяна на сградно водопроводно отклонение на ул. \"Черковна\", кв. \"Горни Богров\", се налага спиране на водоподаването от 10.00 до 18.00 ч. в района на ул. \"Трети март\", ул. \"Александър Стамболийски\", ул. \"Здравец\", ул. \"Морава\".Монтаж на спирателни кранове на ул. \"Елин Пелин\" и ул. \"Лагадина\", кв. \"Драгалевци\", е причината без вода от 9.30 до 21.30 ч. да са живеещите на ул. \"Лагадина\", ул. \"Елин Пелин\", ул. \"Панайот Пипков\", ул. \"Горска поляна\", ул. \"Момино венче\", ул. \"Вълшебно биле\", ул. \"Горски дух\", ул. \"Крайречна\", ул. \"Папрат\", както и на ул. \"Глухарче\" от номер 2 до номер 6.Заради подмяна на сградно водопроводно отклонение на ул. \"Космонавт\", гр. Банкя, кв. \"Изгрев\", се налага спиране на водата от 10.00 до 16.00 ч. в района на ул. \"Космонавт\", по ул. \"София\" - от ул. \"Космонавт\" до ул. \"София\" номер 88, по ул. \"Иларион Макариополски\" - от ул. \"София\" до ул. \"Иларион Макариополски\" номер 60.От 10.00 до 18.00 ч. без вода ще са живеещи в района на ул. \"Витиня\", ул. \"Балкан\" и ул. \"Мусала\" в кв. \"Ботунец\" заради подмяна на сградно водопроводно отклонение на ул. \"Витиня\".", "date": "2018.07.30", "title": "Части от столицата временно ще са без вода днес заради ремонти"}
{"url": "http://www.cross.bg/vremeto-e-1580302.html", "text": "/КРОСС/ Времето е наркотик. Твърде много от него убива.  ", "date": "2018.07.30", "title": "Времето е..."}
{"url": "http://www.cross.bg/sila-pavel-apostol-1580298.html", "text": "/КРОСС/ В памет на светите апостоли (от седемдесетте) Сила, Силуан, Крискент и другите с тях Светият апостол Сила, когото старшите апостоли избрали за проповядване на Словото Божие, носел огромни трудове в благовестието на Христовото учение, отначало заедно със свети първовърховен апостол Павел, а след това без него. Когато на Иерусалимския събор било съставено послание до Антиохийската църква за това, че не трябва да обрязват езичниците, приемащи светата Христова вяра, свети Сила бил изпратен там заедно с други заслужили мъже, както пише за това свети Лука в книгата „Деяния на светите апостоли\":„- Тогава апостолите и презвитерите с цялата църква намериха за добре да изберат изпомежду си Иуда, наречен Варсава, и Сила - предни мъже между братята\".Като пристигнали в Антиохия, те събрали народа и предали посланието. Като го прочели, всички много се зарадвали на полученото наставление.Иуда и Сила, които притежавали дар на пророчество, усърдно наставлявали вярващите, като ги утешавали и утвърждавали във вярата. Сила пожелал да остане в Антиохия, а Иуда се върнал в Йерусалим. След това апостол Павел пожелал да тръгне на проповед в други страни и си избрал за спътник свети Сила. Препоръчани на Божията благодат от братята, те се отправили към Сирия и Киликия и пребъдвали там, като утвърждавали тамошните църкви. Като минавали през Дервия и Листра, те срещнали там Тимотей и заедно с него тръгнали към Македония. Когато били във Филипи, изгонили от една слугиня дух, който предричал и докарвал голяма печалба на господарите й с врачуването си. Когато последните видели, че пропаднала надеждата за печалба, хванали Павел и Сила и ги повлекли към градоначалниците, като ги обвинявали, че бунтуват жителите на града. Събрал се много народ, а началниците, като смъкнали дрехите от Павел и Сила, заповядали да ги бият с палки.И като им наложили много удари, хвърлили ги в тъмница, като им стегнали нозете в клада. Посред нощ, когато Павел и Сила се молели и славели Бога, станал голям трус, така че и тъмничните основи се поклатили, вратите се отворили сами и оковите на всички паднали. А тъмничният стражар, като се събудил и видял, че тъмничните врати са отворени, извадил меч и поискал да се убие, понеже мислел, че затворниците са избягали, но апостол Павел го удържал от самоубийство. Стражът с трепет припаднал пред Павел и Сила, а след това ги извел от тъмницата и ги приел в дома си, където умил раните им и се кръстил заедно с всичките си домашни. Оттук светите апостоли Павел и Сила отишли в Амфипол, Аполония и Солен. Много от гърците и немалко благородни жени се присъединили към тях.А евреите от завист и непокорство подбудили някои лоши улични човеци, разбунтували народа против апостолите и искали да ги погубят. Братята веднага изпратили през нощта Павел и Сила в Берия, но и тук дошлите от Солун евреи подбудили народа срещу проповедниците на Божието Слово. Затова Павел си отишъл от приморските страни, а Сила и Тимотей останали там. Като заминали оттам след няколко дни, те намерили свети Павел в Коринт. Тук свети Сила станал епископ. Като се потрудил достатъчно през живота си с проповед на Божието Слово и извършил някои знамения и чудеса, той заминал при Господа.Свети апостол Силуан се трудил в проповед на словото Божие заедно с върховните апостоли Петър и Павел. И двамата споменават в писанията си за него.В първото си съборно пославие свети Петър пише така: „Написах ви накратко по Силуана, верния брат, както мисля\".Свети апостол Павел във второто си послание до Коринтяните също казва: „Защото Син Божий, Иисус Христос, Когото проповядвахме помежду ви аз и Силуан и Тимотей\".Оттук е ясно, че свети Силуан се е трудил с всеки от върховните апостоли, като споделял трудовете и страданията им. В Солун той бил епископ, и като понесъл много скърби заради вярата, заминал завинаги при Христа, Който увенчава всеки подвиг.За свети апостол Крискент споменава свети апостол Павел във второто послание до Тимотей, като казва: „Крискент - в Галатия\", тоест бил изпратен на проповед. Той бил епископ в Галатия, а след това проповядвал за Христа в Галия и поставил за епископ в град Виена своя ученик Захария. Отново се върнал в Галатия и загинал там мъченически по време на царуването на Траян.За свети апостол Епенет апостол Павел споменава в посланието до Римляните: „Поздравете моя възлюбен Епенет, пръв повярвал в Христа.\" Епенет бил епископ в Картаген.В същото послание до Римляните апостол Павел споменава и апостол Андроник: „Поздравете Андроника и Юния, мои сродници и съзатворници, които са чутовни между апостолите и които още преди мене повярваха в Христа\".", "date": "2018.07.30", "title": "Св. апли от 70-те Сила, Силуан и другарите им  "}
{"url": "http://www.cross.bg/tema-kyltyrata-boil-1580303.html", "text": "/КРОСС/Тема:Тема: Защо бившите Царски конюшни изгоряха, преди да бъдат обявени за паметник на културата? Ексклузивно: Министър Боил Банов отговаря на обвиненията на столичния зам.-кмет Тодор Чобанов.Тема: Как реагира МВР след случаите на брутална агресия от последните дни? Гост: Стефан Балабанов, зам.-министър на вътрешните работиТема: Имат ли социалистите план, как да спечелят предсрочни избори, които поискаха от връх Бузлуджа?Гост: Драгомир Стойнев, БСПТема: Защо Конституционният съд отхвърли Истанбулската конвенция? Дискусия в студиото.Тема: 5 дни в огнения ад. Репортерът Десислава Ризова и операторът Евгени Генов, за преживяното в изпепелените предградия на Атина.Тема: Може ли пожарът в Царските конюшни да е  умишлен? Ще бъдат ли възстановени знаковите сгради? Гостуват главният архитект на София Здравко Здравков и министърът на културата Боил Банов.Тема: Протести, раздор и пак протести. Ще се намерят ли пари за хората с увреждания? Гост - социалният министър Бисер Петков.Тема: Уникален медицински случай: Млада жена роди здраво бебе след 30 химиотерапии.Тема: Мълния уби турист в Пирин. Какво се е случило и как да се пазим от опасното явление? Съветите на спасителите.Тема: \"На твоя страна\": Инцидентите с газови бутилки през лятото зачестяват. Могат ли да се превърнат в бомби и как да избегнем рисковете?Тема: \"Пълен абсурд\" с Румен Бахов: По следите на едно изчезнало ЕГН.  ", "date": "2018.07.30", "title": "Теми и гости в ефира"}
{"url": "http://www.cross.bg/fytbol-otbor-voiina-1580299.html", "text": "/КРОСС/ /1419 г. - Убити са седем члена на градската управа в Прага, което е първата Пражка дефенестрация. 1619 г. - Във Вирджиния е съставено първото американско законодателно събрание.1629 г. - При земетресение в Неапол, Италия загиват 10 000 души.1729 г. - Основан е Балтимор в щата Мериленд.1792 г. - Френският национален химн Марсилезата е изпят за първи път в Париж. 1811 г. - Водачът на Мексиканската национално-освободителна война отец Мигел Идалго и Костиля е екзекутиран от испанците в Чиуауа, Мексико.1868 г. - Българските земи под османско владичество: Четата на Хаджи Димитър и Стефан Караджа е разбита от османски редовни войски на връх Бузлуджа.1877 г. - Руско-турска война (1877-1878): По време на обсадата на Плевен корпусът на генерал-лейтенант Николай Криденер осъществява втората атака срещу града.1878 г. - Започва издаването на журнални постановления на руския императорски комисар, които признават правото на мюсюлманските бежанци да се завърнат невъоръжени и да възстановят собствеността си след Руско-турската война.1898 г. - В американското списание Сайнтифик Американ е отпечатана първата реклама на автомобил. 1913 г. - Румъния, Сърбия, Гърция и Черна гора подписват съюзен договор, насочен срещу Царство България.1913 г. - Бежански въпрос: 15 Обикновено народно събрание отпуска 500 000 лв. за подпомагане на бежанците.1930 г. - В Монтевидео Националният отбор по футбол на Уругвай спечелва Световното първенство по футбол, като побеждава Националния отбор по футбол на Аржентина с 4:2.1932 г. - В Лос Анджелис се откриват Десетите олимпийски игри.1939 г. - Състои се официалното откриване на плавателния канал Албер в Североизточна Белгия.1945 г. - Втората световна война: Американският крайцер Индианаполис е потопен от японска подводница, след като успешно е доставил на местоназначението им важни части за атомната бомба Малчугана, хвърлена след седмица над Хирошима. 1960 г. - С поредица актове в продължение на 15 дни Народна република България признава независимостта на Дахомей, Нигер, Бряг на слоновата кост, Горна Волта, Централната африканска република и Габон.1966 г. - Националният отбор по футбол на Англия спечелва Световното първенство по футбол, като побеждава на финала Националния отбор по футбол на ФРГ с 4:2 след продължения.1971 г. - Програма Аполо: Американският космически кораб Аполо 15 каца на Луната.1973 г. - Фармацевтичната компания Дистилърс, която произвежда медикамента талидомид във Великобритания, се съгласява да изплати над 20 милиона лири компенсация на родените с дефекти деца.1980 г. - Провъзгласена е независимостта на Вануату.1997 г. - 38 Народно събрание гласува да се разсекретят досиетата на Държавна сигурност, създадена е Комисия по досиетата оглавявана от министър Богомил Бонев. 2006 г. - Открит е българският сайт за видеосподеляне Vbox7 .", "date": "2018.07.30", "title": "30 юли в историята"}
{"url": "http://www.cross.bg/pozhari-shvetziya-slyzhbite-1580306.html", "text": "/КРОСС/ Дъждът и по-хладното време вчера помогнаха да се постигне напредък в борбата с няколко от основните горски пожари в Швеция, но са необходими значително повече валежи за потушаването им, съобщиха службите за извънредни ситуации, цитирани от ДПА.Пожарът, обхванал полигон в централната провинция Даларна, вече няма опасност да разшири обхвата си, каза източник от службите.Невзривените боеприпаси на полигона затрудниха усилията на огнеборците, които трябваше да стоят на безопасно разстояние и да работят на труден терен.Съобщава се и за напредък в борбата с пожарите, които избухнаха по-рано този месец в провинциите Йевлебор и Йемтланд, на няколкостотин километра северно от столицата.Курсовете на четири нощни влака бяха отменени в Северна Швеция поради опасения, че искри от спирачките на машините може да запалят пожари край влаковите релси.", "date": "2018.07.30", "title": "Дъжд помогна на Швеция да напредне в потушаването на горските пожари"}
{"url": "http://www.cross.bg/chasa-provede-zala-1580300.html", "text": "/КРОСС/София.От 11.00 часа в зала „Киев\" на парк-хотел „Москва\" ще се проведе заседание на Националния съвет на Съюза на демократичните сили. След заседанието ръководството на синята партия от 13.00 часа ще даде пресконференция на тема: Десният прочит на „Визията за България\" на БСП.***София.От 13.30 часа в галерия „Сердика\", в обновеното пространство на Женския пазар на бул. „Стефан Стамболов\" 90Б, ще се проведе пресконференция във връзка с тазгодишното издание на най-стария еко фест в България - „Беглика фест\".***София.От 17.00 часа пред сградата на Народното събрание ще се съберат участниците в протеста на родителите на лица с увреждания под надслов „Системата убива - всички\". В 17.30 часа протестиращите ще се отправят към сградата на Министерския съвет, където протестът се очаква да продължи до 20.00 часа.***София.От 17.30 часа в хотел „Маринела\" ще се състои церемонията по награждаване на победителите в Световното първенство по шахмат за незрящи.***Бургас. От 14.00 часа в зала „Компас\" на хотел „България\" ще се проведе информационен ден във връзка с ОП „Добро управление\" (ОПДУ) и нова процедура за предоставяне на безвъзмездна финансова помощ чрез подбор на проектни предложения за повишаване на гражданското участие в процесите на формулиране, изпълнение и мониторинг на политики и законодателство.***Бургас.От 20.30 на Лятна сцена „Охлюва\" ще се проведе концерт „Гласовете на маестро Валентин Пейчинов\".***Варна.От 17.00 часа до палатковия лагер на родителите на деца и младежи с увреждание отново ще се проведе протест \"Системата ни убива\". Към 18.00 часа към техния протест ще се присъединят представители на мотоклубовете във Варна.*** Велико Търново. От 20.00 часа в Летния театър ще бъде представена „Горката Франция\" - театрална постановка.***Враца.От 10.00 часа в заседателната зала на Община Враца ще се проведе пресконференция на кмета Калин Каменов.***Димитровград.От 11.00 часа на пл. „България\" кметът на Община Димитровград Иво Димов и служители от общинска администрация ще направят демонстрация на най-новите високотехнологични превозни средства в общината - електрически триколки.***Добрич.От 08.00 часа в Народно читалище „Йордан Йовков - 1870 г.\" ще се проведе летен детски център за игри и забавления.***Добрич.От 09.00 часа в Младежки център - Добрич ще започне поредният ден от Еко лято 2018.***Добрич.От 10.30 часа в Художествена галерия - Добрич ще се проведе лятна работилница за въображение.***Пловдив. В 09.30 часа е зала 2 на Окръжния съд ще се проведе заседание по делото срещу Анна П., обвинена, че в ролята си на счетоводител на К.К. е избегнала установяването и плащането на данъчни задължения в особено големи размери.***Пловдив. В 13.30 часа в зала 2 на Окръжния съд ще се проведе заседание по делото срещу Борис Г. и Едуард М., обвинени в палеж на шахта с прилежащите в нея движими вещи, собственост на две търговски дружества за предоставяне на интернет- и телевизионни услуги.***Пловдив.От 20.00 часа в Античния театър ще се състои церемонията по официално откриване на 24-тото издание на Международния фолклорен фестивал в Пловдив.***Поморие.От 19.00 часа започва програмата на празниците „Море от вино\" - на три места в града музиканти от Джаз формация Fourth Edition-София и Нейко Бодуров Квартет - Варна ще изнасят концерти на крайбрежната алея при фигурата „Чайка\", на емблематичната беседка до Стария кей и в парка до кафе „Summer refresh\". От 20.30 часа на външната сцена на НЧ „Просвета 1888\" ще се състои и официалното откриване на празниците, ще бъде посрещнат Дионисий и свитата му, след което започва концертът на Теодосий Спасов Джаз Квартет.***Разлог.От 10.00 часа председателят на Държавната агенция за закрила на детето (ДАЗД) д-р Елеонора Лилова и д-р Джейн Муита - представител на УНИЦЕФ за България, ще гостуват на децата от Центъра за настаняване от семеен тип в гр. Разлог. Те ще бъдат придружени от кмета на Община Разлог инж. Красимир Герчев. След посещението в Центъра, от 12.00 часа, д-р Лилова и д-р Муита ще участват в приготвянето на традиционни български ястия в с. Горно Драглище.*** Свищов. От 10.00 часа в Детски отдел на Градската библиотека ще се проведе инициативата„7 -те чудеса на света\"-пътешествие без куфар до храма на Артемида в Ефес.***Стара Загора.От 10.00 до 12.00 часа в къщата музей „Гео Милев\" ще се проведат литературни занимания за деца от 5 до 9 години.***Стара Загора.От 10.00 до 12.00 часа в детския отдел на библиотека „Родина\" ще се проведе лятна детска академия. ", "date": "2018.07.30", "title": "Предстоящи събития в страната за 30 юли"}
{"url": "http://www.cross.bg/sofiya-kasa-zdravnata-1580304.html", "text": "/КРОСС/ Новото жито не става за хляб, информира на първа страница. След обилните дъждове това лято, житото става повече за фураж, зърното за хляб в някои райони е не повече от 30 на сто от прибраната реколта.Данните са от обобщена справка на Асоциацията на зърнопроизводителите.Западнонилската треска идва към нас от три страни, предупреждава от първата си страница. В Сърбия, в Гърция и в Румъния са регистрирани по няколко души с тази болест. В Северна Добруджа пък има ново огнище на африкански чума по свинете. информира, че домашните свине ще се регистрират с ушни марки. Университетският преподавател доцент Христо Михайлов заявява, че оградата по сухопътната граница не може да спре нито едно диво животно.От сдружение \"Спаси София\" искат оставката на министъра на културата Боил Банов след пожара в така наречените “царски конюшни“ в столицата, пишеЗаместник-кметът на София Тодор Чобанов излезе с гневно послание в социалните мрежи и нападна Банов, допълва вестникът.\"Планина от боклук след БСП на Бузлуджа\", пише Социалистите се оправдават, че са наели фирма да почисти след събора им в събота.Вестник цитира последния доклад на обвинението за 2017 година, според който 297 души са осъдили прокуратурата по Закона за отговорността на държавата. В документа обаче не е посочена общата сума, която се дължи на несправедливо обвинените.съобщава и че само две болници са осъдили окончателно Здравната каса въпреки заявените 66 иска на стойност 16 милиона лева.В интервю за новият директор на Здравната каса, д-р Дечо Дечев, обещава да положи усилия цените на медицинските изделия у нас да не са по-скъпи от другите страни от Евросъюза. Основният акцент в работата му ще е контролът.Професорът по конституционно право Пламен Киров подчертава, в интервю за, че \"Истанбулската конвенция може да се ратифицира във всеки един момент, независимо от решението на Конституционния съд, но преди ратификацията трябва да се промени основния ни закон. съобщава с гордост за успех на олимпийския ни отбор по химия в Прага. 12-класникът от математическата гимназия Петър Христов се завърна, за втора поредна година, със златен медал. Пловдивчанинът Евгени Стателов има сребърен, а бронзово отличие спечели Камен Петров от Природо-математическата гимназия в столицата.", "date": "2018.07.30", "title": "Преглед на печата"}
{"url": "http://www.cross.bg/bivsh-trenyor-fytbolist-1580301.html", "text": "/КРОСС/ Велизар Стоилов, бивш зам.-кмет на СофияГери-Никол, певицаЕвгений Узунов, икономист, бивш депутатИво Иванов, бизнесмен, собственик на „Титан\"Йорданка Чобанова, посланик в СловакияМариян Огнянов, футболистМилен Цветков, журналист и тв водещПетя Неделчева, шампионка по бадминтонРадослав Здравков, треньор по футболРадостин Кишишев, треньор, бивш футболист , национал ", "date": "2018.07.30", "title": "Родени на 30 юли "}
{"url": "http://www.cross.bg/pozharut-obezopasyavaneto-raiiona-1580305.html", "text": "/КРОСС/ Още днес започва обезопасяването на района около сградите на „Царските конюшни”, които горяха през уикенда. Зданията се намират в непосредствена близост до Първа английска гимназия. Кметът на район „Оборище” обясни, че ще трябва да се направи специална организация, за да не бъдат застрашени децата от гимназията, когато се върнат в училище на 15 септември.Пожарът избухна в нощта на събота срещу неделя. Унищожени са около 2000 кв./м покрив. Все още не е ясна причината за огнената стихия.Пожарът възниква въпреки поройния дъжд, излял се над София същата вечер. Над 30 пожарникари се включиха в потушаването на пламъците и гасиха близо 10 ч.Снощи покривът отново започна да дими, като екипи на пожарната бързо се намесиха, за да предотвратят ново разпалване на огъня.", "date": "2018.07.30", "title": "Започва обезопасяването на района около „Царските конюшни” след пожара"}
{"url": "http://www.cross.bg/yvrezhdaniya-sofiya-hora-1580307.html", "text": "/КРОСС/ Родители и близки на хора с увреждания излизат на обединен протест в София днес.Под надслов „Системата убива – всички” недоволството ще започне в късния следобед пред Народното събрание и ще прерасне в шествие до Министерския съвет.През седмицата се разбра, че законопроектите за хората с увреждания ще бъдат внесени наесен в парламента.Социалният министър Бисер Петков увери, че полага максимални усилия, за да постигне съгласие в работната група.Майките на деца с увреждания протестират от началото на юни тази година, като почти в цялата страна вече има палаткови лагери.", "date": "2018.07.30", "title": "Родители и близки на хора с увреждания излизат на обединен протест в София"}
{"url": "http://www.cross.bg/pole-slivo-zhivotnite-1580345.html", "text": "/КРОСС/ В град Сливо поле кметът на общината препоръчва на частните стопани да умъртвят животните си, преди те да се разболеят от чума, подобно на животните в Ямболско, и заразата да обхване свинефермите в областта, съобщи БНТ. В района се намират три от най-големите свинекомплекси в България, където в момента се отглеждат близо 100 000 животни.Тодорка Друмева от русенското село Черешово отглежда в двора си само едно прасе. Наясно е с последиците от африканската чума затова предпочита да умъртви животното преди то да се разболее. \"Ако моето се разболее, ще се разболее и на съседа. Честно да си кажа няколко дни се двоумихме. Мъчно ни беше. По-добре едно да заколиш, отколкото стотина\", заяви Друмева.Близо 80 са регистрираните свине във всички единайсет населени места в община Сливо поле. \"Единият вариант е тези от тях, които желаят да си заколят прасетата, да ги съхранят, за да могат да ги консумират. А който не желае - да си спазва всички изисквания, които ветеринарите са наложили. Това е риск\", коментира Валентин Атанасов, кмет в община Сливо поле.Двойната ограда и дезинфекцията на всички хора и автомобили, които влизат в свинекомплексите в района са целогодишна мярка срещу разпространението на болести по животните, категоричен е един от изпълнителните директори на свинекомплекс Вихрен Димитров. \"Ако се намери вирус в домашно прасе, тогава в радиус от 10 км се отцепва района и става карантинна зона. За 90 дни трябва да се наложи карантина и тогава какво правим? Искаме да ни се даде коридор и право да търгуваме под контрола на властите\", поиска Димитров.Към този момент сигнали за заразени с чума или мъртви животни на територията на община Сливо поле няма.", "date": "2018.07.30", "title": "Кметът на Сливо поле препоръча на стопаните да умъртвят животните си"}
{"url": "http://www.cross.bg/intzidenta-plamutzite-blitz-1580338.html", "text": "/КРОСС/ Пожар е избухнал в ресторант Villa Victoria Ловен парк на бул. \"Симеоновско шосе\"! Вторият етаж на пицарията е изгорял. Заведението е затворено, съобщи .В близост до инцидента има апартаменти. Това алармира очевидец на инцидента. И в момента има пожарни на място, които гасят пламъците. Все още не е ясно каква е причината за пламъците. не се знае дали и колко са пострадалите в инцидента. От Пресцентъра на СДВР потвърдиха пред БЛИЦ за инцидента, като уточниха, че сигналът при тях е постъпил в 5 часа сутринта и са потушени пламъците. Припомняме, че вчера горя пожар в т. нар. \"Царски конюшни\" в центъра на София. ", "date": "2018.07.30", "title": "Пожар в клутово заведение в София!"}
{"url": "http://www.cross.bg/karavanata-dogodina-putna-1580314.html", "text": "/КРОСС/ Винетки и за караваните от догодина предвиждат промените в Закона за пътищата, които депутатите гласуваха на първо четене преди да излязат във ваканция.От догодина тези, които обичат да пътуват с каравани, задължително ще трябва да си правят сметката, защото, ако автомобилът, с който пътуват заедно с теглената каравана тежи повече от 3,5 тона, ще им се наложи да си закупят втора винетка.Изискването за отделна винетка за караваните отсега предизвиква недоволството на къмпингарите, предаде bTV.От Пътната агенция коментираха, че всяка от винетките ще може да е с различен период на валидност и ще важи за съответния регистрационен номер, тъй като ремаркето или в случая караваната е със свой номер.Така за караваната ще може да се вземат две седмични винетки например – за докарването до морето и за прибирането й.От Съюза на българските автомобилисти коментираха, че и в Европа правилата са такива.За тонажа на превозното средство и тегления товар ще проверяват от Пътна полиция. Точното тегло на автомобилите и ремаркетата ще се замерва на специални кантари.От Агенция \"Пътна инфраструктура\" имат намерение да поставят кантари на 50 места в страната, за да могат точно да прецизират дали автомобилът заедно с караваната или тегленият от автомобила товар надвишават 3,5 тона.", "date": "2018.07.30", "title": "Караваните с винетки от догодина"}
{"url": "http://www.cross.bg/stoiinev-povod-horata-1580308.html", "text": "/КРОСС/ БСП иска предсрочни парламентарни избори колкото се може по-скоро, каза в предаването „Тази сутрин” по bTV зам.-председателят на парламентарната група на БСП Драгомир Стойнев.„Всички знаем, че това правителство няма да си изкара мандата”, подчерта той.Избори ще има съвсем скоро, хората и бизнесът вече се готвят, изтъкна Стойнев. „Това, че г-н Борисов не може да изкара един пълен мандат, не е проблем на БСП, а на ГЕРБ”, каза Стойнев по повод думите на премиера, че 3 пъти им дава шанс да управляват. „Липсваше ни суджукът на ГЕРБ”, каза Стойнев пък по повод на изказването на Борисов БСП да си „хапнат и пийнат” на Бузлуджа – „те обичат”.Във връзка с пожара в „Царските конюшни” Стойнев предположи, че целта е имотът е да бъде съборен, за да се изгради нова сграда на негово място, и това се прави по престъпен начин.По повод клипа, на който лидерът на социалистическата партия танцува на ритмите на Горан Брегович, Стойнев коментира, че като народен човек Корнелия Нинова се е забавлявала така, както й идва отвътре.„Когато сме всички заедно, членовете и симпатизантите, наистина атмосферата е неописуема. Не смятам, че е станало нещо лошо. Просто хората видяха Корнелия Нинова не само като лидер на най-голямата опозиционна партия, а и като един нормален човек, който се забавлява”, отбеляза Стойнев.", "date": "2018.07.30", "title": "Драгомир Стойнев: БСП иска предсрочни парламентарни избори колкото се може по-скоро"}
