{"url": "http://www.cross.bg/ogranichiteli-tramvaya-akyli-1599604.html", "text": "/КРОСС/ Чугунени боларди или колчета най-вероятно ще сменят „перките на акули\" по ремонтиращата се ул. „Граф Игнатиев\", каза главният архитект на София Здравко Здравков, цитиран от агенция БГНЕС.„Ще търсим възможност за създаване на друг тип ограничители, които са свързани с историческото наследство на София. Прочуваме възможни решения от такъв тип чугунени боларди с височини 40 и 60 см.В момента, в който имам мостри, ще ги представя пред комисията по архитектура и да се вземе окончателно решение\",заяви главният архитект и добави, че проектантът е предложил да се поставят кабъри от неръждаема стомана, които са доста ниски, около 5 см.Тези предложения ще бъдат представени следващата сряда по време на заседанието на комисията по архитектура. Здравков коментира, че имало и предложение да се сложат ниски ограничители, но според „Пътна полиция\" това не е добро решение, защото при сняг няма да се виждат и отново ще има опасност за пешеходците.„Съгласно закона за движение по пътищата има изискване да има физическо разграничаване на трамвайното трасе от пешеходната зона. Трамваят освен, че върви по трасе има своя динамичен габарит. Той е 30 см от крайната проекция на трамвая. В тази зона не трябва да минават пешеходци. Трамваят има огледала, понякога той може и да се наклони и да стане инцидент. Водещият критерий при избора на тези ограничители ще бъде безопасността и да е ясно къде е трасето на пешеходците и трамвая\", заяви той и каза, че ще направят всичко възможно, за да не се допуска инцидент с блъснат човек от трамвай.Очаква се премахването на перките да стане до края на месеца, като едновременно с това ще бъдат монтирани новите ограничители.Вече трима души пострадаха от ограничителите на столичната улица „Граф Игнатиев\", чийто ремонт продължава. В началото на март 48-годишна жена се спъна в ограничителите и пострада - пукната ръка, лепене на нос и натъртвания. На 7 март около 11 часа възрастен мъж също пострада, след като се е спънал в ограничителите, които веднъж бяха променени. На 12 март пореден човек се спъна в гранитните блокчета покрай трасето на трамвая.Въпросните ограничители, станали известни като „перки на акули\" бяха поставени по искане на „Пътна полиция\". Поводи за оплаквания от страна на гражданите бяха както „перките\" по трасето на трамваите, така и криво наредени плочки, стърчащи кабели и тръби. В края на миналата година заради проблеми с ремонта и подменена шумопоглъщаща подложка, в процеса на ремонта, оставка подаде заместник-кметът по транспорт в Столичната община Евгени Крусев. Прокуратурата започна разследване за „длъжностно престъпление, свързано с нарушение на Закона за обществените поръчки\". ", "date": "2019.03.20", "title": "С какво ще заменят „перките от акули” по „Графа”"}
{"url": "http://www.cross.bg/kitaii-klonira-kyche-1599601.html", "text": "/КРОСС/ Китай клонира най-доброто си полицейско куче, за да създаде достатъчно голям брой животни, които да се обучават по-бързо, успешно и евтино, пише държавния вестник „Чайна дейли\".Овчарката, която западните медии нарекоха \"кучешкия Шерлок Холмс\", имало успешна кариера в югозападната китайска провинция Юнан. Неговият клонинг вече е на 3 месеца и е изпратен в център за обучение. Когато стане на 6 месеца, кучето ще започне специализирана дресировка за следене, откриване на наркотици, контрол над тълпи и търсене на доказателства.Китай има нужда от огромен брой полицейски кучета, но дресирането им е бавен и несигурен процес. Обучението на едно куче може да продължи години, а крайната цена да е над 70 хиляди щатски долара. Това са основните причини, поради които Китай се надява да успее да клонира най-добрите кучета и да се сдобие бързо с повече от тях. ", "date": "2019.03.20", "title": "Китай клонира най-доброто си полицейско куче"}
{"url": "http://www.cross.bg/elektronen-elektronniya-globata-1599577.html", "text": "/КРОСС/ Глобите по Закона за движението по пътищата се заплащат САМО по сметката, посочена в електронния фиш, наказателното постановление или фиша. Не се допуска заплащане на глоба чрез пари в брой на мястото на извършването на нарушението или проверката. Ако глобата по фиш или наказателно постановление е за извършено нарушение преди 2019 г., ЗАДЪЛЖИТЕЛНО проверете коя е актуалната към момента банкова сметка, по която трябва да преведете дължимата сума.Информация за актуалните банкови сметки за плащане на глобите по Закона за движението по пътищата може намерите на интернет страницата на Пътна полиция, в рубриката „Административни услуги\", тема: „Заплащане на дължими глоби за извършени нарушения\", подтема „Банкови сметки за плащане на глоби за извършени нарушения\".Глобите може да се заплатят по един от следните начини:чрез Портала за електронни административни услуги на Министерството на вътрешните работи (онлайн), който може да отворите тук https://e-uslugi.mvr.bg/;чрез терминално устройство ПОС в структура на МВР. Списъкът на структурите на МВР, в които има ПОС може да видите тук- https://mvr.bg/opp/, в рубриката „Административни услуги\", тема: „Заплащане на дължими глоби за извършени нарушения\", подтема „Картови плащания чрез терминални устройства ПОС на глоби по Закона за движението по пътищата в структури на МВР\";в банка;чрез пощенски запис;чрез интернет банкиране;чрез каси за парични преводи;чрез КЕШ-терминали.Отразяването на плащането на глобата в системата на МВР е автоматизиран процес. Ако е допусната грешка при налагането на превода за глобата, този процес не се активизира и глобата остава в системата като неплатена. Тези грешки се отстраняват чрез разглеждането на всеки отделен случай след проверка за реално постъпили средства и други данни за превода, които да потвърдят, че той се отнася за конкретното задължение.Законът за движението по пътищата дава възможност на собственика или на този, на когото е предоставено моторното превозно средство, в 14-дневен срок от получаването на електронния фиш (серия „К\" за скорост) да заплати глобата или да предостави данни за извършителя на нарушението. Данните за извършителя на нарушението и копие от неговото свидетелство за управление на МПС се предоставят в съответната структура на МВР, издала електронния фиш, чрез писмена декларация на основание чл. 189, ал. 5 от Закона за движението по пътищата. В тези случаи на лицето, посочено в декларацията, се издава и изпраща електронен фиш за извършеното нарушение, а първоначално издаденият електронен фиш се анулира.Най-често допусканите грешки при плащане на електронен фиш, фиш или наказателно постановление са:неправилно посочено име на задължено лице. ЗАДЪЛЖЕНОТО ЛИЦЕ е това, посочено в електронния фиш, фиша или наказателното постановление, а не това, което превежда средствата по глобата;неправилно изписани имена на задълженото лице. Имената трябва да се изписват на официалния за страната език чрез използване на символи от официалната азбука, т.е. на български език на кирилица. Изключения се допускат само за чужди граждани, като при тях в преводното нареждане/вносната бележка за плащане от/към бюджета трябва да се попълнят имената със символите, използвани в електронния фиш, фиша, наказателното постановление;неправилно посочен идентификатор (ЕГН, ЛНЧ, ЕИК). Ако в електронния фиш е посочено ЕГН на задълженото лице, то в платежния документ трябва да се посочи ЕГН. Съответно ако в електронния фиш е посочено ЕИК, то в платежния документ трябва да се посочи ЕИК;независимо, че собственикът на МПС, с което е извършено нарушението, е подал писмена декларация на основание чл. 189, ал. 5 от Закона за движението по пътищата за анулиране на първоначално издадения електронен фиш, се извършва заплащане на глобата. След подаването на писмена декларация в законово установения 14-дневен срок от получаването на електронния фиш глобата не е дължима за собственика на МПС. Тя ще бъде дължима за посоченото в писмената декларация лице, след като издаденият на негово име нов електронен фиш му бъде връчен. Най-често описаната грешка се допуска от физическите (ЕТ) и юридическите лица;независимо, че е подадена писмена декларация на основание чл. 189, ал. 5 от Закона за движението по пътищата за анулиране на първоначално издадения електронен фиш, собственикът на МПС предоставя електронния фиш на реалния извършител и той заплаща глобата, а не изчаква издаването и връчването на новия електронен фиш. Най-често описаната грешка се допуска от физическите (ЕТ) и юридическите лица;ЗАБЕЛЕЖКА: За описаните два случая е важно да се има предвид, че заплащането на електронен фиш, за който е подадена писмена декларация за анулирането му, създава проблеми както за собственика на МПС, с което е извършено нарушението, така и за реалния извършител на нарушението, а така също и за органите на МВР, които трябва да анулират единия и да издадат другия електронен фиш!- липса на серия на фиша или на електронния фиш. Те задължително имат серия, която трябва да се изпише в преводното нареждане/вносната бележка за плащане от/към бюджета;липса на номер на фиша, електронния фиш или наказателното постановление. Често се изписват словесни изрази, в които липсва информация за конкретното задължение или серията и номерът са изписани последни и попадат извън максимално позволения брой знаци на съответния банков ред в преводното нареждане;вместо номер на наказателното постановление се изписва номер на акта за установяване на административното нарушение или номер на автомобила, с който е извършено нарушението;сумата за глобата е неточна;сумата е платена в 70% от размера извън определения в чл. 189, ал. 9 на Закона за движението по пътищата срок. С 30% отстъпка може да се заплати САМО електронен фиш (серия „К\" за нарушение на скоростния режим) в определения от закона срок. За фишове и наказателни постановления отстъпка при плащането на глобата няма;посочената банкова сметка е неправилна. Глобите по електронен фиш за нарушение на скоростта (серия „К\") се плащат по сметка, различна от сметката за фиш и наказателно постановление и от сметката за глоби по Кодекса за застраховането;плащане на две и повече глоби с едно платежно нареждане. Недопустимо е плащането на електронен фиш и наказателно постановление, например, с едно платежно нареждане, както и по една и съща банкова сметка;технически грешки, допуснати при изписването на име, ЕГН (ЕИК или ЛНЧ), номер на документ, и др.Повече информация може да намерите на интернет страницата на Пътна полиция- https://mvr.bg/opp/, в рубриката „Административни услуги\", тема „Заплащане на дължими глоби за извършени нарушения\".*Източник: www.mvr.bg ", "date": "2019.03.20", "title": "Ред и начин на плащане на глоби по Закона за движението по пътищата"}
{"url": "http://www.cross.bg/banevi-spetzialna-sobstvenost-1599606.html", "text": "/КРОСС/ Мрамор, оникс, кристал и кич. Хеликоптерна площадка и два басейна. Това може да стане собственост на всеки, който иска да купи имота на семейство Баневи. Той вече е обявен за публична продан от частен съдебен изпълнител.Палатът, намиращ се в квартал Бояна, е с размер 11 486 кв.м., а застроената площ е 685 кв. м. Според оценката, стартовата цена за този \"дворец\" е 5 788 107 лв. По документи той се водел собственост на фирмата \"Партнърс Комерс\" ООД, с управител Николай Банев, която била задлъжняла на държавата с близо 2 млн. лв.Именно в луксозната сграда при обиск бяха намерени документите, свидетелстващи за офшорните фирми, които олигарсите притежавали, както и голямо количество накити и диаманти. Всички те били в специална стая със специална брава.Баневи бяха задържани на 26 октомври т.г. на летището в Ница след като за тях бе издадено в България европейска заповед за арест. Те ще отговарят пред Темида за приватизирането, източването довеждането до фалит на завод \"Полимери\".  ", "date": "2019.03.20", "title": "ЧСИ пусна на публична продан палата на Баневи за 5,8 млн. лв.  "}
{"url": "http://www.cross.bg/povurhnostta-beny-proba-1599599.html", "text": "/КРОСС/ Планът на НАСА да вземе проба от астероида Бену \"удари на камък\", след като се оказа, че повърхността му е по-камениста и скалиста от очакваното, съобщават Асошиейтед прес и Франс прес, позовавайки се на публикация в сп. \"Нейчър\".След продължило над две години пътешествие сондата \"Озирис-Рекс\" на НАСА пристигна в орбита около Бену през декември миналата година. Сега учени от екипа съобщават, че са открили, че повърхността на астероида с диаметър 490 метра е покрита с камъни и скали, което ще затрудни вземането на проба. Досега специалистите смятаха, че повърхността на астероида е по-гладка и няма да представлява предизвикателство за сондата.\"Връщаме се в изходна точка. Ще трябва да преосмислим ситуацията\", казва ръководителят на мисията Данте Лорета от университета на Аризона. Според учения обаче пречката не е непреодолима.По план сондата \"Озирис-Рекс\" трябва да вземе проба от зона с диаметър 50 метра, свободна от камъни и скали. Изпратените от космическия апарат изображения обаче показват, че няма толкова голяма зона, която да не е скалиста.\"Ще трябва да се прицелим точно в средата\", казва ръководителят на проекта Ричард Бърнс, правейки асоциация с играта на стрелички. По думите му целта ще бъде избрана през лятото, което няма да попречи на вземането на пробата по план.Сондата \"Озирис-Рекс\" трябва да се спусне близо до повърхността на Бену през лятото на 2020 г., да я докосне с роботизираната си ръка за едва пет секунди и да вземе проба от между 60 грама и два килограма реголит (относително малки частици като пясък или чакъл), която да върне на Земята през 2023 г.Оказва се, че Бену крие още една изненада - астероидът изхвърля частици, които впоследствие падат отново на повърхността като дъжд. От екипа отбелязват, че това не представлява опасност за сондата. ", "date": "2019.03.20", "title": "НАСА има проблем с мисията си до астероида Бену"}
{"url": "http://www.cross.bg/tazi-firma-taksita-1599602.html", "text": "/КРОСС/ Националният таксиметров синдикат излиза на протест срещу фирма за таксита на ръба на закона. Става дума за руската „Максим\", предаде NOVА.Протестът ще се състои в четвъртък от 14 часа. Срещу нелегалните таксита на \"Максим\" се обединиха всички таксиметрови фирми. КЗК също започва проверка.„Излизаме на протест сега, защото от около две години тази фирма оперира на софийския пазар по този порочен начин, а вече и в други градове За момента нямаме реален резултат за преустановяването на тази дейност. Решихме да предприемем тази крачка като крайна мярка, за да можем да активизираме институциите, които имат правомощия в тази посока. В рамките на днешния ден ще бъде внесена официална протестна нота до едни от най-големите и най-важни институции в Република България, заедно с наша разработка, която касае принципа на работа на тази фирма, срещу която се изправяме\", обясни Райна Димитрова, председател на Националния таксиметров синдикат. Тя допълни, че към протеста ще се присъединят всички, които законно извършват таксиметрови превози. Участие са заявили над 5000 автомобила.В една от бившите съветски републики въпросната фирма е нулирала целия таксиметров пазар, возейки на дъмпингови цени, допълниха от синдиката.Руската компания предлага хора с личните си коли, без какъвто и да е било лиценз за таксита и без касов апарат, да возят пътници срещу заплащане, предаде в репортаж NOVA.Колата не е оборудвана с касов апарат, няма и карта на водача. „Абсолютно никакви изисквания няма към шофьора. По никакъв начин не са ме карали да подпиша каквото и да било. Аз съм ходил в офиса точно един път, и то защото имах проблем със самото приложение\", казва човек, работил във фирмата, пожелал да остане анонимен. ", "date": "2019.03.20", "title": "Руска фирма изкарва 5000 таксита на протест"}
{"url": "http://www.cross.bg/under-restorant-namira-1599603.html", "text": "/КРОСС/ Under - ресторант, в който безспорно ще изпитате не само наслада от храната, но и от архитектурата.Модерният ресторант се намира в кралство Норвегия.Страната е най-северната в Европа и е известна с планините и фиордите си, както и с историята си като морска сила.Under отваря врати тази година на 21 март. Той ще е най-големият подводен ресторант. Заведението се намира във водите край малкото градче Бали, в най-южната точка на страната.Може да се предположи, че морските деликатеси са на сериозна почит тук, а в Under със сигурност ще се насладите на не малко вкусно приготвени ястия.Ресторантът е структуриран на три нива и предлага огромен панорамен прозорец, от който посетителите му могат да наблюдават морското дъно, докато се хранят.Част от ресторанта е над водната повърхност, откъдето също се разкрива прекрасна гледка. ", "date": "2019.03.20", "title": "Under - един от най-невероятните ресторанти в света"}
{"url": "http://www.cross.bg/marihyana-silna-psihoza-1599597.html", "text": "/КРОСС/ Всекидневната употреба на силна марихуана може да повиши петкратно вероятността от развитието на психоза, предаде Асошиейтед прес, позовавайки се на публикация в сп. \"Лансет\".Настоящото изследване подкрепя предишни проучвания, които са установили зависимост между марихуаната и проблеми с психичното здраве, но въпреки това не я определя окончателно като причина.Психичните разстройства, при които хората губят връзка с действителността, обикновено се обуславят от фактори като генетика и заобикаляща среда.За целите на настоящото изследване специалисти от лондонския Кингс колидж са анализирали данни от десетки места в Европа и Бразилия за периода между 2010 и 2015 г. Около 900 души, диагностицирани с първи епизод на психично разстройство, са били сравнени с над 1200 здрави индивида. След като са проучили употребата на марихуана сред изследваните лица, специалистите са установили, че тя е по-разпространена сред диагностицираните пациенти в сравнение със здравите индивиди от контролната група.Учените отчитат, че вероятността да бъдат диагностицирани с психоза е по-голяма за хората, които са пушили марихуана всеки ден. Всекидневната употреба на силна марихуана повишава риска петкратно.\"Ако сте решили да използвате силна мариухана, имайте предвид потенциалния риск от психоза\", казва ръководителката на изследването д-р Марта ди Форти от Кингс колидж. ", "date": "2019.03.20", "title": " Всекидневната употреба на марихуана може да доведе до психични проблеми "}
{"url": "http://www.cross.bg/godini-ganev-sistemata-1599596.html", "text": "/КРОСС/ Промяната в пенсионната система е политическо ,взима се от Народното събрание по предложение на изпълнителната власт, НОИ само изпълнява това, което е записано в закона. Това каза пред БНР Петър Ганев от Института по пазарна икономика.\"Пенсионерите не са в центъра на системата, проблемът е в пенсионният модел, който поставя на първо място системата, разчетите. Гледаме дали ще се върже бюджета, дали ще сме на плюс или на минус\", каза експертът.Според него, има политици, което всяка година се месят в пенсионната система, променят я постоянно, така беше при увеличаване на годините за пенсия, после в начина на изчисляване на парите за старост.Това, което в момента се случва е едно техническо решение, взето преди няколко години. Факт е,че ако сега човек се пенсионира, реално ще има 19 години трудов стаж след 2000 година, преди тази година на практика не се зачита работата, това не е справедливо\", посочи Ганев.Той бе категоричен, че системата е нагодена, включително и когато става дума за трите години с най-големи осигурителни вноски. \"Големият въпрос сега е дали посочените примери за намаляване на пенсиите са реални или грешката е в калкулатора на НОИ. Някой лъже и трябва да се види кой е това\", допълни икономистът.Според него, думите на премиера, че няма да се позволи намаляване на пенсиите за хората, трябва да се облече в законова рамка. Цената за тази промяна ще бъде платена от бюджета и това няма да е някаква сериозна реформа в пенсионната система.\"40 години внасяш осигурителни вноски и когато дойде време да се пенсионираш, зависиш какво ще каже премиерът\", завърши Ганев. ", "date": "2019.03.20", "title": "Петър Ганев: 40 години се осигуряваш и накрая пенсията ти зависи от премиера"}
{"url": "http://www.cross.bg/gygul-miliarda-dolara-1599583.html", "text": "/КРОСС/ Гугъл бе глобен с 1.49 милиарда долара от ЕС за блокиране на рекламите на свои конкуренти в търсачката си, съобщи Би Би Си. Това е третата глоба на ЕС за гиганта в последните две години.Случаят бе отворен през 2016 г. и в него се обвинява Гугъл, че е забранил на трети страни да ползват приложението AdSence за показване на реклами от съперниците на Гугъл.В отговор Гугъл промени контактите си в AdSence и добави множество компании като трети страни, и по този начин им даде повече пространство за показване на конкурентни реклами.Компанията майка на Гугъл - Алфабет пречели сериозни суми пари от реклама, като приходите за 2018 г. без данъците, възлизат на 30.7 милиарда долара, като през 2017 г. сумата е била 12.66 милиарда долара. ", "date": "2019.03.20", "title": "ЕС глоби Гугъл с 1.49 милиарда евро "}
{"url": "http://www.cross.bg/nyama-vigenin-listata-1599598.html", "text": "/КРОСС/ Кристиян Вигенин оттегля номинацията си за евродепутат от листата на БСП. Това обяви самият той в личния си профил във Фейсбук. Депутатът благодари на всички структури, които са издигнали кандидатурата му за член на Европейския парламент.Да получа номинации от 1/3 от организациите на БСП без да съм провел нито един телефонен разговор, без да съм поискал предварително подкрепа от никого, за мен означава много. Приемам го и като оценка за работата ми досега, и като доверие в аванс. След дни на сериозен размисъл, претегляйки различни аргументи как мога да бъда най-полезен за БСП и за България в следващите няколко години, аз взех своето решение - оставам тук! Признавам, че беше изкушаващо да се боря за място в ЕП, който напуснах преди 6 години, за да се върна в националната политика, а сега, с натрупания опит като министър и депутат, да се опитам да постигна повече в Брюксел. Но в днешната ситуация няма място за емоции и ирационални решения\", пише Вигенин.В публикувания пост той посочва и конкретните причини за решението си, като изтъква, че има отговорности пред своите избиратели.\"Не смятам за уместно отново да се запътя към Брюксел - искам да върна поне малко от това, което социалистите ми дадоха в аванс, затова не само ще се опитвам да решавам проблемите на гражданите в регион Ямбол, но и няма да пожаля сили, за да си върнем позициите в местната власт в областта наесен\", твърди депутатът от БСП.Вигенин обаче е категоричен, че решението му няма връзка с последния Национален съвет, като е информирал председателя на БСП Корнелия Нинова за намеренията си преди провеждането му. Той допълва, че подкрепя Елена Йончева като водач на листата и вярва в нея и в общия успех.\"Убеден съм, че БСП ще остане част от семейството на европейските социалистически и социалдемократически партии и ще продължи да бъде фактор в него, независимо от трудните на моменти отношения. Във времена на бързи промени никой няма монопол над верните решения, различията по някои въпроси са повод не за конфронтация, а за диалог. Накрая единствен измерител остават изборните резултати на партиите, а те показват, че сме на прав път. БСП - такава, каквато е днес - няма от какво да се срамува. Политическата зрялост изисква личните амбиции да отстъпят пред голямата цел - заедно да променим и България, и Европа\", заключва Кристиан Вигенин. ", "date": "2019.03.20", "title": " Кристиан Вигенин се отказа от листата на БСП за евродепутат "}
{"url": "http://www.cross.bg/tzvetanov-gerb-vsichki-1599595.html", "text": "/КРОСС/ \"Няма никаква договорка с никого за апартамента ми. Няма нищо, което да е незаконно\", заяви лидерът на парламентарната група на ГЕРБ Цветан Цветанов пред журналисти, след като вчера се разбра, че се е сдобил с луксозно жилище от над 240 кв/м в елитен столичен квартал.Още вчера той увери, че всичко е законно - купил жилището, като заменил други две и е доплатил 100 000 лева за разликата от 39 кв. м. в площта. Не даде обаче обяснения как така квадратният метър в луксозната сграда е излязъл на семейството едва 627 евро, при положение, че цените там започват от 2600 евро на кв. м.Днес пък Цветанов коментира нова медийна информация - че в същия ден, в който е прехвърлил двете други жилища на строителна фирма, за да вземе по-големия, те са били купени от негов служител.\"Този човек не е служител на ГЕРБ\", категоричен беше обаче зам.-председателят на ГЕРБ, като подчерта, че всички негови сделки са направени по българското законодателство и по банков път.\"Не знам колко струва, доплатил съм\", отговори единственото обаче той на многократните въпроси колко е струвал на квадрат новият му апартамент.\"Вашите тълкувания, поднасяне манипулативно на тази информация не отговаря на истината. Минах през същото нещо през 2013 г. Знаете каква беше истерията. Минал съм през всички видове проверки. Нямам притеснение от нищо. Аз съм изряден български гражданин\", подчерта Цветанов пред журналисти.По-рано днес стана ясно, че в прокуратурата е постъпил сигнал гражданско сдружение \"Боец\", свързан с новопридобия му апартамент. По преценка на прокурор от ВКП ще стане ясно дали ще бъдат предприети последващи действия, коментира говорителят на главния прокурор Румяна Арнаудова. Тя уточни, че обичайно процедурата протича с изискване на документи от Агенцията по вписванията, снемане на обяснения от купувач и продавач. След това се прави и оценка на имота. Възможно е и КПКОНПИ също да прави проверка по случая, допусна Арнаудова.Апартаментът на Цветанов е в наградената през 2017 г. \"Сграда на годината\" - кооперация \"Летера\", известна още като \"Къщата на буквите\". Тя се намира в столичния квартал \"Изток\", на известната улица \"Латинка\". Жилището е разположено на последния, шести етаж. Двойният гараж към него е отделен от останалите в сградата, има и преддверие с \"ВИП асансьор\", чиято шахта според нотариалния акт също е собственост на Цветанови, пише \"Свободна Европа\" като се позовава на документи, с които разполага.През 2010 година се разрази скандал около тогавашния вътрешен министър, след като се разбра, че само за две години семейството му се е сдобило с 6 недвижими имота в София с обща площ 358 квадратни метра и на обща стойност над 462 000 лева. През 2013 г. последва и данъчна проверка, която не установи никакви нарушения. ", "date": "2019.03.20", "title": "Цветанов за новия апартамент: Минал съм през всички проверки, нямам притеснение"}
{"url": "http://www.cross.bg/krustovishte-karlovo-dvizhenie-1599586.html", "text": "/КРОСС/ Започва изграждането на кръгово кръстовище на Подбалканския път I-6, при входа на град Карлово. Инвестицията е за близо 781 хил. лв. и средствата са от бюджета на Агенция „Пътна инфраструктура\". Днес бе направена първата копка на обекта. Новото кръстовище е в началото на Карлово, в посока Сопот, и ще замени досегашното триклонно кръстовище с обходния път на града. Предвижда се и изграждането на подходи към локални платна. Целта е извеждане на транзитното движение от центъра на Карлово, повишаване безопасността на движение и намаляване до минимум на предпоставките за пътни инциденти. Новото кръстовище ще бъде и с енергоефективно LED осветление.Строително-монтажните работи ще бъдат изпълнени от „ПСТ Груп\" ЕАД. Стойността на договора е 780 626,98 лв. без ДДС. Строителният надзор ще осъществява „План инвест Пловдив\" ЕООД, а техният договор е за 8 820 лв. без ДДС. Срокът за изпълнение е 60 календарни дни. Първият етап от изпълнението на проекта включва изграждане на южната част на кръговото кръстовище. При извършването на строителните работи ще бъде въведена временна организация с двупосочно движение, а скоростта ще е ограничена до 40 км/ч. Очаква се строителните работи да приключат преди началото на активния туристически сезон, тъй като Подбалканският път I-6 е алтернативен маршрут на АМ „Тракия\".  ", "date": "2019.03.20", "title": "Започва изграждането на кръгово при входа на Карлово"}
{"url": "http://www.cross.bg/velikobritaniya-evrodepytati-yunker-1599600.html", "text": "/КРОСС/ Британският премиер Тереза Мей е потърсила днес по телефона председателя на Европейската комисия Жан-Клод Юнкер. Това съобщи говорител на комисията.След съобщенията от Лондон, че Великобритания иска отсрочка до 30 юни на оттеглянето си от ЕС, говорителят направи допълнителни уточнения за разговора. По неговите думи Юнкер е предупредил Мей, че ако Великобритания не напусне ЕС до 23 май, трябва да свика избори за евродепутати.Юнкер е отбелязал, че поисканата отсрочка от британската страна до 30 юни е след датата на изборите. Председателят на ЕК е пояснил, че без свикването на избори за евродепутати във Великобритания при това положение, институциите на ЕС ще бъдат изправени пред \"трудности и правна несигурност\". ", "date": "2019.03.20", "title": "ЕК: Ако Великобритания не напусне ЕС до 23 май, трябва да избира евродепутати "}
{"url": "http://www.cross.bg/trydov-vmesto-naii-malko-1599567.html", "text": "/КРОСС/ Основните заплати на специалистите по здравни грижи в УМБАЛСМ „Пирогов\" ще бъдат увеличени с 60 до 90 лв. от 1 април. Това предвижда анекс към Колективния трудов договор, подписан от синдикалната организация на КНСБ в здравното заведение.Така редова сестра в отделение вече ще получава най-малко 920 лв., вместо досегашните 830 лв. колежката й в детска клиника или кабинет ще получава минимално възнаграждение от 950 лв., вместо 875 лв. Реанимационните или операционните сестри пък ще получават най-малко 980 лв. Върху тези средства се начисляват и допълнителни възнаграждения, договорени в болницата, надбавки за трудов стаж, както и други придобивки.Това увеличение надминава заложеното в отрасловия колективен трудов договор и е доказателство, че при правилно управление на финансите и добър социален диалог, всяка болница може не само да достигне тези нива на заплащане, но и да ги задмине, коментира председателят на Федерацията на синдикатите в здравеопазването Иван Кокалов. ", "date": "2019.03.20", "title": " Заплатите на сестрите в Пирогов скачат с 60 до 90 лв."}
{"url": "http://www.cross.bg/upsyrt-hazarta-zasega-1599570.html", "text": "/КРОСС/ Легендарната рап група Ъпсурт е спряла да поема ангажименти за участия, а до края на март ще изпълнят вече приетите уговорки, съобщи \"Телеграф\".Засега момчетата са обещали, че ще участват през май на концерта с колегата им 100 кила, защото събитието вече е обявено.Според близки до Ъпсурт, отношенията в колектива от месеци са изострени, но ситуацията се нажежила преди около седмица и това довело до разпад.Засега не е известно как ще продължат кариерата си Бат Венци и Буч, но е известно че Ицо Хазарта готви самостоятелен албум, който се очаква в края на май. Причината за разрива също не е известна.Бившите колеги на Хазарта са му забранили да изпълнява част от общите им песни, затова той не може да ходи по участия. ", "date": "2019.03.20", "title": "\"Ъпсурт\" се разпадна"}
{"url": "http://www.cross.bg/proekti-pytin-ryskata-1599605.html", "text": "/КРОСС/ Британският бизнес би могъл да вземе участие в реализирането на руски национални проекти, смята президентът на Руската федерация Владимир Путин.„В рамките на националните проекти в Русия планираме вложения от стотици милиарди долари за развитието на най-важните сектори на икономиката и социалната сфера\", заяви той по време на среща с представители на британските делови кръгове, цитиран от Интерфакс.„Уверен съм, че и вашите компании биха могли да се включат в тази работа. Пазарът е достатъчно голям\", продължи Путин. Според него „реализацията на тези проекти ще има комплексен и по разчетите, синергетичен ефект за динамичния ръст на цялата страна, и ще открие значителни възможности за бизнеса, в това число и за британски делови кръгове\".Освен това президентът отправи покана към британските бизнесмени да вземат участие в Петербургския международен икономически форум през тази година. В срещата участват генералните шефове на Glencore Айван Глазенберг, на BP Робърт Дадли, на Vitol Иън Тейлър и др. Руската страна е представена от помощниците на президента Андрей Белоусов и Юрий Ушаков, директорът на „Роснефт\" Игор Сечин, министрите Максим Орешкин и Денис Мантуров, президентката на Банка Русия Елвира Набиулина. ", "date": "2019.03.20", "title": "Путин предложи на британския бизнес да финансира руски проекти"}
{"url": "http://www.cross.bg/bsp--sofiya-organizira-bezplatna-yuridicheska-priemna-za-grazhdani-1599593.html", "text": "/КРОСС/ На 21 март в постоянната приемна на БСП - София (ул. \"Леге\" № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15.00 до 17.00 часа.", "date": "2019.03.20", "title": "БСП - София организира безплатна юридическа приемна за граждани"}
{"url": "http://www.cross.bg/erdogan-prezident-tyrtziya-1599590.html", "text": "/КРОСС/ В Крайстчърч бяха погребани двама сирийци, убити при нападението срещу джамии в петък. Така започнаха погребенията на жертвите в новозеландския град. В същото време коментарите на турския президент Реджеп Ердоган по повод нападението в Крайстчърч предизвикаха гневна реакция в Австралия и Нова Зеландия, а австралийският премиер отказа да приеме извиненията на Анкара.Баща и син - на 44 и на 16 години, избягали от войната в Сирия и дошли в града преди година, бяха първите жертви на стрелбата, погребани в Крайстчърч. Погребенията се забавиха заради процеса по идентифициране на убитите, обясниха властите.В същото време премиерът на Нова Зеландия Джасинда Ардърн обяви, че външният министър ще отпътува за Анкара, за да изясни очи в очи въпроса за коментарите на турския президент.На предизборен митинг преди предстоящите в края на месеца местни избори, Ердоган обяви, че Нова Зеландия трябва да върне смъртното наказание, за да накаже нападателя от Крайстчърч, а ако той не бъдел наказан подобаващо, Турция знаела как да го накара да плати за стореното. Турският президент намеси и операцията при Галиполи през Първата световна война, в която участват австралийски и новозеландски военни.Реджеп Ердоган, президент на Турция: Вашите деди дойдоха тук и видяха, че ние сме тук, някои се върнаха на крака, някои - в ковчези. Ако дойдете със същите намерения, винаги сте добре дошли. Не се съмнявайте, че ще ви изпратим обратно като вашите деди.След изказването на Реджеп Ердоган в Канбера австралийският премиер Скот Морисън извика посланика на Турция, но отказа да приеме извиненията на Анкара и обяснението, че думите са казани в предизборен контекст.Скот Морисън, министър - председател на Австралия: Смятам коментарите на турския президент Ердоган за крайно обидни за австралийците и твърде безразсъдни в много чувствителна обстановка.Австралийският премиер изтъкна, че макар и нападението да е извършено от австралиец, то е било осъдено най- остро от всички австралийци и не представя по никакъв начин техните възгледи и ценности. Морисън заяви, че ще изчака реакцията на турското правителство и ще обмисли последващите действия, но по думите му, всички варианти остават на масата.Хиляди австралийци пътуват всяка година до Турция за честванията на годишнината от битката при Галиполи. По - късно се очаква разговор между първите дипломати на двете страни. ", "date": "2019.03.20", "title": "Остри реакции в Австралия и Нова Зеландия на изказването на Ердоган "}
{"url": "http://www.cross.bg/viadykt-zhena-myasto-1599594.html", "text": "/КРОСС/ 35-годишна жена е скочила от най-високия виадукт на магистрала \"Хемус\" тази сутрин, съобщиха от Областната дирекция на МВР-София.Сигналът за трагедията е подаден около 10.26 ч. Пътуващ по магистралата шофьор е съобщил, че е видял как жена спира лек автомобил в аварийната лента на виадукт \"Рибни вир\" и излиза от него. След това тя се е качила на перилата на виадукта и е скочила.На място веднага са изпратени екипи на полицията и Спешна помощ. Медиците обаче само са констатирали смъртта на 35-годишната софиянка.На място се извършва оглед. Изясняват се причините за самоубийството. ", "date": "2019.03.20", "title": "Млада жена скочи от най-високия виадукт на \"Хемус\""}
{"url": "http://www.cross.bg/brekzit-velikobritaniya-ydulzhavane-1599588.html", "text": "/КРОСС/ Великобритания поиска от лидерите на ЕС удължаване на Брекзит до 30 юни, това заяви британският премиер Тереза Мей.Мей каза, че е писала на председателя на Европейския съвет \"да го информирам, че Великобритания иска удължаване на член 50 за периода до 30 юни\", каза Мей.По-рано днес председателят на Европейската комисия Жан-Клод Юнкер сподели, че не очаква въпросът с Брекзит да бъде решен до края на седмицата. ", "date": "2019.03.20", "title": "Великобритания иска да удължи Брекзит до 30 юни "}
{"url": "http://www.cross.bg/bulgariya-chyzhdentzite-brekzit-1599591.html", "text": "/КРОСС/ Запазване на правата на британците, които живеят в България. Това предвиждат промени в Закона за чужденците, гласувани на първо четене от Народното събрание. След Брекзит британците ще влизат в България като граждани на трета страна според разпоредбите на Закона за чужденците. Изключение ще са тези, които са се установили и са изградили трайни семейни връзки, както и членовете на техните семейства. Новите правила са същите като предлаганите от британските власти за българските граждани.Ще има процедура по пререгистрация, чрез която трайно установилите се в България британски граждани ще запазят статута си отпреди Брекзит.Право да кандидатстват за новия статут ще имат гражданите на Обединеното кралство и членовете на семействата им, които са влезли или пребивават законно в България или притежават валиден документ за пребиваване.Срокът за пререгистрация е до края на 2020 година, като тя се извършва лично в дирекция „Миграция\" или областните дирекции на МВР. Семейства, които не са упражнили правото си на събиране до датата на Брекзит, ще могат да го направят до същата дата през 2022 година. Условието е семейната връзка да е факт към момента на оттегляне на Обединеното кралство от Европейския съюз.Проверка за сигурност на кандидатите за „статут на уседналост\" ще се извършва както от българските, така и от британските власти.промените в Закона за чужденците предвиждат и въвеждане на нов документ за деца, които влизат в България без придружител, улесняване на визовата процедура за висококвалифицирани и сезонни работници, както и мерки срещу фиктивните бракове с цел получаване на статут. ", "date": "2019.03.20", "title": "Парламентът прие на първо четене промени в закона за чужденците"}
{"url": "http://www.cross.bg/nyrsyltan-astana-stolitzata-1599589.html", "text": "/КРОСС/ Казахстан официално преименува столицата си Астана на Нурсултан в чест на президента Назарбаев, предаде Франс прес. Двете камари на казахския парламент на съвместно заседание приеха единодушно закон за преименуване на столицата от Астана в Нурсултан в чест на първия президент на републиката„В съответствие с алинея 1 на член 91 от конституцията е внесен проектозакон за промяна на основния закон. Този законопроект предвижда промяна на името на столицата от Астана на Нурсултан\", заяви заместник-ръководителят на президентската администрация. За да влезе в сила промяната трябва да бъде подписана и от държавния глава.", "date": "2019.03.20", "title": "​Столицата на Казахстан вече ще се казва Нурсултан"}
{"url": "http://www.cross.bg/promenite-danni-lichnite-1599581.html", "text": "/КРОСС/ Жалба до Конституционния съд във връзка с промените в Закона за личните данни внесе депутатът от БСП Елена Йончева. Водачът на листата на партията за предстоящите евроизбори определи промените като опасни.„Тези промени създават условия за цензура и самоцензура на българската журналистика. Свободата на медиите в България е на дъното на всички европейски класации. Но въпреки всичко българската журналистика остава основният гарант за свободата, за демокрацията в България\", заяви Йончева.И държавният глава Румен Радев наложи вето на промените в Закона за личните данни, което обаче беше отхвърлено от Народното събрание. ", "date": "2019.03.20", "title": "Йончева внесе жалба в КС заради промените в Закона за личните данни"}
{"url": "http://www.cross.bg/terziiiski-mostove-izlozhenie-1599585.html", "text": "/КРОСС/ Председателят на Управителния съвет на Агенция „Пътна инфраструктура\" Георги Терзийски откри 51-то изложение СТРОЙКО ЕКСПО. През годините експозицията стана мост между производители, строители и потребители с цел развитие на строителната индустрия. Убеден съм, че и вбъдеще тези мостове ще се разширяват и ще дадат нови възможности за развитие и по-голям обхват на изложението, а защо не и по-голямо участие в него на производителите и търговците от пътностроителния бранш, каза председателят на УС на АПИ.Георги Терзийски подчерта, че основен приоритет на правителството е развитието на пътната инфраструктура и неслучайно тази и следващата година започва реализацията на 5 стратегически пътни проекти - довършване на автомагистралите „Струма\" и „Хемус\", строителството на София - Калотина, Видин - Ботевград и Русе - Велико Търново. Пожелавам този мост, това изложение да продължи да ни събира в името на неговия девиз „За все по-хубава България\" и както казва уста Кольо Фичето: „Градих мостове, за да събирам човек с човека и манастири, за да го събират с Бога\", така и вие градете мостове за да направим по-хубава България, каза Терзийски.", "date": "2019.03.20", "title": "Председателят на АПИ откри 51-то изложение СТРОЙКО ЕКСПО"}
{"url": "http://www.cross.bg/strelcha-molbi-kmetut-1599587.html", "text": "/КРОСС/ Кметът на Стрелча Стойно Чачов не се яви на разпит пред разследващите в Пазарджик, съобщиха от полицията. Според прокуратурата той е разследван за злоупотреба със служебно положение, като е заставил 17 свои служители да подпишат молби за напускане без дата.Чачов и адвокатът му са поискали да се явят на друга дата за разпит, тъй като са служебно ангажирани.Миналата седмица икономическа полиция влезе в община Стрелча и извърши претърсване, което продължи 9 часа.Бяха намерени част от подписаните молби за напускане, иззети бяха и компютри за експертизи.Кметът на Стрелча обясни миналата седмица, че не е принуждавал служителите си да подписват молби, а помолил тези, които не искат да работят съвестно, да напуснат.Ако му бъде повдигнато обвинение, го заплашва затвор до 6 години ", "date": "2019.03.20", "title": "Кметът на Стрелча не се яви на разпит в Пазарджик"}
{"url": "http://www.cross.bg/obezshteteniya-durzhava-mesetza-1599592.html", "text": "/КРОСС/ Новите правила целят да осигурят достъп до социалноосигурителни обезщетения за работниците от ЕС, които са се преместили в друга държава от ЕС, като същевременно справедливо разпределят задълженията между държавите членки.Във вторник комисията по заетост и социални въпроси и министрите на ЕС постигнаха споразумение за модернизирани правила за координиране на националните системи за социална сигурност. Новите правила улесняват трудовата мобилност в рамките на ЕС, като гарантират социалните права на работниците зад граница, и определят в системата на коя страна е осигурено лицето (т.е. плаща вноски и получава обезщетения).Освен това, новите разпоредби насърчават сътрудничеството между държавите членки, така че необходимата информация да бъде своевременно споделена, за да се защити достъпа на работниците до социално осигуряване и да се открият грешки или измами.·         Прехвърляне на обезщетения за безработица: преговарящите подкрепиха позицията на ЕП, че осигуреното лице може да запази обезщетенията си за безработица в продължение на шест месеца след напускане на държава членка. Тази държава членка ще може да удължи периода до изтичането на обезщетението.·         Единни правила за сумиране на осигурителни периоди: осигурителните периоди, завършени на друго място, трябва да се натрупват след като работникът е осигурен/ нает/ е самоосигуряващо се лице в нова държава членка най-малко един месец без прекъсване (в съответствие с националното законодателство, съгласно което се иска обезщетение).·         Специални разпоредби ще се прилагат при погранични и трансгранични работници, които ще могат да получават обезщетения за безработица след като имат най-малко шест месеца непрекъсната заетост и от последната държава членка, в която са били активни, за период по-дълъг от шест месеца.·         Службите по заетостта следва да предоставят по-добра помощ на пограничните и трансграничните работници в засегнатите държави, предвид особеното им положение.Преговарящите също така се споразумяха, че семейните обезщетения в брой, предназначени да заместят дохода, когато лицето се откаже от работа, за да отглежда дете, трябва да се разграничават от другите семейни обезщетения и да се считат за личнo обезщетение за съответния родител.В случаите, когато семейните обезщетения в мястото на пребиваване и в мястото на осигуряване се припокриват, държавите членки ще могат да позволят на същото лице да запази и двете, докато други припокриващи се семейни обезщетения от същия вид ще бъдат преустановени.Обезщетенията за полагане на дългосрочни грижи за осигурено лице, което се нуждае от помощ, както и за членове от неговото/нейното семейство по принцип следва да продължи да се координира съгласно правилата, които понастоящем се прилагат за обезщетения при болест.Работниците или самоосигуряващите се лица, изпратени в чужбина за срок до 24 месеца, (които не заменят вече изпратен служител) остават осигурени в държавата от ЕС, където техният работодател е регистриран. За да се справят с измамите и грешките, те трябва да са били осигурени поне 3 месеца преди да бъдат изпратени в чужбина и трябва да уведомят компетентната институция в изпращащата държава членка.Държавите членки следва да си сътрудничат, като използват системата за уведомяване, за да елиминират злоупотреби, като тези при фирми \"пощенски кутии\", при които не може да бъде установено пребиваването на работника, както и да се гарантира, че работниците имат социална защита.Преговарящите се съгласиха, в съответствие със Съда на ЕС, че икономически неактивните мобилни граждани трябва да имат достъп до здравни грижи. ", "date": "2019.03.20", "title": "Договорени са по-справедливи правила за социално подпомагане на работниците в ЕС"}
{"url": "http://www.cross.bg/volya-gerb-dvete-1599580.html", "text": "/КРОСС/ След разговор и среща днес двете парламентарно представени партии ГЕРБ и ВОЛЯ постигнаха консенсус по различните секторни политики. Така ВОЛЯ остават в пленарна зала и ще продължат да участват в работата на законодателния орган.Срещата между двете групи дойде, след като миналата седмица от ВОЛЯ заплашиха, че напускат парламента, провокирани от лошия начин, по който той работи. По-късно лидерът на партията Веселин Марешки поясни, че депутатите му ще участват във формирането на кворума, но не и в дебатите в зала.Като отговорни политици от управляващото мнозинство, искаме работещ и конструктивен диалог с всички парламентарни сили\", заяви председателят на ПГ на ГЕРБ Цветан Цветанов след срещата с депутати от групата на ВОЛЯ.Цветанов поясни, че разговорът между двете формации е започнал с финансовата част - работата на приходните агенции, увеличаването на БВП, възможността в края на управленския мандат минималната пенсия в страната да стане 240 лв., както и да се увеличи средната работна заплата.По думите на Цветанов по време на обсъжданията лидерът на ВОЛЯ е поставил като тема и необходимостта от икономическо развитие на Северозападна България.„Имаме рекордно ниска безработица, която вече е някъде около 5,2%. В края на управленския мандат се предвижда тя да бъде 4%. Имаме ръст на износа, имаме ръст на инвестициите. Най-голямата заслуга на сегашния парламент е, че успя да приеме законодателство, което да даде възможност от 1 януари 2018 г. цялата електроенергия на свободния пазар да се продава прозрачно, чрез енергийна борса\", похвали се още Цветанов.Той увери, че диалогът между двете партии не може да се разглежда като сделка и призова на него да се гледа като обсъждане на реални политики. Поет е ангажимент и за още срещи между двете политически формации. От своя страна лидерът на ВОЛЯ благодари на ГЕРБ за бързата реакция и за бързото отзоваване на желанието им за разговор.„Дали партиите, избрани да управляват със своята програма, я изпълняват? Това е най-важното и на това искахме да наблегнем. Слава Богу, че това се случва\", заяви Веселин Марешки. Той допълни още, че е впечатлен от професионализма, който са излъчили депутатите на ГЕРБ по време на срещата.„Това беше важно, защото непознавайки добре тяхната програма и незнаейки отчета за изпълнението ѝ, можеше да вземем и необосновани решения, които в крайна сметка да навредят и на държавата\", каза още Марешки. ", "date": "2019.03.20", "title": "ГЕРБ и ВОЛЯ се разбраха, партията на Марешки остава в парламента "}
{"url": "http://www.cross.bg/mart-plovdiv-godishen-1599582.html", "text": "/КРОСС/ 22-годишен мъж от русенско село е задържан и привлечен като обвиняем за блудство с дете в Пловдив.Той е бил арестуван на 18 март след проведена акция на служители на Първо районно управление отдел „Криминална полиция\".Сигналът за блудството е подаден на тел. 112 на 8 март. Последват незабавни действия на органите на реда по издирването на мъжа. С постановление на Районната прокуратура в Пловдив на извършителя е повдигнато обвинение и наложена мярка за неотклонение задържане до 72 часа.", "date": "2019.03.20", "title": "Арестуваха 22-годишен мъж за блудство с дете в Пловдив"}
{"url": "http://www.cross.bg/dyshi-turgovishte-dvama-1599573.html", "text": "/КРОСС/ Двама души за загинали в катастрофа на първокласния път София-Варна край Омуртаг. Сигналът за инцидента е получен в 10 часа, съобщиха от Областната дирекция на МВР в Търговище. Движението в участъка е временно преустановено.По първоначални данни инцидентът е с участието на три автомобила. Двата пътували в посока Варна-София и един - в обратната. По предварителна информация са загинали двама души, пътуващи в единия от автомобилите.Служители на сектор \"Пътна полиция\" временно пренасочват пътуващите автомобили по обходни маршрути през селата Презвитер Козма - Божурка - Пайдушко - Лиляк - Околовръстен път - Търговище.", "date": "2019.03.20", "title": " Двама души загинаха в тежка катастрофа край Омуртаг "}
{"url": "http://www.cross.bg/programa-godina-aleksandra-1599569.html", "text": "/КРОСС/ Огромен успех постигна българката Александра Фейгин на Световното първенство по фигурно пързаляне в Сайтама (Япония). Надеждата на родните кънки се класира за волната програма при дебюта си на толкова голямо състезание. Възпитаничката на Андрей и Ина Лутай направи много силно изиграване на програмата си върху „Списъка на Шиндлер\" и получи 56.69 точки и мястото й във волната програма вече е факт, съобщава beautyinsport.com.В реално време съдиите дадоха на 16-годишната националка ниво 4 за трите пируета и стъпките, а трите й скока - комбинация троен-троен тулуп, троен флип и двоен аксел бяха с положително оценяване.Това е най-доброто класиране на българка на Световно за последните 25 години. За последно Виктория Димитрова завърши 17-а и 20-а, съответно през 1992 и 1993 година, а след нея най-добрият ни резултат е 28-о място на София Пенкова през 1996 година. ", "date": "2019.03.20", "title": "Александра Фейгин с огромен успех на Световното по фигурно пързаляне в Япония"}
{"url": "http://www.cross.bg/vrabcheta-godini-vrabcheto-1599571.html", "text": "/КРОСС/ На 20 март отбелязваме Световния ден на врабчето, припомнят от Българско дружество за защита на птиците (БДЗП).Идеята за събитието е на \"Природа завинаги\" в Индия, а денят е отбелязан за пръв път през 2010 година.В България се срещат пет вида врабчета, като най-познати са домашното, полското и испанското. Именно тези три вида живеят близо до хората. Скалните и италианските врабчета се срещат по-рядко у нас. Световният ден на врабчето е повод да обърнем повече внимание на нуждата от опазване на врабчетата и средата, в която те живеят заедно с нас.През последните две години БДЗП организира и провежда кампанията „Ние броим врабчетата\", с която иска да привлече вниманието на повече хора в цялата страна към тези малки и социални птици. Системният мониторинг на домашното врабче за последните 10 години показва, че видът силно намалява и в последните години те са с 50 на сто по-малко, отколкото през 2005 г.През 2018 година бяха преброени 4071 врабчета или с 2635 по-малко в сравнение с 2017 г., когато в сайта vrabcheta.bg бяха регистрирани 6706 врабчета. Сред основните заплахи еколозите посочват изсичането на храстите, ползването на пестициди в селското стопанство, разораването на затревените площи и шума в градовете.", "date": "2019.03.20", "title": "20 март – Световен ден врабчето "}
{"url": "http://www.cross.bg/razvitie-petya-raiioni-1599575.html", "text": "/КРОСС/ Повече от 5 млрд. евро се инвестират през периода 2014-2020 г. в България от Оперативна програма „Региони в растеж\", Програмата за развитие на селските райони и няколко програми за европейско териториално сътрудничество за развитие на българските региони. Средствата са за строеж и рехабилитация на пътища, гранични контролно-пропускателни пунктове, ремонт на училища и здравни заведения, саниране на жилищни сгради, мерки за защита от наводнения, развитие на стопанства и предприятия, обновяване на градската среда и селата, насърчаване на туризма и др.Това съобщи министърът на регионалното развитие и благоустройството Петя Аврамова при участието си в Четвъртата министерска среща в рамките на Комитета по политиката за регионално развитие на Организацията за икономическо сътрудничество и развитие в Атина, Гърция. Пред участниците във форума на тема „Мегатенденциите: да изградим по-добро бъдеще за регионите, градовете и селските райони\" министърът обърна внимание, че през последното десетилетие България получи ценен опит при управлението на политики, което помогна националната регионална политика да придобие ново измерение. Тя коментира, че Министерството на регионалното развитие и благоустройството работи активно за развитието на регионалната политика и за справянето с предизвикателствата, пред които българските градове и региони са изправени.Глобалните мегатенденции като дигитализацията, демографските промени, изменението на климата, недостигът на ресурси, урбанизацията, миграцията, сигурността влияят непрекъснато върху нашите общества и икономики, като трансформират начина, по който хората живеят и работят. Тези водещи тенденции не следва да се възприемат като заплаха, точно обратното, те разкриват нови възможности за развитие пред нашите икономики, посочи Петя Аврамова.Министърът отбеляза, че технологиите, иновациите и дигитализацията могат да бъдат допълнителен стимул за създаване на икономически растеж и приобщаване, като трябва да се създават повече практически модели и адекватни механизми, които бързо да адаптират системите на управление на централно и местно ниво към новите тенденции. Петя Аврамова подчерта, че осигуряването на технологичен трансфер и дигитализация и намаляването на различията са сред основните приоритети на България, но създаването на цифрови умения и изграждането на необходимата инфраструктура остават едни от най-големите предизвикателства. Същевременно цифровата трансформация разполага с голям потенциал за създаване на нови работни места, повишаване на производителността и конкурентоспособността на предприятията. Създаването на съвременни политики за решаване на социалните, технологичните и екологични проблеми са основното предизвикателство пред изграждането и управлението на интелигентните градове и селските райони. Регионалният министър коментира, че са необходими конкретни и прагматични действия, които да доведат до промяна в нагласите, подхода и стъпките към изпълнение на политиките за приобщаване на регионите и кохезията, за да се постигне устойчиво регионално развитие. Икономическият растеж, технологичният подем и иновациите следва да са неразделна част от изпълнението на отделните политики и да предопределят тяхната посока. Съвременните модели и инструменти за управление на политиките следва да бъдат съобразени с бързо разрастващите се технологии и иновации, за да могат да им отговорят адекватно и навременно, отбеляза Петя Аврамова.Министърът отбеляза, че България работи усилено за присъединяването си към ОИСР. Тя изказа благодарност към представителите на организацията за сътрудничеството в процеса на повишаване на капацитета на Управляващия орган на регионалната програма във връзка с ефективното структуриране и управление на Европейските структурни и инвестиционни фондове в програмния период след 2020 г. Петя Аврамова съобщи, че на 1 март Народното събрание ратифицира споразумението за сътрудничество между МРРБ и ОИСР за преглед на многостепенното управление, което ще спомогне за укрепване на капацитета на под-националните структури на регионално ниво.България е в преговорен процес за членство в Организацията заедно с Бразилия. Страната ни е с много добри перспективи за членство в краткосрочен план, стана ясно на заседанието, с оглед изпълняваните проекти и ангажимент от правителството.Като резултат от министерската среща беше приета декларация, включваща мерки за осигуряване на по-добро бъдеще за регионите, градовете и селските райони.", "date": "2019.03.20", "title": "5 млрд. евро ще бъдат инвестирани до 2020  г. за развитие на българските региони"}
{"url": "http://www.cross.bg/stoiinev-parlamenta-nyama-1599576.html", "text": "/КРОСС/ В парламента съм, защото днес се гласува новата ЦИК и това е крачка към конкретната политическа цел на БСП - предсрочни избори за смяна на модела. С новата ЦИК започва един нов изборен цикъл, който ще промени политическата карта и на национално, и на местно ниво\".  Това заяви зам.-председателят на ПГ на „БСП за България\" Драгомир Стойнев по време на избирането на нов състав на ЦИК. Той представи кандидатурата на Силва Дюкенджиева, кандидат за зам.-председател на ЦИК. Според него управляващите много бързо са забравили, че не са искали да се спази законът. „Бяхме свидетели на едно политическо гънене - от сутрин до вечер по телевизиите, със същия хъс едни и същи хора обясняваха как няма нужда да се променя съставът на ЦИК, а на следващия ден твърдяха точно обратното. Това е непрофесионално и аморално, но такъв е хаосът, в който живеем\", каза още той. По неговите думи БСП няма как да бъде в парламента, когато има дневен ред, в който се изслушват четири министри всяка седмица, само защото управляващите не могат да запълнят дневния ред. „Срамно е, когато българският парламент и народните представители нямат достатъчно законопроекти. Не е достойно за българския парламентаризъм\", категоричен е Стойнев. Според него, ако имаше чуваемост, нямаше да се седи в парламента до 22:00-23:00 часа и управляващите щяха да се вслушват в гласа на опозицията.„Докато управляващите стоят в парламента и се водят дебати с обиди, отправяни постоянно между народните представители, докато не се обсъжда дневният ред на обществото, БСП няма място в залата. Не нашето място не е тук, а вашето\", заяви Стойнев. Той изтъкна, че има толкова важен дневен ред на българското общество, а цялата пленарна зала се занимава с БСП. „И е нормално - това ще бъде победителят на следващите избори. Може да ви поканим да дойдете на нашия Конгрес, все пак голяма част от вас са бивши членове\", подчерта той. По повод изказването на Цветанов на тема приемственост, Стойнев коментира: „При нас също има, но странно как става от ваша страна - един кандидат на БСП го припознахте като ваш. Или сте го ползвали, или нямате кадърни и компетентни хора\", каза още зам.-председателят на ПГ на „БСП за България\". Стойнев се обърна и към патриотите: „Какво се случва с пенсиите? Този хаос е благодарение на вас, защото вие гласувахте и подкрепихте този модел, който води до намаляване на новоотпуснатите пенсии. БСП винаги е била против този модел.\"", "date": "2019.03.20", "title": " Драгомир Стойнев: БСП няма място в парламента докато в него не се обсъжда дневният ред на обществото"}
{"url": "http://www.cross.bg/ezero-vodite-shablensko-1599579.html", "text": "/КРОСС/ Министърът на околната среда и водите Нено Димов заминава за Шабла по разпореждане на премиера Бойко Борисов, за да провери на място ситуацията в защитена местност , съобщиха от пресслужбата на Министерството на околната среда и водите.Проверката е заради драстичния спад с около метър на водното ниво на Шабленското и Езерецкото езеро. Спадът бе установен от екип на БДЗП по време на мониторинг на водолюбивите птици в Натура 2000 зона „Шабленски езерен комплекс\". В резултат на това голяма част от плитчините на влажните зони са пресушени. От Шабленското езеро е източен значителен обем вода. Изпускането е станало чрез прокопаване на канал в пясъчните дюни. За тази дейност има официално разрешение от РИОСВ-Варна, издадено във връзка с писмо на община Шабла по повод наводнени помещения в резиденция „Шабла\".Каналът е широк 15-20 метра, което означава, че на практика не е имало реален контрол на изтичането на езерата. Тези места са ключови за пребиваването по време на миграция и гнездене на десетки видове водолюбиви птици, обект на опазване в Защитените местности „Шабленско езеро\" и „Шабленски езерен комплекс\", сред които белоока потапница, малък воден бик, червена чапла и много други. Тези видове вече са загубили гнездовите си местообитания, тъй като гнездят в тръстиковите масиви по ръба на водоема. ", "date": "2019.03.20", "title": "Борисов прати министър Димов да провери ситуацията с „Шабленско езеро“ "}
{"url": "http://www.cross.bg/chlen-bila-yurist-1599561.html", "text": "/КРОСС/ Номинацията на Стоева дойде от най-голямата парламентарно представена партия - ГЕРБ. Тя е дългогодишен юрист и съдия във Върховния административен съд (ВАС). Освен, че е правораздавала във ВАС, тя е оглавявала 4-то отделение в него, което разглежда жалбите за нарушения в изборния процес. Стефка Стоева е заемала и позицията зам.-председател на този съд.Депутатите одобриха и предложението на БСП за зам.-председател на ЦИК, които издигнаха за поста Силва Дюкенджиева. Нейната кандидатура бе представена от народния представител Драгомир Стойнев, който днес дойде в парламента по изключение, след като парламентарната група на левицата вече цял месец не участва в заседанията на парламента. Силва Дюкенджиева е юрист и е била член на ЦИК за местните избори 2017 г., за народни представители през 2009 г., за членове на Европейския парламент през 2009 г. Била е член на комисията и от 2011 до 2014 г.За заместник-председател депутатите одобриха и доц. Таня Йосифова, предложена от „Обединени патриоти\". Тя също е дългогодишен юрист, с над 20-годишен опит в областта на гражданското право. Преподавател е в УНСС, ЮЗУ „Неофит Рилски\" и академията на МВР, като досега не е била член на избирателната комисия.Одобрена бе и кандидатурата за заместник-председател на Кристина Цанкова-Стефанова, предложена от парламентарната група на ВОЛЯ.Предложението за секретар на ЦИК дойде от парламентарната група на ДПС и също срещна одобрението на мнозинството. Секретар отново ще бъде Севинч Солакова, която заема поста и към настоящия момент. Юрист по образование и с над 20-годишен юридически стаж, Солакова е била член на ЦИК от 1995 г. до 2005 г. и секретар от 2011 г. досега.Съгласно Изборния кодекс само ръководството се избира от парламента, а останалите членове на комисията се назначават с указ на държавния глава. Мандатът на текущия състав на ЦИК изтича на 21 март. / ", "date": "2019.03.20", "title": "Стефка Стоева е новият председател на ЦИК"}
{"url": "http://www.cross.bg/ryse-speshna-pomosht-1599549.html", "text": "/КРОСС/ И последните 20 служители от Спешна помощ в Русе, които все още не бяха оттеглили оставките си, го направиха след срещата си със заместник-министъра на здравеопазването д-р Бойко Пенков. Той се срещна с тях по повод напрежението, създало се след назначението на новия директор д-р Иванка Маринова. Пред служителите той обеща от 1 май спешните медици в Русе вече да имат графици със седемчасов работен ден.На 7 март част от служителите в Спешна помощ в Русе излязоха на протест заради новоназначената директорка на Центъра д-р Иванка Маринова и с искане за по-добри условията на труд. 47 от тях подадоха оставки, половината от тях обаче ги оттеглиха след разговор с новото ръководство. Останалите изчакаха срещата с заместник-министъра. Оказа се, че само те продължават да работят на осемчасов работен ден, но проблемът ще бъде решен, ангажира се д-р Бойко Пенков. Вторият проблем е, че има ограничения в извънредния труд, който се полага да бъде положен, но ще намерим добри практики, така че колегите да могат да получат пари за всеки час, който са изработили, коментира още той. Заместник-министърът обеща да се подобрят и другите условия в центъра:Д-р Бойко Пенков каза, че през всяка от последните 3 години Спешна помощ в страната е получавала 10% увеличение на бюджета. За тази година за Русе са предвидени 280 хиляди лева. Оказва се обаче, че има сериозно разминаване в заплатите на служителите в Русе и на колегите им от другите области.: Неговият отговор е, че във времето назад неправомерно са вдигани заплатите - някои са получили повече проценти, някои са получили по-малко, коментира Пламен Стефанов, който е медицински фелдшер. Аз поставих въпроса да има дотация специално за Русе, за да се уеднаквят заплатите, допълни той.След срещата служителите на Спешна помощ казаха, че постигнали основната си цел - да им се обърне внимание и вече няма напрежение. Междувременно продължават проверките на Вътрешния одит и Държавната финансова инспекция за злоупотреби в центъра през последните две години. ", "date": "2019.03.20", "title": "Служителите на Спешна помощ в Русе оттеглят оставките си"}
{"url": "http://www.cross.bg/vladigerov-tehnologii-suobshteniyata-1599565.html", "text": "/КРОСС/ Министерството на транспорта, информационните технологии и съобщенията, като издател на пощенските марки в България, ще отбележи 120 години от рождението на българския композитор Панчо Владигеров, със специално пощенско-филателно издание. Печатът за пускане в употреба на пощенската марка ще бъде поставен от заместник-министъра на транспорта, информационните технологии и съобщенията Димитър Геновски.Церемонията ще бъде част от откриването на изложба с архивни материали от фонда на къща музей „Панчо Владигеров\" - София.Събитието ще се състои на 21 март от 18:00 ч. във фоайето на зала „България\", ул. „Аксаков\" 1. ", "date": "2019.03.20", "title": "Пощенска марка отбелязва 120 години от рождението на Панчо Владигеров"}
{"url": "http://www.cross.bg/margaritov-potrebitelite-ystroiistva-1599551.html", "text": "/КРОСС/ В момента в света има 23 милиарда смарт устройства и очакванията са до 2025 година техният брой да се утрои, съобщи председателят на Комисията за защита на потребителите Димитър Маргаритов в ефира на телевизия „Европа\", като се позова на данни от проучване на Потребителския интернационал, обединяващ над 200 неправителствени организации в тази сфера от цял свят. Коментарът е по повод започващата днес среща на високо ниво в Париж за обсъждане на бъдещата политика на Европейския съюз в областта на потребителското законодателство, в която една от основните теми е свързана именно с този тип продукти.„Форумът е важен, тъй като е на вододела на актуалната конфигурация на европейските институции и това, което ще се случи след европейските избори в края на месец май. Би следвало да се направят някои изводи за това, което се случи в последните години в Европа - и като нормативна регламентация, и като правоприлагане, и кои са основните посоки, които трябва да бъдат запазени и занапред\", коментира Маргаритов. Той подчерта, че особено в последните години европейското законодателство е постигнало високи нива на потребителска защита в цифрова среда. И даде пример с премахването на редица несправедливи такси в банковия сектор, в сферата на телекомуникациите, както и с отпадането на редица бариери като блокирането на географски принцип в онлайн търговията, ползването на абонаменти за онлайн съдържание на територията на държавите членки. „Основното предизвикателство занапред ще бъде в сферата на правоприлагането и контрола. Т.е. да се гарантира, че тези достижения ще бъдат практически приложени\", допълни председателят на КЗП. Той каза още, че в момента усилията са насочени към нормативното решаване на въпроса с двойния стандарт при потребителските стоки.Когато говорим за предизвикателствата пред прилагането на потребителското законодателство в условията на глобалната икономика и по-специално - по отношение на данните на потребителите при ползването на смарт устройства, следва да обърнем внимание не само на възможностите, но и на рисковете, акцентира Маргаритов. Той отбеляза, че наред с административния контрол, полезен е и сериозният напредък в разследването на кибер престъпленията, свързани с потребителската тематика. „Има вече технологии, които много адекватно отговарят на бурното развитие на дигиталния пазар и които позволяват да се достигне до извършителите на подобен тип криминални деяния. Тази тенденция трябва да продължи да се развива, за да има по-голямо спокойствие у потребителите не само, че административният контролен орган ще си свърши работата, когато санкционира подвелия го за техническите характеристики на продукта търговец, а че - ако потребителят съзнателно е направил избор да предостави свои лични данни или част от тях за целта на експлоатация на тези устройства, но тези данни са използвани превратно - този, който го е направил, ще получи своето наказание\", посочи Маргаритов.Смарт продуктите ще се разпространяват все повече и повече, ще работят в условия на свързаност и ще имат все по-широко приложение в най-различни сфери, което е от полза за системата като цяло и в помощ на потребителите в ежедневието им. Рисковете са съществували винаги на пазара - независимо дали говорим за смарт или за конвенционални устройства - имало е, сигурно и в бъдеще ще има нелоялни търговски практики. Но адекватността и навременното противодействие на заплахите при развитието на това, което новият жив живот извиква, трябва да бъдат налице, за да могат институциите ефективно да си вършат работата\", каза в заключение Маргаритов. ", "date": "2019.03.20", "title": "КЗП: До 2025 година смарт устройствата по света ще се утроят"}
{"url": "http://www.cross.bg/zelandiya-strani-nova-1599566.html", "text": "/КРОСС/ Министър-председателят Бойко Борисов свика Съвета по сигурността към Министерския съвет. На извънредното заседание беше обсъдена ситуацията след терористичните актове на територията на Нова Зеландия и Холандия.Направен бе изводът, че осъществената терористична атака в Нова Зеландия е индивидуален акт. Не са налице данни за контакти с български граждани на задържания за атаката, който е бил в България в края на миналата година. По случая се работи съвместно със съюзнически и партньорски служби в други страни и с международни организации. МВР и службите за сигурност на страната извършват действия за проверка, разширяване и конкретизиране на постъпилите данни. Съветът по сигурността разгледа също темата за осъществяваните в Източното Средиземноморие енергийни проекти с оглед на националните интереси на България в тази сфера. Изразено бе становището, че намирането на решение на някои различия или противоречия между ангажираните страни е в полза за регионалната стабилност и енергийната сигурност на европейските страни.", "date": "2019.03.20", "title": "Борисов свика спешно Съвета по сигурността заради атаките в Нова Зеландия и Холандия "}
{"url": "http://www.cross.bg/ministerstvoto-zhivotni-mart-1599555.html", "text": "/КРОСС/  Служителите на специализирани руски научни институции, които са натоварени с търсенето на отговори за съдбата на косатките и белугите в Средния залив на Приморие, започнаха да оценяват състоянието им. Това заяви пред агенция ТАСС в сряда представител на Центъра за рехабилитация на морските бозайници. На 11 март беше одобрен съставът на съвета от учени, които ще оценят текущото състояние на китоподобните, обитаващи залива, и ще бъдат изготвени препоръки за тяхното запазване и адаптиране. Тя включва представители на Руската академия на науките, Далекоизточния федерален университет, Националния научен център за морска биология и други научни организации. Работата трябва да се координира от Всеруския научноизследователски институт по рибарство и океанография (ВНИРО). Първата среща на Consilium се проведе на 12 март, а по-късно бяха сформирани три работни групи за анализ на ситуацията.\"Учените, академиците работят на територията, събират данни за животни\", каза източникът на агенцията. Не може да се направят още никакви предварителни заключения.Както посочва ТАСС в Тихоокеанския изследователски институт по рибарство и океанография (TINRO), който е включен в структурата на VNIRO, първата информация за резултатите от работата на учените трябва да дойде в следващите дни.В Средния залив в Центъра за рехабилитация, който защитниците на животните наричат \"китовия затвор\", са били задържани 11 косатки, уловени за продажба в Китай, както и  90 белуги. Три белуги обаче изчезнаха, а по-късно стана известно за изчезването и на един кит убиец, но този факт се проверява от полицията. Започна и наказателно дело за незаконната плячка на тези животни.На 22 февруари руският президент Владимир Путин възложи на Министерството на околната среда и Министерството на земеделието на Русия, заедно с научни организации, да решат съдбата на морски животни преди 1 март. Министерството на природните ресурси обеща да разработи пътна карта за тяхното освобождаване. Отделът за контрол на президентската администрация на Руската федерация постави въпроса за освобождаването на косатките в Приморие и да ги постави под специален контрол. ", "date": "2019.03.20", "title": "Руски учени оценяват състоянието на косатките в залива в Приморие"}
{"url": "http://www.cross.bg/charlz-printz-yprazhneniya-1599560.html", "text": "/КРОСС/ По бански бяха снимани принц Чарлз и съпругата му Камила, а престолонаследникът демонстрира добра физическа форма, предаде БГНЕС. Щракването е станали по време на почивката им в Барбадос.Въпреки че често се шегува с възрастта си, 70-годишният престолонаследник изглежда по бански като човек с поне 10 години по-млад.Тайната на добрата му форма са редовни упражнения, умерена диета и желязна воля. Смята се, че принц Чарлз следва примера на баща си Филип и прилага система от упражнения на Канадските военновъздушни сили.Тя е известна със съкращението 5BX, което се разчита като \"петте основни упражнения\". Теглото на принц Чарлз е непроменено от десетилетия. Престолонаследникът тежи 72 килограма.Чарлз се гордее, че може да носи униформи, които са били ушити за него преди 30 години и си поставя това постижение като цел.За да я постигне, Чарлз яде само два пъти на ден. Закуската му включва рохки яйца и плодове. Принцът никога не обядва, а за вечеря яде печено месо или риба с пресни зеленчуци.Принц Чарлз пие малко, като любимите му алкохолни напитки са сухо мартини, приготвено от три части джин и една част вермут, както и шотландското малцово уиски Лафройг, което Чарлз разрежда с вода. ", "date": "2019.03.20", "title": "Фотографи сгащиха Чарлз и Камила по бански"}
{"url": "http://www.cross.bg/myasto-narod-nito-1599562.html", "text": "/КРОСС/ България е на 97 място в света по щастие между Камерун и Гана, като е по-нещастна от почти всички балкански държави, предаде репортер на БГНЕС, позовавайки се на данните от класацията на най-щастливите страни в света World Happiness Report 2019. Много чужденци, които посещават родината ни, отбелязват една много отблъскваща черта в българина - вечно да се оплаква от всичко и неговия песимизъм.Страната ни е далеч зад своите съседи по този показател: Сърбия е 70, Черна гора - 73, Хърватия - 75 Турция - 79, Гърция - 82, Македония - 84.Румънците, с чиято държава винаги ни сравняват в ЕС, са два пъти по-щастливи от нас. Те са с най-висока позиция от всички балканци - 48.Дори една Молдова, в която живее компактно българско и близкото до него гагаузко малцинство, е далеч по-щастлива от нас. Страната, която не е нито член на НАТО, нито на ЕС и има доста лош жизнен стандарт, е на 71 място. След нея непосредствено се нарежда разкъсваната от граждански и племенни войни Либия /72/.Скандинавците отново са лидер в тази „щастлива класация\", както и в много други, свързани с качеството на живота, прозрачността и образованието.Финландците за втора поредна година са най-щастливият народ в света. Въпреки тежките климатични условия, в който е принуден да живее този народ, той създаде една образцова държава, а само до преди 100 години той имаше близки до българския народ изходни позиции. Финландците се радват на най-доброто образование, най-чистия въздух и най-некорумпираните институции.Финландия е следвана от другите „весели викинги\" - Дания, Норвегия и Исландия.Прави впечатление, че първата десетка е изцяло окупирана от протестантски държави - Холандия, Швейцария, Швеция, Нова Зеландия, Канада. Единственото изключение е намиращата се на десето място Австрия.Великите сили нямат нито един представител сред най-щастливите 10. На най-предна позиция са Германия /16/ и Великобритания /17/. САЩ и Русия са съответно 19-та и 68, като руснаците са станали по-малко щастливи. За една година те са загубили 9 позиции. През 2018 г. страната беше на 59 място.Най-нещастни са Южен Судан, който е на последното 156 място, преди него са Централноафриканската република и Афганистан.В доклада World Happiness Report са включени 156 страни. При оценката на щастието са взети предвид такива показатели като продължителност на живота, социална подкрепа, корупция и други. Докладът е съставен по поръчка на ООН. Първото подобно изследване е направено през 2012 г. ", "date": "2019.03.20", "title": "България е между Камерун и Гана по индекс на щастие"}
{"url": "http://www.cross.bg/budeshtite-pensioneri-horata-1599563.html", "text": "/КРОСС/ Държавата трябва да даде на бъдещите пенсионери гратисен период между 3-5 години, за да избират по коя формула ще им се изчислява пенсията. Това препоръча в интервю за БГНЕС икономистът Мика Зайкова.Поводът за обществения смут е въведената от НОИ нова формула за изчисление. Появиха се десетки сигнали, че бъдещите пенсионери ще бъдат ощетени с до 30% по-ниски пенсии. И НОИ, и синдикатите заявиха, че това няма как да стане, а хората са подведени от некомпетентни мнения по телевизиите.Хаосът го създадоха уважаемите депутати. Промяната беше вкарана в последният момент в Закона за държавния бюджет за 2019 година. Не беше правено нито обществено обсъждане, нито задължителната оценка за въздействие. Това беше направено с цел да се покрие дефицитът на НОИ от самите пенсионери, обясни Зайкова.Първият проблем е, че в електронния регистър на НОИ има данни за трудовия стаж на хората от 2000 година насам, но не и преди това. Останалата информация е на хартиен носител, по трудовите книжки, УП-та и по архивите на предприятията, които се пазят 50 години.Вторият проблем е какво заличи новата формула на НОИ. Промени се индивидуалният коефициент, т.е. приносът на отделния човек като осигурителен доход.Икономистът цитира данни на НОИ, според които 68,7% от работещите се осигуряват на минимална заплата. „Т.е. колкото и да ми разправят, че няма сива икономика, това е точно такава. Хората получават едно, а се осигуряват на друго. Затова е виновен не само работодателят, но и работникът, че се е съгласил\", категорична и Зайкова.Липсата на пълни данни за осигуряването на хората преди 2000 година ще изкриви анализа на НОИ, категорична е Зайкова. „Колегите са изключителни специалисти и аз много ги уважавам. Но, информацията за трите най-добри години се намират в джобовете на бъдещите пенсионери, в техните трудови книжки и УП-та. Всеки избира различно и те нямат информация какво ще избере\", смята специалистът.Това означава, че хората са ощетени между 20 и 50 процента с бъдещите пенсии. За да няма ощетени, нека си изберат начина на изчисление. Освен това, за да няма подобни случаи и хаос, моля депутатите да не правят подобни поправки в последния момент\", препоръчва Закова.Икономистът е направила предложенията си до омбудсмана Мая Манолова и до председателя на социалната комисия в парламента Хасан Адемов.\r\n\n\t\t\t\t\t", "date": "2019.03.20", "title": "Мика Зайкова: Поправката с пенсиите покрива дефицита на НОИ (видео)"}
{"url": "http://www.cross.bg/terasata-etazh-godishno-1599568.html", "text": "/КРОСС/ 14-годишно момче е скочило от терасата на апартамент на четвъртия етаж от жилищен блок в град Роман, съобщават от МВР. Сигналът за инцидента е получен на 19 март, в 21:25 часа.Детето е транспортирано със счупени крайници в болницата в гр. Враца.В присъствието на полицаи и на родителите си, момчето заявило, че само скочило от терасата, след като станало свидетел и се ядосало от спор между баща му и майка му.Работата по случая продължава. Информирани са прокуратурата и отдел \"Закрила на детето\" - Мездра. ", "date": "2019.03.20", "title": "14-годишно момче скочи от 4-ия етаж след семеен скандал в Роман"}
{"url": "http://www.cross.bg/dimitrovgrad-putya-gorski-1599552.html", "text": "/КРОСС/ За масова сеч на дървета на пътя Димитровград - Горски извор сигнализираха зрители. Наш екип тръгна по следите на дървосекачите, оказа се, че са наети от  държавата.Масовата сеч край пътя за село Добрич започва преди месец. Тя е съгласувана с регионалната екоинспекция, а разрешителното е издадено от община Димитровград . То е за премахване на  определен брой дървета - доказано опасни  и то само в периметъра на пътя, който е до два метра. Има съмнение, че са отсечени повече.От община Димитровград също започват проверка. Всяко отсечено дърво в повече ще донесе санкция за фирмата-изпълнител. Ще се търси и добитата дървесина,  която по договор е  трябвало  да бъде предоставена на  кметството на село Горски извор, но до момента там няма постъпил и кубик. ", "date": "2019.03.20", "title": "Сигнал за масова сеч на пътя Димитровград – Горски извор"}
{"url": "http://www.cross.bg/prevodi-evro-reglament-1599554.html", "text": "/КРОСС/ Европейският регламент за таксите при еврови преводи вече има статут на закон. Той ще влезе в сила в средата на декември и ще позволи на българите да изпращат и получават банкови преводи в евро десетократно по-евтино.Ева Майдел, евродепутат ГЕРБ/ЕНП: Отпадна официално един истински двоен стандарт между живеещите в страни от Еврозоната и извън нея. Българските граждани и бизнеси ще спестяват над 60 млн. лв. годишно от регламента за таксите за презгранични преводи. Премахването на тези финансови бариери ще облагодетелства 36 000 малки и средни предприятия у нас, които внасят от ЕС, и 15 000, които изнасят. Ще намалеят разходите и на българите, особено на тези, пътуващи в чужбина, които харчат около 1.6 млрд. евро годишно зад граница, тъй като регламентът включва текстове за повече прозрачност при плащане с карта или теглене от банкомат в други страни от ЕС.", "date": "2019.03.20", "title": "Европейският регламент за преводите в евро стана закон "}
{"url": "http://www.cross.bg/printz-hari-rodi-1599553.html", "text": "/КРОСС/ Оживени залагания за името на новото кралско бебе във Великобритания.Съпругата на принц Хари - Мегън Маркъл, вече е в последния етап на бременността и на Oстрова трескаво залагат за пола, теглото, датата и мястото, където ще се роди новият престолонаследник.Артър е най-спряганото име, ако бебето е момче. Ако е момиче, предпочитанията са за Даяна, както се нарича майката на Хари.Детето на британския принц и бившата американска актриса трябва да се роди през пролетта. ", "date": "2019.03.20", "title": "Даяна или Артър са най-спряганите имена за бебето на принц Хари и Меган Маркъл "}
{"url": "http://www.cross.bg/tzvetanov-bozhankov-bulgariya-1599556.html", "text": "/КРОСС/ \"НАП, КОМПИ и Борисов да проверят сделките за апартаментите на Цветанов.\" Това заяви народният представител от \"ПГ на БСП за България\" Явор Божанков при внасянето на жалба в Конституционния съд във връзка с промените в Закона за защита на личните данни, които ограничават правото на свобода на словото.  Той пропомни, че преди години Цветан Цветанов е станал известен с 6-те си апартамента. \"Необяснимото богатство тогава бе оправдано с пенсиите на тъста и тъщата. Започна проверка, която не намери нередности. Случайно или не, шефът на НАП, който проверява Цветанов, стана депутат от ГЕРБ\", каза още той. Божанков заяви, че днес  разбираме, благодарение на смелите журналисти, че Цветанов е собственик на апартамент от 315кв.м. с ВИП асансьор в една от най-скъпите сгради в България. Придобит (този път не с пенсиите на тъщата)  със заменки, при 4 пъти занижени цени - по-евтин от панелен апартамент в покрайнините. По думите му пазарните цени са около 2600 евро на квадрат, но за Цветанов цената се оказва само 600. \"Така той получава подарък от над 1 млн.лв. спрямо пазарната цена. Поставяме риторично въпроса- срещу какво и защо строителят губи тези пари?\", попита социалистът. Според него отговорът се съдържа в документ на Европейската комисия, според който 2/3 от прането на пари в България е свързано с политици. Той подчерта, че по тези сигнали не се води качествено разследване и липсват резултати. \"Призоваваме НАП и КОМПИ - компетентните органи, да си свършат работата обективно и смело и да прочетат документа на ЕК\", каза той. По думите му е несправедливо българските граждани да бъдат преследват от НАП за един лев, българският бизнес да се свързва към кого ли не с касовите си апарати, а българските адвокати да доносничат за своите клиенти и българските политиците да остават необезпокоявани. \"Призоваваме министър- председателят Бойко Борисов, който е заявил, че дори съмнение за корупция няма да търпи - да погледне около себе, където се правят заменки за милиони и да вземе мерки\", заключи Явор Божанков.  ", "date": "2019.03.20", "title": "Явор Божанков: НАП и КОМПИ да проверят сделките за апартаментите на Цветанов"}
{"url": "http://www.cross.bg/topmodeli-ring-mall-1599557.html", "text": "/КРОСС/ Броени дни остават до старта на най-големия кастинг за модели, правен някога в България! Той ще се състои на 30 и 31 март в Sofia Ring Mall и е съвместна продукция на търговския център и модната топ агенция „Ивет Фешън\". Първото по рода си открито търсене на красиви момичета и момчета, или така наречения „скаутинг\", има за цел да открие бъдещи топмодели на България. Професионално жури ще избере нови лица, които ще имат невероятната възможност да подпишат договор с едни от най-големите модни агенции в света! Трескавата подготовка за най-големия кастинг за модели вече е в разгара си. Остават не повече от 2 седмици до вълнуващото търсене на новите лица на една от най-престижните и професионални модни агенции в страната -„Ивет фешън\". Кастингът ще се проведе на 30 и 31 март от 12 до 17 часа в Sofia Ring Mall, и ще предостави уникалната възможност на всеки желаещ да сбъдне мечтата си да бъде по кориците на списанията и на „котешката пътечка\". Добре дошли на него са както красиви момичета, така и готини момчета на възраст между 15 и 22 години. Важно изискване за участниците е да имат необходимия за професионален модел ръст от минималните 170 см. за момичета и 184см. за момчета. В журито, което ще избере новите топмодели на България, ще присъства както екранната и фешън звезда Луиза Григорова-Макариев, така и самата основателка и собственичка на агенцията Ивет Григорова, а също и едни от най-големите професионалисти в моделския бранш.„Ивет Фешън\" е институция в българския моден бизнес и предпоичатан партньор на най-големите модни компании в света като „Elite\", „Ford\", „Women\", „ Next\", „Img\", \"Why Not\", \"Major\", \"Fashion\" и много други. Именно от кастинги на агенцията са изгрели звездите на топмодели като Ваня Билева, Нора Шопова, Кристина Милева и Ваня Пенева.Една мечта очаква да бъде реализирана, може да бъде твоята!Повече подробности за кастинга в Sofia Ring Mall може да намерите тук: и .", "date": "2019.03.20", "title": "Най-големият кастинг за модели в България търси своите звездни лица"}
{"url": "http://www.cross.bg/instalatziya-sgradna-toplofikatziya-1599558.html", "text": "/КРОСС/ През март клиентите на EVN Топлофикация в Пловдив ще получат информация за предимствата от преустройство на вертикална сградна инсталация в нова от хоризонтален тип.При вертикалните сградни инсталации тръбите преминават от избите до последния етаж през всички етажи и стаи, разположени една под друга. Това са предимно многофамилни жилищни сгради, строени до 1990 г. При хоризонталните сградни инсталации има само един вертикален щранг, който минава през обща част на всеки етаж (например може да бъде в сервизно помещение или стълбищна площадка). От този щранг излизат индивидуални разклонения към всеки апартамент. На входа на апартамента се монтира уред за индивидуално измерване на топлинната енергия (индивидуален топломер). Хоризонталната сградна инсталация премахва вертикалните щрангове от апартаментите.Какви предимства дава хоризонталната отоплителна инсталация на клиентите? отпадат вертикалните щрангове за отопление от апартаментитеиндивидуално отчитане на консумацията чрез един уред (индивидуален топломер), който се монтира до входа на жилищетоотпадат разпределителните устройства (ИРУ) от всеки радиаторнамаляват се разходите за енергия за сградна инсталация до незначителнибез изравнителни сметкибез влизане в имота за отчитанеелиминира се възможността за кражби на топлинна енергиянова и надеждна отоплителната инсталация в сградата с по-дълъг животапартаментите, които не желаят да ползват услугата, могат да не се включат.EVN Топлофикация реконструира вертикална сградна инсталация в хоризонтална в 7-етажна сграда в гр. Пловдив през 2015 г. С това средният разход за енергия за сградна инсталация след 3 отоплителни сезона се намали с внушителните 85%.Преустройство на вътрешната вертикална инсталация е подходяща и за сгради, в които е в миналото е било преустановено централното топлоснабдяване. По този начин клиентите в тях могат отново да използват удобствата на централното отопление, но вече чрез монтаж на нова, хоризонтална инсталация.При интерес от дадена сграда EVN Топлофикация извършва проучване и безплатен оглед. Дружеството предлага възможност за разсрочено плащане на дейностите по преустройство: в общите части и вътре в апартамента. Услугата се предлага за топлофицирани сгради в Пловдив. ", "date": "2019.03.20", "title": "EVN Топлофикация съветва клиентите си за предимствата на нов тип сградна инсталация"}
{"url": "http://www.cross.bg/lenta-dvizhenieto-trakiya-1599559.html", "text": "/КРОСС/ До 18 ч. днес движението при км 221 на АМ \"Тракия\" ще се осъществява в една лента в посока Бургас, поради ремонт на мантинели в средна разделителната ивица. Ограничено е преминаването по изпреварващата лента и движението се пренасочва по активната и аварийната лента.", "date": "2019.03.20", "title": "Движението по АМ Тракия е в едната лента"}
{"url": "http://www.cross.bg/energo-pro-ychenitzite-beshe-1599547.html", "text": "/КРОСС/ В края на изминалата седмица специалисти на ЕНЕРГО-ПРО посетиха десетокласници от специалността \"Електрообзавеждане на производството\" и „Автоматизация на непрекъснати производства\" в СУ „Васил Левски\", град Девня. Целта на посещението беше учениците да се запознаят с електроенергийната система под формата на обучение „Пътят на тока до дома\", с последваща възможност да зададат своите въпроси по темата.Иван Иванов, дългогодишен инструктор в Учебния център на компанията, направи обзор на енергийната система, като с презентация обясни елементите и съоръженията от електроразпределителната мрежа. По време на обучението беше използван и предварително подготвен от учениците и техния класен ръководител макет на електроенергийната система, с помощта на който инструкторът представи информацията по достъпен и разбираем начин.С изработения макет учениците от девненското училище планират да участват в състезание по-късно през месеца на тема „Енергетиката и ние\", организирано от Техническия университет във Варна. Проведеното от ЕНЕРГО-ПРО обучение обогати знанията на учениците и ще им даде увереност при участието в надпреварата.Посещението беше съчетано и с разговор на специалисти човешки ресурси в ЕНЕРГО-ПРО с ръководството на училището, по време на който бяха обсъдени възможностите за бъдещи съвместни проекти и сътрудничество.  ", "date": "2019.03.20", "title": "ЕНЕРГО-ПРО проведе обучение „Пътят на тока до дома“ на ученици в СУ „Васил Левски“ в Девня"}
{"url": "http://www.cross.bg/zhelyazkov-rosen-parlament-1599548.html", "text": "/КРОСС/ Министърът на транспорта, информационните технологии и съобщенията Росен Желязков изпрати писмо до българските представители в Европейския парламент, в което призова за общи действия с всички единомислещи държави членки по Пакета за мобилност I. В писмото Росен Желязков подчертава, че защитата на българския транспортен сектор е национална кауза и е необходимо да бъдат мобилизирани всички ресурси за отстояването на националния интерес преди пленарното заседание на Европейския парламент, което ще се проведе на 25-28 март.Министър Желязков определя включването на Пакета за мобилност I в предварителния дневен ред за предстоящото заседание като безпрецедентен натиск за налагането на дискриминиращи за българските транспортни превозвачи правила. „Бих искал да подчертая, че отчитам значимостта на предприетите от Вас действия, като за пореден път следва да покажем, че защитата на българския транспортен сектор е национална кауза\", посочва в писмото той. Като послание към европейските партньори на България и председателите на политическите групи в Европейския парламент министър Росен Желязков отбелязва, че действията, които са насочени към фалиране на цял бранш не само в българската икономика, но и в другите периферни държави членки, в никакъв случай не са сред основните европейски ценности.„Нека да докажем, че нашият глас има своята тежест и продължим заедно да работим за запазване конкурентоспособността на българския транспортен сектор\", заявява още Росен Желязков. Той изтъква, че за настоящото писмо ще уведоми и колегите си от Полша, Унгария, Литва и Латвия.  ", "date": "2019.03.20", "title": "Росен Желязков призова българските евродепутати за общи действия по Пакета за мобилност I"}
{"url": "http://www.cross.bg/turgoviya-impact-nezakonnata-1599550.html", "text": "/КРОСС/ Филип Морис Интернешънъл (ФМИ) обяви избраните 31 проекти във втория кръг на PMI IMPACT - глобална инициатива, по която се отпуска финансиране за програми на независими страни, насочени към борба с нелегалната търговия и свързаните с нея престъпления. Експертният съвет на програмата PMI IMPACT разгледа над 157 проектни предложения, за да избере финалните 31 проекта.Успешните кандидати са от 23 държави от цял свят, като за изпълнението на избраните проекти в този кръг ФМИ отпуска 21 милиона долара.Сред одобрените за финансиране проекти има и български такъв. Той е изготвен от Центъра за либерални стратегии и включва разработването на база данни с аналитични възможности за идентифициране на основните тенденции и водещи фактори за развитие на незаконната търговия в региона на Източна Европа и Близкия изток.В рамките на първия кръг на глобалната инициатива PMI IMPACT бяха финансирани три български проекта - на Университета за национално и световно стопанство, Института за пазарна икономика и Центъра за изследване на демокрацията.„Проектите, обявени днес, се отличават с иновативност и системен подход към комплексния характер на незаконната търговия и нейните връзки с широк кръг от престъпни дейности\", заяви Пол Мейкин, член на Експертния съвет на програмата PMI IMPACT. „Очакваме тези идеи да бъдат успешно осъществени и да спомогнат в глобалното усилие за укрепване на сигурността и предотвратяване на престъпността в света.\"Избраните проекти предлагат решения в различни аспекти на незаконната търговия - от търговията с тютюн, алкохол и фармацевтични продукти до трафика на редки животни. В допълнение на незаконната търговия проектите включват и работа по широк спектър от свързани с нея проблеми като трафик на наркотици, пране на пари и робство в съвременния му вид.ФМИ обяви резултатите от втория кръг за финансиране по инициативата PMI IMPACT на срещата на Работната група на ОИСР за борба с незаконната търговия. „Борбата с незаконната търговия е в ДНК-то на ФМИ и аз съм особено щастлив, че инициативата PMI IMPACT дава възможност на организации в целия свят наистина да допринесат за справяне с незаконната търговия не само на тютюневи продукти, но и в много други сектори - посочи Алвизе Джустинияни, вицепрезидент на ФМИ за превенция на незаконната търговия.Пълният списък с избраните проекти можете да намерите на уебсайта на инициативата PMI IMPACT:До момента в рамките на първия и втория кръг по програмата PMI IMPACT са отпуснати общо 49 милиона долара, чрез които са финансирани над 60 проекта в 41 държави.  Сред тях са и 3 български проекта -  на УНСС, Центъра за изследване на демокрацията и Института за пазарна икономика. ", "date": "2019.03.20", "title": " Филип Морис Интернешънъл обяви избраните за финансиране проекти от инициативата PMI IMPACT"}
{"url": "http://www.cross.bg/nyama-petkov-pensiyata-1599537.html", "text": "/КРОСС/ Промените от 2015 г. доведоха до финансово стабилизиране на пенсионния фонд.  Това каза министърът на труда и социалната политика Бисер Петков в ефира на „Здравей, България\".„Това се вижда в бюджета на ДОО. За първи път за 2019 г. планираният дефицит е под 4 млрд. или около 1/3 от разходите вече се финансират от държавата чрез субсидии от държавния бюджет. През 2015 г., когато започна реформата, повече от 50% от разходите се финансираха пот бюджета. Смятам, че това е положителна тенденция, а промените в индивидуалния коефициент нямат за цел да има икономия. Напротив, целта е по-справедливо да се обвърже размерът на пенсиите с максималният осигурителен доход.  Това, че е по-справедливо не означава, че е по-справедливо за всеки\", обясни Петков.„Анализът на НОИ показа, че негативно засегнати от промяната ще бъдат лица, които в периода 1997-1999 година за няколко месеца са се осигурявали на много висок доход и са имали нерегулярна трудова заетост\", съобщи министърът.Петков уточни, че НОИ няма как да направи оценка на въздействието, тъй като няма данни за внасяните осигуровки преди 1997 г. „НОИ от 2012 година разработи електронна услуга за изчисляване на прогнозния размер на пенсията. Тази услуга обаче, освен, че по автоматичен път се включват данните, които са от регистъра на осигурените лица, те въвеждат избран от тях тригодишен период преди 1997 г. данни, с които лицето разполага, а НОИ - не. От тази гледна точка такива индивидуални случаи при своите анализи и оценки на въздействието НОИ няма как да идентифицира, защото се изследват съвкупности и се търси ефектът от дадена промяна върху тази съвкупност. Това става на база на една съвкупност на хора, на които пенсии вече се изплащат. На база на такива разчети НОИ оповести тези данни\", обясни той.С промяната, която се предвижда в изчисляването на индивидуалния коефициент, ще има положително въздействие върху 56% от пенсионерите, на които им предстои пенсиониране през 2019 г. и 31% негативно засегнати, съобщи министърът. „Аз подлагам на съмнение тези числа. Струва ми се, че тези отклонения са много големи. В рамките на това, което НОИ представи, отклоненията, които бяха констатирани бяха в съвсем по-ниски стойности\", каза той.Социалният министър обясни, че ще бъде дадена възможност да се поиска при изчисляването на пенсията да им бъде взето под внимание и доходът от периода 1997-1999 година.До момента няма пусната пенсия по новите правила, т,е. няма ощетен каза още социалния министър Бисер Петков.„Тъй като се появиха съмнения, че ще бъдат ощетени хората в очакванията си за размера на пенсията, затова ще направим необходимото. Ще бъде предвидена преходна разпоредба\", поясни министърът.Сумата за великденските добавки е 40 лева на едно лице за всички пенсионери, чийто изплащан размер на пенсиите е до 348 лв. Над 1,320 млн. пенсионери би трябвало да имат право на великденската добавка. На днешното заседание на правителството се очаква  да бъде гласувана добавката. ", "date": "2019.03.20", "title": "Бисер Петков: Промените от 2015 г. доведоха до финансово стабилизиране на пенсионния фонд"}
{"url": "http://www.cross.bg/borisov-sili-politicheski-1599539.html", "text": "/КРОСС/ Премиерът Бойко Борисов е обещал две сигурни места на СДС в предстоящия Европейски парламент. Това стана ясно по време на среща в централата на ГЕРБ на ръководствата на двете партия, съобщава БГНЕС.Председателите на двете политически сили Цветан Цветанов и Румен Христов определиха срещата като опознавателна. Следващата седмица предстои нова среща, на която ще бъдат изчистени всички възникнали днес въпроси.След срещата премиерът Борисов заяви, че се надява и други политически сили да се присъединят към коалицията.Официалното представяне на листата ще бъде на 31 март. ", "date": "2019.03.20", "title": " Борисов обеща 2 сигурни места на СДС в предстоящия ЕП "}
{"url": "http://www.cross.bg/avramova-bulgariya-e-vinetka-1599540.html", "text": "/КРОСС/ Министърът на регионалното развитие и благоустройството Петя Аврамова се срещна с министъра на инфраструктурата, транспорта и мрежите на Гърция Христос Спирдзис. Двамата разговаряха в Атина, където Аврамова участва в Четвъртата министерска среща на Комитета по политиката за регионално развитие на Организацията за икономическо сътрудничество и развитие.Министър Аврамова запозна колегата си с въведената от 1 януари 2019 г. в България електронна винетка и с предстоящото въвеждане на тол за тежкотоварните автомобили над 3,5 тона от 16 август т.г.Най-бързият и удобен начин за плащане на електронните винетки е през интернет. Само след няколко минути те са вече активни и може спокойно да се пътува по платената пътна мрежа в България. Тази услуга е особено подходяща и за чуждестранни граждани - така си спестяват време при влизане в България на ГКПП. Възможно е отложено купуване на е-винетка до 30 дни преди датата на валидност.Петя Аврамова запозна министър Спирдзис за каналите за продажба на е-винетки, сред които са интернет страниците www.bgtoll.bg, www.vinetki.bg, www.А1.bg, чрез безплатно мобилно приложение BGTOLL, както и в бензиностанции, на терминалите за самотаксуване по ГКПП и др.Системата за покупка на е-винетка не позволява директно въвеждане на символи от гръцката азбука. Поради тази причина е изработена таблица за съответствие, чрез която гръцките граждани, имащи регистрационен номер със символи от тяхната азбука, е необходимо при покупка да въвеждат съответстващите символи. Гръцкото министерство на инфраструктурата, транспорта и мрежите ще разпространи тази информация за улеснение на гражданите, които пътуват през България.Общо 23 496  е-винетки за 662 684 лв. са продадени до 17 март т.г. на автомобили с гръцки регистрационни номера. Близо 20 000 от тях са за леки коли, останалите са за тирове. Продажбите нареждат Гърция на четвърто място сред чуждестранните шофьори след Турция, Румъния и Северна Македония. ", "date": "2019.03.20", "title": "Над 23 000 гърци са купили е-винетка"}
{"url": "http://www.cross.bg/stoichkov-chikago-bulgariya-1599541.html", "text": "/КРОСС/ Легендарният български футболист Христо Стоичков ще се срещне с най-голямата българска общност зад граница - тази в Чикаго. Той ще представи биографичната си книга „Христо Стоичков. Историята\", написана в съавторство с Владимир Памуков, на 4 май, събота. Също както по време на декемврийското турне за книгата в България, Стоичков ще предостави на гостите възможност да видят на живо „Златната топка\" - най-скъпия индивидуален трофей във футбола.Това не е първото представяне на бестселъровата биография извън България. През февруари Камата се срещна с близо две хиляди наши сънародници в Лондон. За първи път обаче представянето на книгата ще бъде под формата на специална галавечеря с тристепенно меню и музикална програма в Hanging Gardens Banquets. Първоначално предвидените места бяха разпродадени за няколко часа след пускането на билетите, затова организаторите от фен клуб Chicago Reds пуснаха допълнителни билети и увеличиха капацитета на залата. Билети за вечерта могат да бъдат закупени от чикагските магазини „Малинчо\" и „Сердика\", центрове „Българика\" и „Магура\", както и онлайн.„За нас е огромна чест и радост, че Христо Стоичков ще гостува на българската общност в Чикаго. Подготвили сме много изненади и обещаваме, че тази вечер ще се превърне в един прекрасен празник на българския футбол и българския дух\", казва Георги Стойков, председател на фен клуб Chicago Reds и организатор на събитието.Връзката на Стоичков с Чикаго е много специална - първият отбор на Камата в Щатите е именно Chicago Fire и с него спечели Купата на САЩ през 2000 г. През 2017 г. бе поканен на годишнината на клуба като една от 40-те му легенди.„Радваме се, че първата презокеанска визита на Стоичков е именно в Чикаго, където е и най-голямата българска общност. Нещо повече - преди 25 години именно на чикагския стадион Soldier Field България за първи път на световно първенство записа победа. В мача срещу Гърция Камата вкара два гола и постави началото на славното ни представяне на САЩ'94\", казва Димитър Риков, главен редактор на издателство Софтпрес.„Христо Стоичков. Историята\" излезе в края на октомври 2018 г., отбелязвайки рекордни продажби. Първият тираж бе изчерпан само за седмица, а книгата бе представена в София, Пловдив, Бургас, Ямбол и Варна и оглави всички годишни класации за продажби. Поради огромния читателски интерес, много бързо се наложи отпечатването на трети тираж, а поканите за срещи и представяния както в България, така и в чужбина, не спират. ", "date": "2019.03.20", "title": "Турнето „Христо Стоичков. Историята“ продължава зад Океана с галапредставяне в Чикаго"}
{"url": "http://www.cross.bg/paraplaner-staiikov-venelin-1599542.html", "text": "/КРОСС/ Продължава издирването на 2-годишно момче от село Равнец. Полицаите влязоха във всеки двор в селото, не пропуснаха постройка, провериха и малкото възможни места, където би могъл да попадне 2-годишния Юлиян. В издирването по въздух се включи и екип по въздух с парапланер и делтапланер. Венелин Стайков и Деспин Митрев бяха двамата доброволци, включили се в издирвателната акция по въздуха.Всеки който, може да направи нещо за спасяването на дете, би направил същото. Това каза Венелин Стайков, който участва в акцията с парапланер, и който беше гост в студиото на сутрешния блок на БТВ „Тази сутрин\". Аз имах възможност, имам парапланер, имам моторен парапланер, който ми дава възможност да излетя от равното и да проседя часове във въздуха със скорост и на малка височина, което е отлична платформа за наблюдение на земята, добави той. Аз претърсвах земята от височина около 30 метра основно, каза още Венелин Стайков. Разширихме доста периметъра на търсенето и може би преровихме десетки квадратни километри - до 10 километра във всяка посока се отдалечавахме, ако е развило неподозирана способност да върви в една посока, да го намерим по-далеч от това, което се издирва по земя от десетките търсещи полицаи и доброволци, добави той. ", "date": "2019.03.20", "title": "Продължава издирването на 2-годишно момче от село Равнец"}
{"url": "http://www.cross.bg/zemetresenie-silno-rihter-1599543.html", "text": "/КРОСС/ Силно земетресение с магнитуд 5,8 по скалата на Рихтер е регистрирано на територията на Западна Турция, съобщиха от Европейския сеизмологичен център.Земният трус е усетен в 9,34 ч. местно време тази сутрин с епицентър на 16 км южно от Асипаям, на 32 км западно от Тефени и на 236 км югоизточно от Измир, с дълбочина 27 км. Регистрирани са още три вторични труса, най-силният между които е с магнитуд 4,5 по Рихтер.Засега няма данни за пострадали и материални щети. ", "date": "2019.03.20", "title": "Силно земетресение разтърси Западна Турция"}
{"url": "http://www.cross.bg/nalyagane-kruvno-visoko-1599545.html", "text": "/КРОСС/ Идеалният баланс при храната е 50% протеин главно от зеленчуци, 30% въглехидрати и 20% мазнини с високо съдържание на ненаситени мастни киселини. За съжаление, по-голяма част от обществото приемът на въглехидрати се вдига на 80% поради прекомерното приемане на сладкиши, картофи (често пържени), хляб, ориз и нудли. В идеалния вариант тези неща би трябвало да бъдат заменени със зеленчуци и салати. Животинският протеин е добре да бъде от бяло месо като пилешкото и рибата. Приемът на червени меса и особено на свинско, еленско или агнешко трябва да бъде сведено до минимум.Белият хляб (като въглехидрат) и сладкото (като захари и наситени мастни киселни) са основния двигател на кръвните липиди, високото кръвно налягане и наднорменото тегло. Следователно, особено при пациентите с висок риск, приемът на тези храни трябва да се ограничи до минимум.Омега-3 капсулите са генерално без никакъв доказан здравен ефект и при това положение могат да бъдат пропуснати. Омега-3 има в рибата, както и  в някои ядки, затова най-добре да се приема, чрез тези храни.Предвиждането на бъдещи кардиоваскуларни инциденти при хората все още е трудна задача. Лекарите могат да използват различни инструменти, за да определят индивидуалния риск от сърдечен удар. Първо, различни точкови системи като например Framingham Score или PROCAM score могат да бъдат приложени. Тези точкови системи калкулират риска от кардиоваскуларно събитие през следващите десет години, използвайки измерване на традиционни рискови фактори като кръвно налягане, тютюнопушене, кръвна захар, нива на холестерола, семейна история и телесно тегло. Тези точки определят процента на риск от развитие на кардиоваскуларни заболявания за следващите десет години и условно се разделят на три групи: по-малко от 10% риск (група с нисък риск), 10-20% (група със среден риск) и над 20% - високо рискова група. Второ, освен точкуването на рисковите фактори, лекарите могат да направят някои излседвания на сърцето и артериите като MR и CT скенери и ядрено медицински тестове, с които да оценят до колко едно заболяване е напреднало. Тези тестове могат да открият атеросклероза при пациенти и особено при млади пациети за идентифициране на високо рискови фактори. Трето, има значителен брой генетични тестове и панели, които са на разположение за стратификация на риска при пациентите, но тези тестове за момента не са особено надеждни. В клиничната практика ние използваме комбинация от първото и второто, за да определим риска при млади пациенти.Най-добрите показатели на кръвното налягане са 120/80, нормално кръвно налягане е до 130/85, високо кръвно налягане е до 140/90, а над тези показатели вече имаме хипертония. Хипертонията има две нива : Ниво 1 е до 160/100, ниво 2 е до 180/110. Пациентите с кръвно налягане над 140/90 трябва да вземат мерки, стойности от над 180 при горната граница могат да бъдат особено опасни и трябва да бъдат лекувани незабавно при повечето пациенти. При много възрастните пациенти приемливи са стойности, които не надвишават 160 на горната граница.", "date": "2019.03.20", "title": "Неправилното хранене е основен рисков фактор за високото кръвно налягане"}
{"url": "http://www.cross.bg/petkov-nyama-stanishev-1599544.html", "text": "/КРОСС/  Широкият ляв мандат няма да се случи. Това прогнозира председателят на АБВ Румен Петков в Сутрешния блок на БНТ. След като ние и още 7 партии обявихме идеята за свикване на референдум, другото мълчание е несериозно.Да загърбиш идеята за мира, за разоръжаването е трудно обяснимо. Това каза Петков по повод липсата на реакция от страна на БСП на партийната инициатива за предизвикване на референдум за неразпространение на ядреното оръжие.Председателят на АБВ коментира, че е нападките на лидера на БСП Корнелия Нинова към Ивайло Калфин \"са лъжа\" и заяви, че когато той е бил социален министър най-много хора са получили увеличение на пенсиите. Петков каза, че АБВ няма да приеме в листата си отпаднали кандидати за европейските избори на БСП и че партията има много номинации за вота.Според него Елена Йончева е постъпила некоректно със Сергей Станишев, приемайки да бъде водач на листата на БСП. Ръководството на БСП зашлеви не просто Сергей Станишев, а председателя на ПЕС, смята още председателят на АБВ.Петков добави, че би посъветвал Станишев \"ако има човешко и политическо достойнство\" да не участва в предстоящите избори за Европейски парламент. ", "date": "2019.03.20", "title": "Румен Петков: Широкият ляв мандат няма да се случи"}
{"url": "http://www.cross.bg/peggy-yalta-club-1599546.html", "text": "/КРОСС/ В края на месец март YALTA CLUB посреща една от най-обичаните жени на съвременната електронна сцена - Peggy Gou. Корейката, базирана в Берлин, идва за първи път в България в разгара на кариерата си. На 30 март, в Room 1, ще чуем безупречните сетове, които карат стотици хиляди души по света да крещят името ѝ.Трудно е да не си чувал за Peggy Gou, чиято популярност набира все по-голяма скорост през последните четири години. Създателката на парчета като It Makes You Forget (Iteghane) и Han Jan бързо завладя сърцата на безброй хора, а сетовете ѝ, чието звучене стои някъде между Детройт, Лондон и Берлин, предизвикват еуфория сред всички. През последната година броят на изявите ѝ достига до впечатляващите 200 събития, което я нарежда сред най-търсените артисти на световната сцена. Тя е и най-младата, както и първата южнокорейка, която пуска в легендарния берлински клуб Berghain.Peggy Gou не е от хората, които се задоволяват само с една страст. Въпреки препълнения си график, тя е част и от много други, уникални по рода си, проекти. През последната седмица на модата в Париж тя стартира собствения си моден бранд KIRIN (от корейски - „жираф\"), който е в партньорство с Virgil Abloh и е вдъхновен от яркия и дързък, съвременен стил на Peggy. Това не е всичко, защото поредният успех за нея идва в началото на 2019-а година, когато става лице на новата кампания на Nike - Just Go Bigger.Благодарение на харизматичната ѝ персона, еклектичен стил и най-вече качествената музика, тя безспорно е най-обичаният артист в света. В края на краищата, колко диджеи от световната електронна сцена могат да накарат публиката на Sub Club или Dekmantel да събуят обувките си и да ги размахат във въздуха?Българските фенове имат уникалната възможност да станат част от Gou-манията на 30 март в най-добрия клуб за електронна музика у нас - YALTA CLUB.Билети за събитието може да закупите oт OMV, YALTA CLUB и в мрежата на Eventim. ", "date": "2019.03.20", "title": "Завладяващата Peggy Gou пристига на 30 март по покана на YALTA CLUB"}
{"url": "http://www.cross.bg/promyana-koefitzient-izchislenie-1599528.html", "text": "/КРОСС/ Няма промяна във формулата на изчисление на пенсиите. Това каза Ася Гонева, член на Надзорния съвет на НОИ, в ефира на „Здравей, България\".„Преди влизането  в сила на тази промяна на изчисление на индивидуалния пенсионен коефициент, а не промяна на формулата. Формулата си е същата - има среден осигурителен доход в системата, вашия индивидуален пенсионен коефициент, има вашия конкретен стаж\", обясни тя.Данните са неправилно интерпретирани, беше категорична тя и обясни:  „От тези около  68 хиляди, които са получили писма през 2018 година, че навършват пенсионна възраст, една огромна част от тях въобще няма да бъде засегната от новото законодателство.  Говорим за индивидуален коефициент, което не винаги е вярно за някакво намаление на пенсията. Второ - вече има уточнение между Надзорния съвет, министерството, НОИ, да наблюдаваме този процес, за да видим дали ще има някакво негативно отношение. Няма оценка на въздействието, която да може да бъде направена предварително защото аз мога да съм придобива право на пенсия, но не съм длъжна да го реализирам. Така  могат да трупам още стаж и никога не може да разберете какво ще се случи с моята пенсия заради тази промяна\", поясни Ася Гонева. ", "date": "2019.03.20", "title": " Експерт: Няма промяна във формулата на изчисление на пенсиите"}
{"url": "http://www.cross.bg/kartite-vuzrastni-lift-1599521.html", "text": "/КРОСС/ Лифт картите в зимните ни курорти Банско и Боровец вече са с намалени цени. Отстъпките обикновено са от средата на март, тъй като сезонът е по-слаб.От днес 18 март лифт картите в най-големият ни ски курорт Банско ще са с 20% по-евтини от активния зимен сезон.Така цената на целодневната карта за възрастни ще е 52 лв., за децата от 7 до 12 години 36 лв., а за учници и студенти 46 лв., става ясно от сайта на курорта.Полудневна карта за възрастни след 12:30 ч. ще струва 40 лв., за студенти и ученици 36 лв., а за децата 28 лв.Намаления на лифт картите вече има и в Боровец. От 15 март цената на лифт карта за възрастни е 48 лв., за деца 27 лв. и за младежи 37 лв.За половин ден от 8:30 до 12:30 часа следобед картата за възрастни е 38 лв., а за следобедно каране тя е на цена от 22 лв. Намаления има и при картите за младежи и деца. ", "date": "2019.03.20", "title": "Ски картите в Банско и Боровец вече са с намалени цени"}
{"url": "http://www.cross.bg/grada-obyavi-apokalipsis-1599522.html", "text": "/КРОСС/ Американско градче обяви извънредно положение заради нацъфтелите макове по хълмовете в Южна Калифорния.За последните три седмици в Лейк Елсинор се стичат стотици хиляди туристи, за да видят природния феномен.Трафикът в града е претоварен, няма места за паркиране, а хората късат, тъпчат и лежат по цветния килим.Кметът обяви \"маков апокалипсис\" и затвори временно достъпа до града в опит да предпази цветята от огромния интерес ", "date": "2019.03.20", "title": " \"Маков апокалипсис\" в Калифорния "}
{"url": "http://www.cross.bg/glasyvane-brekzit-pravitelstvoto-1599523.html", "text": "/КРОСС/ След 10 дни идва денят \"Х\" - 29 март 2019 година - в който Великобритания трябва по план да напусне Европейския съюз. Но при толкова малко време днес, ние все още не знаем дали ще има Брекзит и ако да - кога. Не сме наясно и дали правителството може отново да се върне към гласуване на своето споразумение с Брюксел и по-важно, дали иска да го направи. Затова най-резонният въпрос сега е - какво ще стане след 29 март.\"Гардиън\" представя отговорите на 8 от най-важните въпроси:Честният отговор е - не знаем. След изненадващата намеса на спикера Джон Беркоу, който отказа да постави на гласуване за трети път плана на Мей, правителството каза само, че \"ще се запознае в детайли с неговите аргументи\".Днес, вторник, правителството възнамеряваше да постави на гласуване за трети път на споразумението си с Брюксел за излизане от Европейския съюз. След като стана ясно, че това няма да се случи, вниманието се насочи към срещата на европейските лидери в четвъртък и петък. На тази среща Тереза Мей отчаяно ще търси нови отстъпки от ЕС и ще помоли за отсрочване на Брекзит. От отговора на евролидерите зависи и каква ще е политическата съдба на това правителство.На теория е възможно, но на практика е много трудно. Все пак ако в консервативната партия решат да подкрепят изцяло Мей и тя успее да се договори с шотландците, това ще е изкушение да се опита и трети вот. Но все пак трябва да се има предвид и мнението на Беркоу-ново гласуване само при сериозни промени в текстовете на споразумението. А точно това няма как да стане.Едната възможност е гласуване в британския парламент, при което депутатите сами да поискат прегласуване на постигнатото споразумение с Брюксел. Ако това бъде одобрено, то върху спикера ще се окаже натиск и той вероятно ще отстъпи. Друг вариант е да се поиска от кралицата да се намеси и да поиска ново гласуване. Но този вариант е \"нереалистичен\", според политици, сондирали Бъкингамския дворец.Да, защото това стана ясно още миналата седмица, когато депутатите отхвърлиха с гласуване възможността Великобритания да напусне ЕС без сделка. Появиха се информации, че Тереза Мей ще поиска дълго отлагане от европейските лидери - от 9 до 12 месеца. И възможност да скъси този срок, ако успее да договори приемливо за депутатите споразумение с Брюксел. Ключов срок за това е 11 април - последната дата, на която правителството трябва да приеме план за участие на страната в европейските избори през май.Това вече е напълно възможно и дори има данни ,че партиите се подготвят за участие. Те събират своите досегашни евродепутати и попълват листите, с които ще участват. Дори привържениците на твърдия Брекзит като Найджъл Фаражд се готвят да пуснат пълни листи за евроизборите.В момента шансовете това да се случи не са големи. Но като се има предвид задънената улица, в която се вкара правителството, съвсем не са изключени. Те могат да се случат, ако Мей договори дълго отлагане-например една година. Тогава ще има достатъчно време враждуващите помежду си партии и фракции да се преборят за по-силни позиции и да поискат и смяната на Тереза Мей от поста премиер.Да, но само ако има втори референдум по въпроса дали страната да излезе от ЕС или не. Всъщност, самата Тереза Мей предупреди колегите си от Консервативната партия, че отхвърлянето на нейната сделка с Брюксел може да има такъв край. Засега обаче втори референдум не изглежда нещо реално, но да не забравяме как бързо се променят ситуациите в политиката във Великобритания през последните месеци. ", "date": "2019.03.20", "title": "Броени дни до Брекзит: Какво ще се случи след 29 март?"}
{"url": "http://www.cross.bg/godina-beshe-kalfin-1599531.html", "text": "/КРОСС/ Формулата за изчисление на пенсиите е от 2000-та година и 2015 година имаше две малки изменения и никой не е с намалена пенсия от тях. Днес обаче проблемите, които възникват и те са сериозни, са от промените в края на 2018 година, които според мен всичките са вредни. До момента една беше отменена от Конституционния съд и от една вчера премиерът сам се отказа, но има още проблеми, които тепърва ще виждаме. Това каза в сутрешния блок на БТВ „Тази сутрин\" бившият социален министър Ивайло Калфин. През 2015 година единственото, което беше променено по отношение на формулата беше да отпаднат трите години по свободен избор, по настояване на НОИ и с подкрепата на всички социални партньори, добави той. Тогава сегашният социален министър Бисер Петков, беше шеф на НОИ, беше казал, че института няма никаква възможност да следи дали тези три златни години са верни, защото се носеха бележки от фалирали фирми и така нататък, нямаше регистър в НОИ, каза още Калфин. Аз от всичките тези промени от края на 2018 година, които са три или четири в пенсионното осигуряване, виждам желание да се спестят пари от пенсионерите, каза още той.Ивайло Калфин коментира и последните скандали в БСП свързани с избора на водач на листата за евроизборите. Той отбеляза, че не е хубаво да се говори за проблемите в другите партии, но за него е срамно това, което става в левицата.Откакто Корнелия Нинова застана начело на БСП виждаме какво се случва. Много хора от партията бяха изгонени, включително и депутати. Проблемът е, че това става със скандали и създава чувството, че се разчиства терена от някаква параноя, че някой може да засенчи лидерката Корнелия Нинова. ", "date": "2019.03.20", "title": "Ивайло Калфин: Формулата за изчисление на пенсиите е от 2000-та година "}
{"url": "http://www.cross.bg/podypravitel-milenkov-kandidat-1599532.html", "text": "/КРОСС/ Единственият кандидат за поста подуправител на БНБ Радослав Миленков ще бъде изслушан в парламентарната комисия по бюджет и финанси. Ако кандидатурата му бъде приета, Миленков ще поеме ръководство на банковия надзор. В момента Миленков оглавява Фонда за гарантиране на влоговете, което означава, че ще остави вакантен друг ключов пост в държавата. До рокадата се стигна, след като досегашния подуправител Димитър Костов подаде оставка по лични причини.", "date": "2019.03.20", "title": "Бюджетната комисия изслушва единственият кандидат за подуправител на БНБ"}
{"url": "http://www.cross.bg/roditeli-ychiteli-ychilishte-1599533.html", "text": "/КРОСС/ Недоволство на родители след изказване на директорката на 78-мо училище в Банкя. Думите й са записани на учителски съвет без нейното знание. Според записа тя казва за самите учители и на самите учители да не дават информация на родителите за децата им.Да, записът е направен на педагогически съвет, които педагогически съвети се провеждат един път в месеца. На тях се говорят много неща - думите са мои, но те са извадени от контекста на някакво изречение, с което аз съм искала да илюстрирам нещо. Това каза във включване в сутрешния блок на БТВ „Тази сутрин\" директорът на 78-мо училище в Банкя Весела Неделчева. Аз не мога да си спомня точно какъв е бил контекста, но щом е в този период най-вероятно е бил в смисъл за родители, които са проявили агресивно поведение по време на пропусквателния режим, добави тя. Аз съм казала, че учителите трябва да бъдат внимателни с тези родители, които са агресивни и които създават опасност за живота и здравето на децата, каза още директорката.Аз се опитвах тези думи в какъвто и да е контекст, но в какъвто и контекст да ги намествам и да ги въртя, тези думи са едно генерализиране и говорим, че са казани във връзка с единици родители, в никакъв случай не е окей така да бъде генерализирано всичко, каза Васил Николов. Това отношение е унизително и към самите учители. Ние сме родителска организация, просто тези учители няма кой да ги защити и те почнаха да се обръщат към нас, добави Николов.Миналата учебна година моят син учеше тук, но преместих детето си заради отношението и организацията на работа в училището, така наречения гарнизон, който се управлява от госпожа Неделчева, каза един от присъстващите родители. ", "date": "2019.03.20", "title": "Отново скандал в столично училище в Банкя"}
{"url": "http://www.cross.bg/konstitytzionniya-lichnite-danni-1599534.html", "text": "/КРОСС/ Опозиционната БСП ще внесе жалба в Конституционния съд заради приетите промени в Закона за защита на личните данни, които, според социалистите, ограничават свободата на словото. Жалбата ще бъде внесена от говорителя на партията и водач на листата ѝ за евроизборите Елена Йончева.", "date": "2019.03.20", "title": "БСП жали в Конституционния съд промените в Закона за личните данни "}
{"url": "http://www.cross.bg/bryag-cherven-vulov-1599535.html", "text": "/КРОСС/ Специализираната прокуратура провежда действия по разследването срещу кмета на Червен бряг Данаил Вълов, съобщиха от прокуратурата.​Наказателното производство е започнало по материали, изпратени от Агенцията за държавна и финансова инспекция (АДФИ) и след журналистическо разследване, излъчено на 7 май 2018 г.Става въпрос за обществена поръчка по програмата „Топъл обяд\", финансирана по оперативна програма. Стойността на програмата е 229 106, 22 лв. с ДДС, уточниха от обвинението.Документи са подали три фирми, като най-ниска цена е предложила „М.-П.\" ЕАД, София.„Вместо да сключи договор със спечелилата фирма и да обезпечи безвъзмездното изхранване на социално слаби в община Червен бряг Вълов е прекратил обществената поръчка. Целта му е била да облагодетелства другите две фирми, които са печелили обществени поръчки със същия предмет през предходната година\", пише в съобщението от специализираната прокуратура. ", "date": "2019.03.20", "title": "Погнаха кмета на Червен бряг за обществени поръчки"}
{"url": "http://www.cross.bg/brekzit-otlagane-poiska-1599564.html", "text": "/КРОСС/ Тереза Мей официално ще поиска днес от Европейския съюз Брекзит да бъде отложен, съобщава Би Би Си.Според източници от „Даунинг стрийт\" 10, министър-председателката на Великобритания ще поиска отлагане на излизането от ЕС до 30 юни, но с опцията отлагането да е значително по-голямо.Източник на Би Би Си от правителството твърди, че Тереза Мей може да поиска излизането от Общността да бъде отложено с цели 2 години, но все още не е взето окончателното решение за срока.Преговарящият с Великобритания от страна на ЕС Мишел Барние припомни, че за отлагане на Брекзит трябва да има \"конкретен план\".По сега действащото законодателство, Великобритания трябва да напусне Европейския съюз на 29 март, въпреки че няма сделка с Брюксел за условията на раздялата.Според източници на Би Би Си, когато е бил обсъждан срокът на отлагането, между министрите в правителството е имало несъгласия.В следващите дни основните моменти около Брекзит са следните:- Днес ще бъде изпратено официалното, писмено искане от Лондон до ЕС за отлагане на Брекзит след 29 март.- В четвъртък Тереза Мей ще пътува до Брюксел, за да обсъди лично с европейските лидери вариантите за действие по време на срещата на върха на ЕС.- Всички 27 страни-членки на ЕС трябва да се съгласят да има отлагане, за да стане то факт.- Двете камари на британския парламент ще гласуват всяко забавяне на Брекзит.На пресконференция в Брюксел Мишел Барние каза, че \"по-дълго отлагане на Брекзит трябва да е съпроводено с ново събитие, нов политически процес\".\"Не искаме след отлагането да се окажем в същото положение, в което сме сега\", заяви Барние.", "date": "2019.03.20", "title": "Тереза Мей официално ще поиска отлагане на Брекзит"}
{"url": "http://www.cross.bg/tzvetanov-tzvetan-dopulni-1599578.html", "text": "/КРОСС/ В прокуратурата е постъпил сигнал, който е свързан с . Това каза говорителят на главния прокурор Румяна Арнаудова. Тя допълни, че сигналът е от гражданско сдружение \"Боец\", като по преценка на прокурор от ВКП ще стане ясно дали ще бъдат предприети последващи действия.Обичайно процедурата протича с изискване на документи от Агенцията по вписванията, снемане на обяснения от купувач и продавач. След това се прави и оценка на имота.Възможно е и КПКОНПИ също да прави проверка по случая, допусна Арнаудова.Информацията за новата придобивка на Цветанов беше разпространена вчера. Според сайта \"Свободна Европа\" жилището заема цял етаж в една от най-луксозните сгради в София. Изданието се позовава на документи, според които квадратният метър за заместник-председателят на ГЕРБ е излязъл едва 627 евро при начална цена от 2600 евро на кв. м за имот от такъв висок клас.Скоро след публикуване на материала Цветан Цветанов даде обяснение в парламента.\"Дал съм две жилища за едно, добавил съм и съм платил 100 хиляди с кредит и спестявания и всичко това е документирано в нотариалния акт, а и всичко ще бъде упоменато в декларацията. Такива въпроси ми задаваха преди 4 години и помните, че точно в паламента направих обяснения как апартаменти от родителите на съпругата ми са прехвълени. Аз имах 1/6 наследствен дял от апартамент в \"Надежда\", което ми беше прехвърлено още 91-ва година. След това миналата година прехвърлих безвъзмездно на брат ми тази 1/6\", каза Цветанов на брифинг в Народното събрание и допълни: \"Апартаментът, който имам сега, е разменен за два апартамента като квадратурата на тези два апартамента и разликата от 36 квадрата е доплатена. Няма нищо, от което да се притеснявам, и всичко, което съм извършил, няма от какво да се притеснявам\", допълни Цветанов.\"Всичко е оформено е преведено по банков път, знаете че всяка банка, за да направи превод, трябва да попълни декларация за произхода. Отговарям от уважение към вас, за да може всеки да е запознат и се надявам да се чуе от всички\", завърши Цветан Цветанов. ", "date": "2019.03.20", "title": "Румяна Арнаудова: В прокуратурата постъпи сигнал за апартамента на Цветан Цветанов"}
{"url": "http://www.cross.bg/kazahstan-prezident-tokaev-1599536.html", "text": "/КРОСС/ Касим-Жомарт Токаев е новият президент на Казахстан, който встъпва в длъжност днес на съвместно заседание на парламентарните камари. Той положи клетва пред народа на страната и пое председателството на Казахстан. Това съобщи кореспондентът на ТАСС оттам. \"Тържествено се заклевам, че вярно ще служа на народа на Казахстан, стриктно спазвайки конституцията и законите на Република Казахстан. Гарантирам правата и свободите на гражданите, добросъвестно ще изпълнявам поверените ми високи задължения на президент на Република Казахстан\", каза Токаев.В края на церемонията ръководителят на Централната избирателна комисия на републиката Берик Имашев връчи на Токаев удостоверението на президент на Казахстан.Първият президент на Казахстан Нурсултан Назарбаев обяви във вторник, 19 март, че се отказва от властта след 30-годишно управление. Същевременно той ще остане председател на Съвета за сигурност на републиката, председател на партията \"Светлина на отечеството\" и член на Конституционния съвет. ", "date": "2019.03.20", "title": "Новият президент на Казахстан положи клетва пред парламента"}
{"url": "http://www.cross.bg/sofiya-bulgariya-rysiya-1599574.html", "text": "/КРОСС/ Председателят на БСП - София Калоян Паргов посрещна посланика на Руската федерация Н. Пр. Анатолий Макаров в Градския съвет на ул. \"Леге\" №10. Двамата обсъдиха актуалните теми от международната политика и геополитика, както и отношенията между Русия и България. След срещата Калоян Паргов и посланик Анатолий Макаров бяха гости на традиционната дискусия, организирана от клуб \"Млад дипломат\" към Районния съвет на БСП \"Средец\", с председател Николай Маринов. На дискусията присъства и посланик Володя Нейков, който представи Н. Пр. Анатолий Макаров пред присъстващите гости, препълнили залата на Градския съвет на БСП - София. Дискусията, продължила над два часа, премина при огромен интерес. Посещението на Н. Пр. Анатолий Макаров във вторник вечерта беше първо на руски посланик в Градския съвет на БСП - София, отбелязаха домакините.\"С Русия сме свързани толкова много и исторически, и геополитически, и стратегически, и религиозно - ние сме православни християни, и родово дори от гледна точка на това, че сме братски славянски народи и съдбовно - на Русия благодарим за свободата си, коментира Калоян Паргов. - Ние, социалистите и антифашисти, помним всички тези факти. За съжаление, в последните 30 години много неща в България се промениха. Уверих обаче Н. Пр. Анатолий Макаров, че в Градската организация на БСП в София правим и ще продължим да правим всичко възможно, за да не допуснем изкривяване на историята. Отношенията между България и Русия трябва да се развиват и това е неизбежен факт, въпреки опитите да бъде забит клин между нас\".Темата, която предизвика голям интерес и дискусия, беше за руските паметници в България. Калоян Паргов обясни ситуацията с паметника на Съветската армия, който периодично предизвиква горещи дебати в българското общество, а редовно преди определени дати от календара бива поругаван. \"Паметникът на Съветската армия е държавна собственост, обясни председателят на БСП - София. - През 90-те години на миналия век беше направен опит от нашите идеологически противници от СДС собствеността да бъде прехвърлена на Столична община, за да бъде по-лесно ликвидирането му. И като управляващи, и в опозиция БСП не допусна това. И досега ние атакуваме отговорните фактори и на държавно, и на общинско ниво по повод периодичното поругаване на този паметник преди важни дати като 9-и май, 9-и септември, 2-и юни...\".Калоян Паргов добави, че групата на БСП в Столичния общински съвет има категорична и еднозначна позиция по отношение на поставянето на бюст-паметник на граф Игнатиев в София. \"Заедно с Инициативния комитет за издигането му в момента търсим подходящо място по улица \"Граф Игнатиев\", където да бъде поставен, обясни той. - За съжаление, от около година нашите идеологически опоненти от дясно водят антикампания, те обругават личността на граф Игнатиев и оспорват приноса му в освобождението на България и развитието й след 1878 г. Градският съвет на БСП, групата на социалистите в СОС и народните представители от София обаче ще продължим с всички средства, с които разполагаме, да се борим за поставянето на този паметник, въпреки очевидното нежелание на управляващото мнозинство\".Н. Пр. Анатолий Макаров отбеляза, че проблемът с руските паметници в България е много сериозен. \"Досега не веднъж на всички съм казвал - вие имате едно определение \"обект на културното наслество\", имате и специален закон, който регулира тези обекти на културно наследство. Паметниците може и трябва да са част от него, коментира посланикът на Русия. - Сигурно знаете, че дори паметникът на Цар Освободител няма никакъв статут. Това не е нормално. Този паметник може да бъде обект на културното наследство и да попадне вече в съвсем друга категория. Този паметник е безспорен. Затова, давайте да се захванем и да решим този въпрос. Колкото до граф Игнатиев - неотдавна в Русия направиха филм за него. 45-минутен, документален - \"Граф Игнатиев, графът на българите\". Защо да не го покажем по българската телевизия? Мисля, че това би бил подходящ отговор на антиигнатиевската кампания, за която говорите. Този филм прекрасно показва ролята му във всичките процеси, особено в последната фаза на Руско-Турската война, когато е подписан Санстефанският мирен договор. Не е случайно, че улица в София е била кръстена \"Граф Игнатиев\". Имало е сериозна причина за това, а сега политическата конюнктура се опитва да изтрие собствените си решения от миналото. Аз така го разбирам\".Калоян Паргов припомни също, че през 2019-а има две много важни кръгли годишнини. Едната е 140 години от обявяването на София за столица на България - на 3-и април, а другата е 140 години от установяването на дипломатически отношения между България и Русия. \"Мисля, че можем да помислим и заедно да отбележим тези кръгли годишнини. В крайна сметка, те имат и дълбока връзка помежду си\", предложи председателят на БСП - София. ", "date": "2019.03.20", "title": "Калоян Паргов посрещна посланика на Русия в централата на БСП - София"}
{"url": "http://www.cross.bg/predsedatel-depytat-georgi-1599516.html", "text": "/КРОСС/ Проф. Алиосман Имамов, зам.-председател на 43-ото НС, депутат от ДПС Георги Марков, юрист, бивш конституционен съдия Георги Петров, депутат във ВНС и 36-то НС, бивш председател на комисията по хазартаДаниела Доковска, юрист Димитър Стефанов, поет, есеист, преводач Евдокия Манева, министър на околната среда и водите в правителството на Иван КостовНиколай Бухалов, двукратен олимпийски шампион по кану-каяк Стефан Цанков, председател на Държавната агенция за метрологичен и технически надзорЧавдар Георгиев, депутат от БСП в 43-ото НСЗоя Василева, поетесаКатя Николова, председател на Обединението на жените социалистки в БСП  ", "date": "2019.03.20", "title": "Рождениците на 20 март"}
{"url": "http://www.cross.bg/gerb-predsedatel-sekretar-1599529.html", "text": "/КРОСС/ Народното събрание трябва да избере председател, трима заместник-председатели и секретар на новия състав на Централната избирателна комисия. Останалите членове ще бъдат назначени от президента Румен Радев по предложение на партиите в парламента и двете коалиции, представени в Европейския парламент.Разпределението на квотите според ГЕРБ трябва да е следното - 7 за най-гоямата парламентарна група, 6 за БСП, по двама за „Обединени патриоти\", ДПС и един за ВОЛЯ. От ГЕРБ предлагат за председател на ЦИК да бъде Стефка Стоева и шестима души за членове.БСП \"За България\" номинираха също шестима. За заместник-председател предлагат Силва Дюкенджиева. „Обединени патриоти\" подкрепят доцент Таня Йосифова. ДПС предложиха Севинч Чолакова за секретар и Ерхан Чаушев за член. От партия „Воля\" номинират Кристина Цанкова-Стефанова.От извънпарламентарните партии Реформаторският блок също даде своята номинация в лицето на Ивайло Ивков. Катя Иванова е предложена от коалиция \"България без цензура\".Председателят на правната комисия Данаил Кирилов коментира, че дори депутатите от БСП да продължават със своя бойкот на парламента, народните представители от ГЕРБ ще гласуват за техните кандидати в ЦИК. ", "date": "2019.03.20", "title": "Избират председател, заместник-председатели и секретар на ЦИК "}
{"url": "http://www.cross.bg/chasa-provede-sofiyaot-1599517.html", "text": "/КРОСС/ София.От 8.00 часа в централата на ГЕРБ партията ще проведе среща със СДС***София.От 9.00 часа започва редовното заседание на Народното събрание***София.От 10.00 часа ще започне седмичното заседание на Министерския съвет.***София.В 17.00 часа пред Паметника на войнишкия лъв - част от Мемориала на Първи и Шести пехотен полк, в градината при Националния дворец на културата министър Красимир Каракачанов ще открие фотоизложбата „15 години България в НАТО\".***София.От 9.00 часа в зала № 32 в Националния институт на правосъдието ще се проведе писменият изпит за първоначално назначаване на длъжност „прокурор\".***София.От 10.00 часа петчленен състав на Комисията за защита от дискриминация ще проведе заседание по преписка, образувана по жалба на лишен от свобода австралийски гражданин, изтърпяващ наказанието в наш затвор.***София.В 10.30 часа в зала „Изток\" заместник-председателят на Народното събрание Явор Нотев ще разговаря с делегацията на Комисията по европейска интеграция на Народната скупщина на Сърбия. В 11.30 часа гостите ще се срещнат и с народните представители от Групата за приятелство България - Сърбия.***София.От 10.30 в сградата на Направление архитектура и градоустройство главният архитект на София арх. Здравко Здравков ще обяви победителите в конкурса за изготвяне на инвестиционен проект за нова детска градина в кв. „Горна баня\". На събитието ще присъстват зам.-кметът по образование и култура доц. д-р Тодор Чобанов и кметът на район „Овча купел\" Христина Семерджиева.***София.От 10.30 часа в Централна поща (ул. „Гурко\" № 6) главният изпълнителен директор на „Български пощи\" ЕАД Деян Дънешки ще пусне в употреба издание на тема: „140 години от рождението на Алберт Айнщайн\" - една пощенска марка и специален пощенски печат.***София.От 11.00 часа БСП ще внесе жалба в Конституционния съд във връзка с ограничаване на правото на свобода на словото.***София.От 11.00 часа посланичката на Куба у нас Н. Пр. Каридад Ямира Куето Милиан ще даде пресконференция в Клуб „Журналист\" на СБЖ.***София.В 11.30 часа в Северното фоайе на Народното събрание ще бъде открита фотоизложба „От 19.00 часа в Клуб 1 ще се проведат годишните награди на Imoti.net, организирани от „Инвестор\".***Благоевград.От 10.00 часа в общината ще се проведе заключителна пресконференция за проекта \"Обновяване на многофамилни жилищни сгради\".***Благоевград.От 11.00 часа на пл. \"Христо Ботев\" 2 (пред сградата на Централна поща - Благоевград) ще се състои официална церемония за откриване на обновените жилищни сгради по проекта.***Благоевград.От 16.00 часа в зала 101 в административната сграда на общината ще се проведе лекция вИнформационната кампания „Акушерките близо до майките\".***Варна.От 14.00 часа в офиса на ГЕРБ (ул. „Георги Бенковски\" №1) Славчо Славов, председател на ПК „Наука и образование\" към ОбС ще приема  граждани.***Враца.От 10.00 часа в Заседателната зала на общината ще бъдат отворени оферти в процедура чрез публично състезание за възлагане на обществена поръчка с предмет: „Текущ ремонт на обекти от общинската инфраструктура на територията на община Враца\", открита с Решение № 791/19.02.2019 година, публикувана в Регистъра на обществените поръчки на 19.02.2019 година с уникален номер: 00814-2019-0007.***Златоград.От 15.00 часа в залата на Общинския съвет Областната дирекция на Държавен Фонд „Земеделие\" - Смолян ще проведе информационна среща сжители.***Златоград/с. Старцево.От 13.00 часа в малката зала на Народно читалище „Прогрес\" Областната дирекция на Държавен Фонд „Земеделие\" - Смолян ще проведеинформационна среща с жители.***Карлово.От 11.00 часа ще се състои церемония по полагане на първа копка на обект „Кръгово кръстовище при км 254+257 на път I-6 София - Бургас иподходи към два броя локални платна\".***Неделино. От 10.00 часа в Сесийна зала на общината Областната дирекция на Държавен Фонд „Земеделие\" - Смолян ще проведе информационна среща с жители.***Пазарджик.От 10.30 часа в кабинета на председателя на съда ще бъде представен Годишен отчетен доклад за работата на Окръжен съд-Пазарджик.***Пловдив.От 14.00 часа в „Парк и Спа Хотел Марково\" ще се проведе информационен семинар-дискусия, организиран от Българка Хотелиерска и Ресторантьорска Асоциация.***Рудозем.От 10.00 часа в Общинска служба по земеделие Областната дирекция на Държавен Фонд „Земеделие\" - Смолян ще проведе информационна среща с жители.***Рудозем./с. Елховец.От 11.30 часа в Кметството Областната дирекция на Държавен Фонд „Земеделие\" - Смолян ще проведе информационна среща с жители.***Рудозем./с. Чепинци.От 14.00 часа в Читалище „Нов живот - 1948\" Областната дирекция на Държавен Фонд „Земеделие\" - Смолян ще проведе информационна среща с жители.***Смолян.От 15.00 часа ще се проведе пресконференция във връзка с отчитане дейността на Окръжна прокуратура - Смолян през изминалата 2018 г.***Смолян./с. Елховец.От 17.00 часа в Информационния център Областната дирекция на Държавен Фонд „Земеделие\" - Смолян ще проведе информационна среща с жители.***Стара Загора.От 11.00 часа в пресклуба на БТА- Стара Загора ще се проведе пресконференция на ГЕРБ- Стара Загора.***Стара Загора.От 19.00 часа в Оперен театър ще се проведе премиерата на „Космическа приказка\" - Мюзикъл за деца.  ", "date": "2019.03.20", "title": "Предстоящи събития в страната на п0 март"}
{"url": "http://www.cross.bg/bryag-firmi-cherven-1599572.html", "text": "/КРОСС/ Кметът на Червен бряг Данаил Вълов и петима служители са задържани за 24 часа след днешната акция на специализираната прокуратура в града. Според прокуратурата е установено, че той е нарушил задълженията си като длъжностно лице и възложител на обществени поръчки по програмата „Топъл обяд\". Стойността на програмата е 229 хиляди лева.През април 2017 г. община Червен бряг обявява обществена поръчка за топъл обяд в града и Койнаре, в която са участвали три фирми. Вместо да сключи договор с фирмата, дала най-ниска цена, кметът е прекратил обществената поръчка, като според прокуратурата целта му е била да облагодетелства други две фирми. Бившият пиар на община Червен бряг, който е подал сигнала до прокуратурата преди 7 месеца, твърди, че има и още нарушения.Христо Гешов, бивш пиар на общината: Първото нарушение, че фирми, приближени до кмета, визирайки главната счетоводителка на семейната фирма на кмета и общински съветник, подкрепящ местната власт, винаги те печелят обществената поръчка за топъл обяд. Там има редица нарушения, част от които са храненето на мъртви души. Иначе казано - хора от селата, които са с издаден смъртен акт, те са били хранени в продължение на някакво време.Заместник-главният прокурор обяви, че кметът и петима служители са задържани за 24 часа.Иван Гешев, заместник-главен прокурор: Става дума за лобиране в полза на определени фирми, за да спечелят обществени поръчки. Каква е целта не е трудно да се сетите.  ", "date": "2019.03.20", "title": "Кметът на Червен бряг арестуван за 24 часа "}
{"url": "http://www.cross.bg/polykulbo-mart-gradysa-1599524.html", "text": "/КРОСС/ Астрономическата пролет ще настъпи на 20 март в 23:58 часа. Пролетта е един от четирите сезона в умерения пояс, заедно с лятото, есента и зимата. Астрономически тя започва с пролетното равноденствие, което е около 21 март в Северното полукълбо и около 23 септември - в Южното полукълбо. Пролетта завършва с лятното слънцестоене - около 21 юни в Северното полукълбо, както и около 21 декември - в Южното полукълбо. Пролетните месеци в Северното полукълбо са март, април и май, а в Южното - септември, октомври и ноември.По света е възприета календарна система, основаваща се на т.нар. \"Григориански календар\". Според календара по определен начин се редуват обикновени години по 365 дни и високосни по 366 дни, в които допълнителният 29 февруари компенсира натрупаната разлика. Това е направено за удобство, но е и причината датата на пролетното равноденствие да е различна всяка година - варира между 20 март, 21 или 22 март за Северното полукълбо. Календарната дата зависи от това, колко години са минали от последната високосна.Периодът от началото на астрономическата пролет до началото на следващата астрономическа пролет е равен на една тропическа година и се равнява на 365, 24219 денонощия.В настъпването на пролетта обаче ще дойде и леко понижение на температурите. През деня те ще са между 13 и 18 градуса, по Черноморието около 13 градуса, за София - около 15. Ще бъде предимно облачно. Ще има и превалявания от дъжд в Западна и Централна България.В края на работната седмица валежите се очакват да спрат и да бъде предимно слънчево. Температурите слабо ще се повишат и ще бъдат между 15 и 19 градуса. Следващият уикенд ще е предимно слънчево, а температурите приятно топли между 15 и 20 градуса. Валежи не се очакват. ", "date": "2019.03.20", "title": " Настъпва астрономическата пролет"}
{"url": "http://www.cross.bg/zemyata-ea-nasa-1599518.html", "text": "/КРОСС/ Към Земята в момента лети астероидът #2019EA2, който на 22 март ще премине на разстояние 305 000 км от планетата ни.Това е с 80 000 км по-малко от отстоянието на Луната до нас.Съобщението е от официалния сайт на НАСА, където всеки може да види прогнозни преминавания на астероиди в близост до Земята.  Според направените изчисления приблизителният диаметър на астреоида е между 18 и 41 метра.Скоростта, с която се движи космическото тяло, е 5 метра в секунда Експерти успокояват, че орбитата на астероида по никакъв начин не застрашава Земята.Въпреки това #2019EA2 е внимателно наблюдаван, макар че размерите му не са внушителни. Той все пак е по-голям от астероида, който преди 6 години удари руския град Челябинск и причини сериозни материални щети.Следващата близка среща с #2019EA2 ще бъде чак след 112 години, когато през 2131г. той отново ще приближи планетата ни. ", "date": "2019.03.20", "title": "НАСА: Астероид ще премине близо до Земята"}
{"url": "http://www.cross.bg/lyudmil-muzha-zhena-1599525.html", "text": "/КРОСС/ Мъжът, който вчера закла жена си в Ботевград, беше намерен мъртъв в семейното жилище. Най-вероятно той се е самоубил.Новината за самобийството на 43-годишния Людмил Димитров бе потвърдена от Деян Николов, директор на Дирекция \"Сигурност и обществен ред\" към ботевградската полиция. Според разследващите най-вероятната причина за тежкото престъпление е ревност.Тялото на жената бе намерено вчера следобед на метри от шивашко ателие, в което е работела.Скандалът между жената и мъжа обаче най-вероятно е започнал още, докато тя е била на работа. Според очевидци убийството е станало пред едно от децата на семейството. Дъщеря им е в 7 клас, а момченцето им е още малко.Местните разказват, че двамата са разделени, но не знаели дали мъжът се е изнесъл от общия им дом.Приятел на мъжа разказа, че преди 15 дни двамата се разделили, защото Людмил хванал жена си Камелия с любовник. Преди 3 дни опитали да се съберат, но той разбрал, че връзката й продължава.Жената била много позитивна и никога не се оплаквала.Самоубилият се Людмил Димитров пък е с криминални регистрации за хулиганство и средна телесна повреда. Те обаче са от преди години.До момента на престъплението в полицията не е имало жалби за проблеми или агресия в семейството им. ", "date": "2019.03.20", "title": "Развръзка в Ботевград: Намериха мъртъв мъжа, убил жена си"}
{"url": "http://www.cross.bg/samolet-sveta-naii-dobriyat-1599519.html", "text": "/КРОСС/ Руският президент Владимир Путин смята, че руският самолет Су-57 е най-добрият военен самолет в света. Той заяви това на среща с победителите в конкурса \"Лидерите на Русия\", предаде ТАСС.\"Това е сега най-добрият самолет в света - по всички тактико-технически данни, по оръжията си. Никой не може да лети така, както нашият самолет\", отбеляза президентът.Су-57 е многофункционален изтребител от пето поколение.Първият му прототип направи първия си полет на 29 януари 2010 г., пилотиран от летеца-изпитател Сергей Богдан.В конструкцията му са използвани широко композитни материали.Самолетът може да извършва свръхзвуков полет без форсаж, слабо забележим е, има свръхманевреност и способност да извършва относително къси излитания и кацания.Въоръженията му се разполагат във вътрешни пространства и под крилата, отбелязва ТАСС. \n\t\t\t\t\t ", "date": "2019.03.20", "title": "Путин: Руският СУ-57 е най-добрият боен самолет в света (видео)"}
{"url": "http://www.cross.bg/predsedatelyat-obsuzhdat-gerb-1599526.html", "text": "/КРОСС/ ГЕРБ и СДС сядат на разговори за евроизборите. В Централата на управляващата партия  премиерът Борисов и председателят на СДС Румен Христов ще обсъждат възможните варианти за партньорство по време на европейските избори. Преди дни председателят на ЕНП Жозеф Дол призова двете партии членки на европейската десница да се явят заедно на евровота. ", "date": "2019.03.20", "title": "ГЕРБ и СДС обсъждат общо явяване на изборите"}
{"url": "http://www.cross.bg/pishe-gerb-tzanev-1599520.html", "text": "/КРОСС/ Заради петрола горивата най-скъпи от 3 месеца, пише . Дизелът стигна 2,34, а бензинът се продава за 2,14, уточнява всекидневникът и извежда като основна причина за поскъването котировките на петрола, които са почти 68 долара за барел.Вестникът публикува интервю с юриста Цветан Цанев, чието име нашумя след разкритията, че средства на държавната петролна компания на Венецуела са били държани в открита от него сметка в българска банка. От интервюто става ясно, че Цанев се намира в Швейцария. \"Случаят се политизира, но чисто професионално погледнато, няма поводи за скандал\", казва Цанев, според който действията му са били напълно законни.Хаосът с пенсиите спрян от премиера Борисов, пише на първата се страница , според който министър-председателят е наредил \"да няма ощетени българи\" от промяната на формулата за изчисление на пенсиите. \"Спасител, Султан и Балканджи Ганьо\" е озаглавен саркастичен фейлетон по темата на последната страница на .  \"Той непрекъснато спасява народа от видими и невидими заплахи, често пъти ние нищо не разбираме, защото злото е пресечено из корен\", пише авторът и допълва - \"лоши везири и чиновници на Добрия султан объркаха формулата за пенсиите\". \"Гръмна пенсионната реформа на ГЕРБ\", е интерпретацията на , като според вестника на БСП две правителства на Борисов ощетяват бъдещи пенсионери, а над 31 процента от пенсиониралите се от началото на тази година ще бъдат с по-малка пенсия.Цветан Цветанов се оказа собственик на нов свръхлуксозен апартамент, пише \"Сега\" на първата си страница. Според вестника, зам.-председателят на ГЕРБ е замесен в поредната въртележка от сделки с имоти при съмнително ниски цени, които \"могат да говорят за избягване на данъци\". Скандали с апартаменти бележат кариерата на зам.-шефа на ГЕРБ, припомнят от вестника.\"Потокът на мълчанието\" е озаглавена неподписана позиция на , провокирана от факта, че строежът на газопровода „Турски поток\" е достигнал бреговете на Турция, а \"Газпром\" официално е уведомила българските власти, че от 2020 година спира транзита на газ през нашата страна за южната ни съседка. \"Откъде ще минава продължението на \"Турски поток\" и дали ще пресече територията на България все още официално не е обявено от Москва. Това мълчание вече граничи с абсурда\", пише вестникът.\"Таксиджии на война с руските копърки\", пише  за \"граждански арести\", които таксиметрови шофьори осъществяват спрямо техни \"нелегални\" колеги, използващи руското приложение за превоз \"Максим\". Сплашването в глухи улици е отговорът на водачите от столични компании срещу т.нар. \"руски Юбер\" пише журналист от изданието, който сам успял да регистрира в \"Максим\" - цитирам \"24-годишна трошка\", с която да превозва пътници. ", "date": "2019.03.20", "title": "Преглед на вестниците "}
{"url": "http://www.cross.bg/nikita-pavlin-sega-1599513.html", "text": "/КРОСС/ Св. Никита бил славянин от гр. Ремесиана (някои предполагат, че това е в гр. Пирот, където по-късно заемал епископска катедра).Никита получил обширно образование, за което свидетелства неговият приятел св. Павлин Нолански, като го нарича \"най-учен епископ, който дошъл от Дакия и справедливо представял предмет за учудване на римляните\". Той проповядвал Евангелието между славяните в Нишко-Пиротската област. Каква промяна направил св. Никита всред славяните, най-ярко се вижда от поемата, която св. епископ Павлин написал за него.\"Каква промяна! - пише св. Павлин. - И колко е радостна тя! Непроходимите и кървави дотогава планини, които криеха разбойници, сега станаха жилище на монаси - труженици на Христовия мир. Където имаше зверски нрави, сега живеят люде, кротки като ангели. В пещерата, където се е криел разбойник, сега се подвизава праведник\".За по-нататъшната дейност на св. Никита не са запазени точни данни. Няма сведения и за неговата смърт, която - по предположение - се отнася към 420 година.  ", "date": "2019.03.20", "title": "Св. Никита изп., архиеп. Аполониадски"}
{"url": "http://www.cross.bg/frantziya-stava-suedinenite-1599514.html", "text": "/КРОСС/ 1413 г. - Хенри V става крал на Англия.1792 г. - Законодателното събрание на Франция официално одобрява използването на гилотината за екзекутиране.1808 г. - Александър I присъединява с декрет Финландия към Русия като Велико княжество.1815 г. - След като избягва от остров Елба, Наполеон влиза в Париж с армия от 140 000 души и 200 000 доброволци, което поставя началото на управлението му, наречено „Стоте дни\".1848 г. - Лудвиг I се отказва от трона на Бавария.1852 г. - Публикуван е романът Чичо Томовата колиба, на американската писателка Хариет Бичър Стоу, който съществено повлиява на отношението към афроамериканците и робството в САЩ.1854 г. - В САЩ е основана Републиканската партия.1861 г. - Земетресение изцяло унищожава град Мендоса в западна Аржентина.1890 г. - Ото фон Бисмарк престава да е канцлер на Германия.1914 г. - В САЩ, Кънектикът, за пръв път се провежда международен шампионат по фигурно пързаляне.1916 г. - Албърт Айнщайн публикува своята Теория на относителността.1924 г. - Христо Ясенов е интерниран в днешен Благоевград.1930 г. - В Хага е подписано споразумение за вдигане на секвестъра върху българските имоти в Румъния.1949 г. - Германската марка става законна парична единица на Западна Германия.1951 г. - В Народна република България са отменени купоните за промишлени стоки и се преминава към свободна търговия с тях.1952 г. - Сенатът на САЩ подписва мирен договор с Япония.1956 г. - Тунис придобива независимост от Франция.1969 г. - В Гибралтар Джон Ленън и Йоко Оно сключват брак.1986 г. - Жак Ширак става министър-председател на Франция.1987 г. - САЩ одобряват използването на препарата AZT, доказал възможността да забавя развитието на СПИН.1995 г. - Сектата Аум Шанрикьо организира атентат със зарин в токийското метро, загиват 12 души, повече от 5 хиляди са с натравяне.1998 г. - В Москва българският вицепремиер Евгений Бакърджиев и шефът на Газпром Рем Вяхирев се споразумяват да извадят посредниците от газовите доставки.2003 г. - Война в Ирак (2003): В ранните часове на деня, Съединените щати и три други страни започват военни действия в Ирак.2011 г. - Война в Либия (2011): Съединените щати, Франция, Канада и Великобритания започват военни действия в Либия.2015 г. - Пълно слънчево затъмнение над Европа ", "date": "2019.03.20", "title": "20 март в историята"}
{"url": "http://www.cross.bg/tema-zhivo-sofiya-1599515.html", "text": "/КРОСС/ Тема: Пенсионната формула и размерът на пенсиите. Колко ще получат в крайна сметка пенсионерите?Тема: Защо кметът на София отказа да приеме ремонта на градината до Софийския университет?Тема: Предизборен пъзел - коментар на Румен ПетковТема: Пролетта и сърцето - за какво да внимаваме? Рецептата на д-р Сотир МарчевТема: Във влака от Перник до София - едно пътуване с писателката Здравка ЕвтимоваТема: Обрат в Министерския съвет - колко ще получават новите пенсионери? Гостува бившият социален министър Ивайло Калфин.Тема: Разтърваване с юмруци след агресията между ученички - каква е версията на възпитателя?Тема: Скандал в столично училище - спиран ли е достъпът на родители до информация за децата им? Тема: Серия нагли кражби от магазини в столичен подлез. На живо - как ще бъдат защитени търговците?Тема: На косъм от трагедия - ефрейторът Никола Върбанов за бързата реакция, спасила от удавяне 10-годишно дете край карловски водопад.Тема: Голям астероид наближава Земята - за какво ни предупреждават от НАСА?Тема: Поредна жертва на домашно насилие - на живо  от БотевградТема: Как ще бъдат изчислявани пенсиите, за да не бъдат ощетени хората, след срещата при премиера - говори социалният министър Бисер Петков и председателят на Надзорния съвет на НОИ Ася БоневаТема: Некачествен ремонт - на живо - защо кметът на София върна ермонта на градинкаТема: „Като две капки вода\" ", "date": "2019.03.20", "title": "Теми и гости в сутрешните блокове на телевизиите"}
{"url": "http://www.cross.bg/slyshaiite-surtzeto-si-1599512.html", "text": "/КРОСС/ Слушайте сърцето си, дори и да ви се струва, че то говори ужасни глупости.Глен Клоуз  ", "date": "2019.03.20", "title": "Слушайте сърцето си"}
{"url": "http://www.cross.bg/graf-ignatiev-fandukova-1599538.html", "text": "/КРОСС/ След постъпилите през изминалата седмица сигнали от граждани за изкоренени дървета по столичната Граф Игнатиев и опитите от страна на работници да ги засадят отново, председателят на ПП МИР Симеон Славчев и колегата му в Столичен общински съвет Иван Велков внесоха питане до кмета Фандъкова. След направен оглед на място е установено, че „част от тези дърветата са поставени обратно не в почвата, а върху бетон, камъни, пясък и найлони, което очевидно няма да позволи и гарантира тяхната жизненост „ се казва в писмото на общинските съветници от „Политическа група 5\". На база направените проверки и „във връзка с поредният неадекватен, некоординиран или неконтролиран процес по изпълнението на проекта\" Славчев и Велков искат незабавни отговори  на следните въпроси:Давала ли е Столична община разрешение и съгласие на изпълнителя на ремонта на ул. Граф Игнатиев да бъдат изкоренявани въпросните дърветата от улицата преди или по време на стоително-монтажните дейности?Колко дървета на ул. Граф Игнатиев са били или се планират да бъдат ,,временно премахнати\" по такъв способ и какво е съответствието с предварително одобрения проект и график в тази подзона и фаза на проекта?Какво е текущото сравнение на състоянието на дървесната растителност на ул. Граф Игнатиев преди и по време на ремонтните дейности и кой и как ще понесе отговорността при установяване на нарушения и отклонения от предвидените и одобрени дейности по ремонта свъразни с изкореняването и очевидното унищожаването на въпросните дървета?Отговор на питането Фандъкова трябва да даде на следващо заседание на Столичен общински съвет.", "date": "2019.03.20", "title": "Славчев и Велков питат Фандъкова за изкоренените дървета по Графа"}
{"url": "http://www.cross.bg/sistemata-samoletite-boing-1599527.html", "text": "/КРОСС/ Американските власти наредиха да бъде преразгледан лицензът, който позволява на самолетите \"Боинг 737 Макс\" да летят. Двете катастрофи с машини от този тип в рамките на 5 месеца станаха причина за временното им спиране от полети. Данните от черните кутии показват явни прилики между двата инцидента, при които загинаха всички пътници на борда.„Смятам, че дизайнът на системата за автоматично коригиране на ъгъла на атака не е задоволителен, защото разчита само на един сензор. В случай на проблем с него системата спира да работи, а така става трудно за пилота да реагира. Пилотът е трябвало да бъде информиран от „Боинг\", че в подобен случай трябва да предприема някаква маневра, но по всяка вероятност не е бил уведомен какво да направи. Може да е имало проблем с обучението на пилота или с поддръжката на системата\", каза Жан-Пол Торадек, бивш шеф на френската агенция за авиационна сигурност. ", "date": "2019.03.20", "title": "Преразглеждат лиценза на самолетите \"Боинг 737 Макс\""}
