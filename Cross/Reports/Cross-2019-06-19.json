{"url": "http://www.cross.bg/gerb-stoiinev-politikata-1607211.html", "text": "/КРОСС/ „В момента ГЕРБ и ДПС узаконяват корупцията в политиката в България.  Единствено БСП се противопоставя.\" Това заяви зам.-председателят на ПГ на „БСП за България\" Драгомир Стойнев пред БТВ. Той изрази притеснението си от поредната координираната акция на ГЕРБ и ДПС. \"Тук вече демокрацията е под заплаха. Бих казал, че политиката е за продан, тя може да се приватизира. Всеки едни бизнесмен може да си купи политическа сила, тя да влезе в парламента и да гласува съответния закон , който да е в полза на съответния олигарх или бизнесмен, а не да е в полза на българските граждани\", изрази мнение Стойнев, като допълни, че това е отдръпване от европейските ценности и е изключително опасно. „Проблемно е, че няма диалог.Случва се преди местните избори и ясно показва, че тази цялостна атака е насочена срещу БСП\", каза народният представител. Той коментира поканите на левицата за разговори с останалите партии: „Ние поканихме всички политически сили. ГЕРБ отказаха среща с нас. Когато от ДПС им подсвирнаха, веднага отидоха при тях. С ДПС се договориха  да предложат юридическите и физически лица да нямат лимит на финансиране към политическите сили. И оттук нататък двете партии ще бъдат основните партии през следващите години. Другите партии ще изчезнат.\" Драгомир Стойнев добави, че това е координация, която застрашава демокрацията. Той заяви, че управляващите  не са предложили алтернативен метод на финансиране и това е заплаха за съществуването на партиите.„1 лв на глас води до корупционни практики в политиката и то официализирани. Когато дойде един олигарх и изсипе милиони, разбира се, че трябва да гласуват закон, който да го удовлетворява него, а не гражданите\", заяви Драгомир Стойнев. Той отправи молба към гражданското общество да се активизира, за да отхвърли това намерение. „Вижте само колко се бърза. Утре ще бъде гласувано в бюджетна комисия, така че до първи юли да бъдат намалени субсидиите, точно преди изборите\", коментира  Стойнев. Той допусна , че добрите резултати на „БСП за България\" на Европейските избори са причина за искането за драстично намаляване на субсидиите.  „В 60 общини сме първа политическа сила, в още 30 сме пред ГЕРБ. В 12 областни града разликата ни с управляващите е 1000 гласа. Може би липсата на Цветанов принуждава ГЕРБ да приемат толкова брутални и мутренски методи, за да се прекърши опозицията. Ние ще направим всичко възможно  да спрем този устрем на управляващите\", заяви народният представител.Стойнев коментира и ситуацията в БСП: \" В момента в левицата тече реформа, която бе изцяло подкрепена от Конгреса в неделя със ставането на крака и ръкоплясканията за Корнелия Нинова. Реформата е- всеки да  може да бъде народен представител максимум 3 мандата, лидерът на партията да  се избира пряко, а не от ограничен кръг от хора , както и да  има по-голяма независимост на структурите по места. Има хора, които са против тази реформа, нямат нужда от нея. Но тя ще модернизира партията.\"  ", "date": "2019.06.19", "title": "Драгомир Стойнев : ГЕРБ и ДПС узаконяват корупцията в политиката"}
{"url": "http://www.cross.bg/biznes-vsichki-rabotata-1607210.html", "text": "/КРОСС/ БАБТО като сдружение, защитаващо интересите на българския легален малък и среден бизнес, подкрепя всички законодателни инициативи и активности, които работят за развитието на целия телекомуникационен пазар. Наш приоритет е инициирането на адекватни промени в законодателството, които отговарят на променената технологична среда и насочени срещу възможностите, позволяващи процъфтяването на пиратски модели.Въпреки декларираните добри намерения за борба с пиратството от страна на държавата, не можем да приемем за правилен начина на извършване на акцията от ГДБОП на 13.06.2019 г.Липсва информация в публичното пространство дали в конкретния случай са установени нарушения по реда на Закона за авторското право и сродните му права (ЗАПСП) и дали са спазени всички процедури за налагане на санкции на нарушителите.Но дори и това да е факт, необяснимо е защо служители на силови ведомства изземват техника за доставка на интернет, както и техника за разпространение на телевизионни програми, за които тези оператори имат надлежно сключени договори и не са свързани с предмета на предполагаемо закононарушение.Смятаме за напълно недопустимо да бъде прекратена работата на регионални телевизионни медии, както и да бъде възпрепятствана работата на техните журналистически екипи.Нарушени са фундаментални човешки права, защитавани от чл.10 на ЕКЗПЧОС и последователната практика на Европейския съд в Страсбург, а именно получаването и разпространяването на информация.Така зад декларираните добри намерения, прозира форма на репресия върху малкия и средния бизнес в страната.Исторически, именно легалният малък и среден бизнес се е доказал като гарант за устойчивото развитие на пазара, за запазването на конкурентоспособността и качеството на телевизионното съдържание.Затова опитите за заглушаване на неговия глас в дългосрочен план ще доведе до изкривяване на пазара и до повишаването на цените за услугата за крайния потребител.  ", "date": "2019.06.19", "title": "БАБТО: Подкрепяме борбата с пиратството, но не и репресията върху малкия и средния бизнес в страната "}
{"url": "http://www.cross.bg/koreya-yuzhna-severna-1607191.html", "text": "/КРОСС/ Южна Корея планира да изпрати 50 000 тона ориз на Северна Корея чрез ООН, предадоха АП и ТААС.Южнокорейското министерство заяви, че оризът ще бъде доставен в КНДР по линия на Световната програма за прехраната, която ще следи за справедливото разпределение на хуманитарната помощ. Това е вторият помощен пакет, обявен от Южна Корея през последния месец в подкрепа на страдащия от недостиг на храна неин северен съсед. Сеул тогава заяви, че ще прецени дали да изпрати още хранителна помощ, след като направи преглед на резултата от сегашната подкрепа.Световната програма за прехраната призова да бъде оказана спешна помощ на Северна Корея, където според нея милиони хора могат да бъдат заплашени от сериозен недостиг на продукти заради лоша реколта. По нейна оценка КНДР се нуждае от поне 300 000 тона храни.Агенцията на ООН заяви, че помощта на Сеул от 50 000 тона ориз и 4,5 млн. долара за справяне с хранителния недостиг е най-голямото дарение от Южна за Северна Корея от 2008 г. и ще позволи да бъде оказана подкрепа на между 1,5 и 2 милиона деца, бременни жени и кърмещи майки. ", "date": "2019.06.19", "title": "Южна Корея праща 50 000 тона ориз на Северна Корея "}
{"url": "http://www.cross.bg/isys-zhenite-madona-1607202.html", "text": "/КРОСС/ Вчера бе излъчено интервюто на поп кралицата Мадона пред Андрю Дентън, в което тя говори за новия си албум Madame X, но повдигна много други въпроси. Певицата дори заяви, че би желала да се срещне с папата, за да дискутират теми, свързани с правата на жените, абортите и какво ли мисли Исус за това.Мадона никога не е била любимка на църквата, особено след излъчването на клипа на \"Like A Prayer\", където Исус е чернокож и публично се изгарят кръстове. Но тя е сигурна, че настоящият папа Франциск би се срещнал с нея, тъй като е по-широкоскроен.Ако има шанса да разговаря с главата на Римокатолическата църква, Мадона би му казала:\"Нека да поговорим за гледната точка на Исус за жените. Нека да поговорим за това. Какво мислите, че той е мислел за жените? И мислите ли, че Исус би се съгласил, че една жена трябва да решава какво да прави със собственото си тяло?\" ", "date": "2019.06.19", "title": " Мадона желае да дискутира правата на жените с папата "}
{"url": "http://www.cross.bg/razvitie-investitzii-banka-1607207.html", "text": "/КРОСС/ „В процеса на подготовка на новата оперативна програма за развитие на регионите, както и в хода на дефиниране на модела и подхода на териториално инвестиране, Министерството на регионалното развитие и благоустройството ще си сътрудничи с Международната банка за възстановяване и развитие. Ключов момент в тези процеси е структурирането на интегриран териториален подход за инвестиции в градското и в регионалното развитие, който изисква координация и засилено сътрудничество между управляващите органи на всички оперативни програми, секторните министерства, местните власти, неправителствения сектор и бизнеса.\"Това каза заместник-министърът на регионалното развитие и благоустройството и ръководител на УО на ОПРР Деница Николова по време на проведеното днес първо заседание на Управителния комитет по сключеното Споразумение за консултантски услуги в подкрепа на подготовката за следващия програмен период между МРРБ и МБВР.Комитетът има за цел да следи и координира изпълнението на съвместните дейности, като в него участват представители на всички управляващи органи на оперативни програми, на Министерския съвет и на Банката.„В обхвата на Споразумението ще координираме ролята на Световна банка в подаването на допълнителни детайли, свързани с това по какъв начин можем да направим териториалните инвестиции ефективни като обединим усилията на всички управляващи органи и съответно други програми, свързани с бъдещия програмен период и възможностите за инвестиции в него\", каза още Деница Николова. Тя обясни, че очакванията са със Световна банка да се работи по самата технология на изпълнение на интегрираните териториални инвестиции.Банката ще ни подкрепи и за оформянето на Стратегията на бъдещата оперативна програма за развитие на регионите, стана ясно още на днешното заседание.Чрез подхода за интегрирани мерки между оперативните програми в периода 2021-2027 г. ще се натрупа капацитет на регионално ниво за избор на инвестиции, за да може в края на следващия програмен период да има степен на подготвеност за  децентрализирано управление на средства и проекти, съобразени с нуждите на територията.На днешното първо заседание на Комитета бяха представени и дискутирани новите моменти в подготовката на бъдещата оперативна програма за развитие на регионите, включително предвиденото разширяване на функциите на регионалните съвети за развитие, както и възможностите за промяна на тяхната структура, която да дава възможност изборът на инвестиции със средства от програмите да се осъществява на регионално ниво съобразено със спецификите на територията и възможностите за развитие.  ", "date": "2019.06.19", "title": "МРРБ и Международната банка за възстановяване и развитие ще си сътрудничат"}
{"url": "http://www.cross.bg/krustovishte-vhoda-gabrovo-1607208.html", "text": "/КРОСС/ Утре - 20 юни, стартира реконструкцията и изграждането на кръгово кръстовище на път I-5 на входа на Габрово, идвайки от Велико Търново. То ще замени съществуващото четириклонно кръстовище на улица „Орловска\", която съвпада с първокласния път I-5 в град Габрово и улиците „Търновско шосе\", „Лазурна\" и бул. „Бойката\". С построяването му ще се улесни трафикът на входа на областния град и ще се повиши безопасността на движение в района. Строително-монтажните работи ще бъдат изпълнени от „Пътстрой-Габрово\" АД. Стойността на договора е 1 683 441.35 лв. с ДДС. Надзорът е възложен на „АЙ ТИ ЕМ ПРОДЖЕКТ ООД. Стойността на техния договор е 9384 лв. с ДДС. Срокът за изпълнение на строителството е 130 дни, а средствата са осигурени от бюджета на Агенция „Пътна инфраструктура\". Проектът предвижда полагане на нова асфалтова настилка, предпазни ограждения и пътна маркировка. Ще се възстанови отводняването на платното. Ще бъдат обновени тротоарите, бордюрите и прилежащите зелени площи. Кръговото кръстовище ще бъде с ново енергоефективно осветление. Строителните работи ще се изпълняват без спиране на движението или пренасочването на трафика по обходни маршрути. Необходимо е шофьорите да карат внимателно и да спазват стриктно пътната сигнализация.  ", "date": "2019.06.19", "title": "Започва изграждането на кръгово на входа на Габрово"}
{"url": "http://www.cross.bg/zadulzheniya-prosrochenite-durzhavno-1607203.html", "text": "/КРОСС/ За периода 31.03.2018 г. - 31.03.2019 г. просрочените задължения на лечебните заведения за болнична помощ с над 50 на сто държавно участие в капитала са намалели с 30 224 000 лв. За една година понижението на просрочените задължения за всички болници с държавно и общинско участие в капитала е 19%, като най-голямо е намалението -29 % за болниците със 100% държавно участие в капитала.До 31 март 2018 г. те са били 158 387 000 лв., а в същия период през 2019 г. просрочените задължения вече са 128 163 000 лв.Намаляването на просрочените задължения е резултат от спазването на единния Стандарт за финансово управление на държавните лечебни заведения - търговски дружества, който екипът на Министерството на здравеопазването въведе през миналата година. ", "date": "2019.06.19", "title": "С над 30 млн. лв. са намалели просрочените задължения на болниците"}
{"url": "http://www.cross.bg/dvizhenieto-putishtata-bezopasnostta-1607201.html", "text": "/КРОСС/ Правителството прие решение, с което 29 юни се обявява за ден на безопасността на движението по пътищата. Този акт е насочен към популяризирането на темата чрез провеждане на различни мероприятия, информационни и образователни кампании. Това съобщиха от правителствената информационна служба.С решение на Министерски съвет, 2019 година бе определена за година на активна работа по опазване живота и здравето на участниците в движението под мотото \"Пази семейството си на пътя\".В продължение на тази практика, обявяването на 29 юни за ден на безопасността на движението по пътищата ще създаде възможност за ежегодно отчитане на постигнатите резултати, за споделяне на опита на различните ведомства и организации, работещи в тази област, както и за вземане на нови решения за предприемане на превантивни мерки, насочени към безопасност на транспортните системи. ", "date": "2019.06.19", "title": "Кабинетът обяви 29 юни за ден на безопасността на движението по пътищата"}
{"url": "http://www.cross.bg/namalyavane-hlyab-goranov-1607204.html", "text": "/КРОСС/ Хлябът няма да поевтинее, ако се намали ДДС, категоричен е министърът на финансите Владислав Горанов.Сегашната данъчна система е достигнала един баланс на съотношение, който хората възприемат, и се е получило относително добре, отбеляза финансовият министър по време на заседание на Националния съвет за тристранно сътрудничество, което разглежда предложението на БСП за намаляване на ДДС на хляба и лекарствата. БСП и ДПС предлагат 5% ДДС за основни хранителни стоки - хляб, мляко, месо и яйца и 9% за лекарствата. ДПС на свой ред предложи не само намаляване на ДДС на хляба, а и на всички хранителни стоки, което щяло да доведе до по-голяма конкурентоспособност на сектора.Както може да се очаква управляващите са твърдо против.Идете в Гърция и вижте какво стана там след намаляване на ДДС - нищо не стана, цените се запазиха, заяви днес Горанов, цитиран от \"Фокус\". Той изрази готовност да води дебати \"с всеки представител на бизнеса или партиите за преструктурирането на данъчната система\".Но ако намалим с 1 лв. цената на хляб, който струва 10 лв., ние ще направим услуга повече на по-богатите хора, отколкото на тези, които си купуват хляб за 1 лв. и цената му ще им се намали с няколко стотинки. По-добре е да насочим усилия към действително нуждаещите се. През данъци никой не си е оправил икономиката, изтъкна Горанов.По-рано днес на среща между групите на ГЕРБ и ДПС е било предложено (от ДПС) да се освободят от ДДС книгите и учебниците.От бизнеса заявиха, че биха подкрепили общо намаляване на ставките ДДС, но едва след влизането на България в еврозоната. ", "date": "2019.06.19", "title": "Хлябът няма да поевтинее и с намален ДДС"}
{"url": "http://www.cross.bg/kafe-danuk-gurtziya-1607172.html", "text": "/КРОСС/ Това високо данъчно облагане засилва контрабандата на кафе и намалява шансовете за инвестиции. Това коментира Марио Черути, председател на Европейската федерация по кафе (ECF), като описа последствията от данъчното облагане на кафето в Гърция, съобщи в. „Катимерини\".Кафето в тази страна не само е обременено с данък добавена стойност, но също така и със специален данък върху потреблението от януари 2017 г. Говорейки пред репортерите в контекста на годишното общо събрание на ECF, което се проведе в Атина, Черути отбеляза, че когато специален данък върху потреблението беше наложен на кафето в Италия, ДДС беше премахнат. Той продължи да твърди, че плаващ данък, основан на пазарния курс на кафе, би бил по-справедлив.Само четири други страни от Европейския съюз имат специален данък върху консумацията на кафе, а именно Белгия, Хърватия, Дания и Германия. В Белгия обаче данъкът върху потреблението е особено нисък и ДДС е 6%, докато в Германия ДДС е 7%, срещу 24% доскоро в Гърция, където сега той е паднал до 13%.Ръководителят на федерацията по кафе спомена също закъсненията при специални данъчни облекчения в случаите, когато кафето е било реекспортирано от Гърция в други страни.", "date": "2019.06.19", "title": "Данъчното облагане на кафето в Гърция увеличава контрабандата "}
{"url": "http://www.cross.bg/evtanaziya-bolni-parlament-1607173.html", "text": "/КРОСС/ Доброволната евтаназия в австралийски щат бе узаконена след повече от 20 години, след като в Австралия беше отменен първият в света закон за т. нар. \"безболезнено умъртвяване на неизлечимо болни\", предаде АП.Процедурата за асистирано самоубийство в щата Виктория ще отнема най-малко 10 дни и ще се извършва след консултации с лекар. Министърът на здравеопазването Джени Микакос очаква през първата година на евтаназия да се подлага един пациент месечно.През 1995 г. Северната територия, рядко населен австралийски регион, стана първата юрисдикция в света, узаконила самоубийството с лекарска помощ за нелечимо болни пациенти. През 1997 г. обаче австралийският парламент отмени регионалния закон, след като беше помогнато на четирима души да умрат, припомня АП. Австралийският парламент обаче не разполага със същите правомощия, за да отменя закони на щати като Виктория. ", "date": "2019.06.19", "title": "Австралийски щат узакони доброволната евтаназия "}
{"url": "http://www.cross.bg/sanofi-google-zdraveopazvaneto-1607206.html", "text": "/КРОСС/Sanofi и Google ще създадат виртуална иновативна лаборатория -  Innovation Lab, с амбицията радикално да трансформират начина на предоставяне на лекарства и здравни услуги, използвайки силата на новите технологии и данни.„Ние сме на прага на нова епоха, в която, партнирайки си с иновативни технологични и аналитични компании ще имаме възможността да трансформираме изцяло здравеопазването\", коментира Амийт Натвани, Главен дигитален и медицински директор и вицепрезидент на Sanofi. „Чрез комбинацията от научните открития на Sanofi в сферата на биотехнологиите с лидерските познания на Google, от изчислителните облаци до най-съвременния изкуствен интелект, ние се стремим да дадем на хората по-голям контрол върху тяхното здраве и да ускори откриването на нови терапии\". „Фармацевтичните компании търсят цифрови иновации, за да подпомогнат създаването на достъпни решения за здравеопазването. Очакваме с нетърпение да си сътрудничим със Sanofi, за да подпомогнем ускоряването на цикъла на иновациите в здравеопазването за населението по целия свят.\" каза Томас Куриан, главен изпълнителен директор на Google Cloud.Sanofi и Google ще анализират масиви с данни, за да разберат по-добре ключовите заболявания и да извлекат информация за пациентите. Това ще даде възможност на Sanofi да проучи и разработи по-персонализирани подходи към лечението и да определи начините за подобряване на здравните резултати. Компаниите ще използват технологиите, за да анализират реалните бази с данни на Sanofi за по-доброто разбиране на това какви лечения работят за пациентите. Целта е да се подобри предлагането на индивидуални подходи за лечение, като по този начин се оптимизира грижата за пациентите и се намалят разходите за здравеопазване.Sanofi и Google също планират да прилагат изкуствен интелект (AI) в различни набори от данни за по-добро прогнозиране на продажбите, маркетинга и дистрибуционната мрежа. Използването на AI ще вземе под внимание информация в реално време, както и географски, логистични и производствени ограничения, за да помогне за точността в тези процеси.Освен това, Sanofi IT ще модернизира инфраструктурата си чрез мигриране на някои съществуващи бизнес приложения към Google Cloud Platform (GCP). Като използва автоматизацията, мащаба и гъвкавостта, заедно с увеличаването на възможностите за анализ на данни , Sanofi ще ускори и опрости управлението на процесите в компанията, ще осигури лесен достъп до най-новите технологии и интегрирането им в бизнес плановете. Преходът към GCP ще максимизира оперативната ефективност на разходите и ще подкрепи бизнес целите, включително лабораторията за иновации.  ", "date": "2019.06.19", "title": "Sanofi и Google с новa виртуална лаборатория Innovation Lab в областта на здравеопазването"}
{"url": "http://www.cross.bg/trump-pompeo-sreshtata-1607205.html", "text": "/КРОСС/ Две организации с нестопанска цел \"Демокрация напред\" и „Американски надзор\", контролиращи дейността на американската администрация, заведоха дело срещу държавния секретар Майк Помпео поради факта, че той не е попречил на американския лидер Доналд Тръмп да изземе записки от срещата с руския президент Владимир Путин през 2017 година.Делото е заведено в Окръжния съд на окръг Колумбия срещу Помпео, Държавния департамент, Националното управление на архивите и документациите и архива на САЩ. Както твърди сайтът Американ Овърсайт, „невръщането от Помпео и съхраняването му на документи нарушава федералния закон за отчетност, който изисква от неговия отдел да уведоми националния архив, когато доклади от среща бъдат иззети или унищожени, да върне тези документи и да предаде за инцидента на главния прокурор за вземане на принудителни мерки.\"Възможно е това да са единствените писмени доклади от срещата на двамата държавни глави, а записките на преводача не могат да бъдат изземани или унищожавани, само защото президентът Тръмп иска да ги скрие. На президентът Тръмп и държавният секретар Помпео това може да не хареса, но законът изисква преводите да бъдат върнати и съхранени \", казва Остин Евърс, изпълнителен директор на сайта.По-рано „Вашингтон Пост\" съобщи, цитирайки източници, че Тръмп е скрил от администрацията подробности от разговорите си с руския президент Владимир Путин, в резултат на което дори в засекретените файлове в САЩ не съдържат нито един подробен запис от петте разговора за последните две години. Според вестника става дума за срещата на Тръмп с Путин през 2017 г. в Хамбург, след което американският лидер взел бележките на преводача и го помолил да не обсъжда казаното с членовете на администрацията. ", "date": "2019.06.19", "title": "Майк Помпео отива на съд за укриване на записки от срещите Путин-Тръмп"}
{"url": "http://www.cross.bg/metul-hevi-grypi-1607174.html", "text": "/КРОСС/ Една от любимите групи на метъл феновете у нас - Manowar, взриви българската публика в неделя вечер в зала „Арена Армеец\" в София.Като част от The Final Battle World Tour бандата изпълни хитове от албумите си от последните над 30 години.Един от най-вълнуващите моменти от шоуто, който вече два дни се коментира в социалните мрежи, беше изпълнението на българския химн на вокалиста Ерик Адамс. Една от най-великите хеви метъл групи е създадена през далечната 1980 г. в град Обърн, Ню Йорк. Наричат ги „кралете на метъла\" и имат милиони фенове по целия свят с продадени около 9 млн. копия на своите албуми.Групата държи световния рекорд за най-дълъг хеви метъл концерт - 5 часа и 1 минута, състоял се не къде да е, а в Каварна през 2008 г.Известни са с борбата за „истински метъл\" и интереса си към скандинавската митология. Имат 13 студийни албума, няколко допълнителни, 17 сингъла, четири сборни, много клипове и DVD-та.", "date": "2019.06.19", "title": "Manowar очарова България с изпълнение на националния химн"}
{"url": "http://www.cross.bg/vruh-cherni-zaslon-1607178.html", "text": "/КРОСС/ Двуметрова дървена мечка подари на заслон Черни връх застрахователна компания. Тя ще символизира дългогодишната подкрепа на компанията Уника към българския планински туризъм. Скулптурата е дело на Васил Говедарски, който използва моторен трион при изработката на своите произведения от дърво.Мечката бе открита преди борени дни на най-високия връх на Витоша и вече посрещна стотици планинари и туристи, които се снимаха за спомен с новия обитател на заслона. Инициативата е част от партньорството между УНИКА България и сдружение „За Камен дел\", стопанисващо хижа Камен дел и заслон Черни връх.  ", "date": "2019.06.19", "title": "Двуметрова мечка посреща посетителите на Черни връх"}
{"url": "http://www.cross.bg/bankata-fibank-krediti-1607209.html", "text": "/КРОСС/На 19 юни 2019 г. в \"София Хотел Балкан\" се проведе редовно общо събрание на акционерите на Fibank (Първа инвестиционна банка).На събранието присъстваха г-н Неделчо Неделчев - Главен изпълнителен директор (CEO) на банката и изпълнителните дир ектори: г-н Светозар Попов, г-жа Севдалина Василева, г-н Чавдар Златев, и г-н Живко Тодоров - Главен финансов директор (CFO).Ръководството на Fibank представи пред присъстващите акционери доклад за дейността и финансовите резултати на банката за 2018 г. Активите на Fibank достигат 9.587 млрд. лв. в края на 2018 г., като нарастват с 666 млн. лв. или 7,46%. Основен принос за увеличението на активите през годината имат кредитите и авансите. Отпуснатите кредити от банката към фирмите се увеличават за изминалата година с 11%. През 2018 г. кредитите към малки и средни предприятия нарастват с 16,7%. Брутният портфейл от кредити на физически лица се увеличава с 12%. При ипотечни кредити ръстът е с 18,3% за изминалата година, а потребителското кредитиране бележи ръст от 19,9%. Същевременно банката остава една от най-предпочитаните от населението за спестяване. Възвръщаемостта на капитала (след данъци) е 19,24%.Нетната печалба за 2018 г. се увеличава с 85,9% като достига до 171.5 млн. лв. Акционерите на банката гласуваха тя да не бъде изплащана като дивидент, както и да не бъдат извършвани други отчисления от печалбата на банката с цел включването й в базовия собствен капитал от първи ред.", "date": "2019.06.19", "title": "Fibank проведе общо събрание на акционерите"}
{"url": "http://www.cross.bg/zapochna-shipka-pametnika-1607192.html", "text": "/КРОСС/ Започна реставрацията на бронзовия лъв на храм-паметника на връх Шипка. Скулптурата не е поддържана от десетилетия. Докато тече подготовката за традиионните тържества на върха на 24 август, започна изграждането на скеле. Това ще наложи ограничение на достъпа на посетители до експозицията в Паметника в дните 18, 19 и 20 юни. Реставраторите гарантират, че лъвът ще е в отлично състояние през следващите десетилетия. „През 2016 година започна мащабна дарителска инициатива, която имаше за цел да осигури средства за цялостна консервация и реставрация на най-емблематичната част от паметника - огромния бронзов лъв, който стои на северната стена на монумента\", заяви директорът на НПМ \"Шипка-Бузлуджа\" д-р Чавдар Ангелов.„От вчера започна подготовката за същинската реставрационна дейност, като в момента се изгражда скелето, което трябва да осигури достъп на реставраторите. Очакваме днес или утре тази работа да приключи. Поради тази причина вчера, днес и утре достъпът до входа е ограничен. Който желае, може да посети костницата, в която се влиза през южния вход на паметника\", каза още той.Консервационно-реставрационните дейности ще се извършат от ДЗЗД „Паметник Шипка 2019\", съгласно Договор между НПМ „Шипка-Бузлуджа\" и Изпълнителя, и ще продължат до 1 септември. Те ще включват цялостно почистване на бронзовата фигура, фугиране и обработка на носещата конструкция против корозия. Договорът е на стойност 111 000 лева.Снимки NOVA tv", "date": "2019.06.19", "title": "Започва ремонт на Паметника на Шипка "}
{"url": "http://www.cross.bg/godina-potreblenie-bilo-1607189.html", "text": "/КРОСС/ През 2018 година българите са били с най-слаби възможности за потребление на стоки и услуги в рамките на целия ЕС, като т.нар. \"Действително индивидуално потребление\" (AIC) в нашата страна е било едва 56% от средното за Съюза, докато в Люксембург е било с 132% от средноевропейското, показват последни данни на Евростат, оповестени в сряда.Трябва да се има предвид, че индикаторът AIC е измерител на материалното благосъстояние на домакинствата, като данните на Евростат се основават на преразгледания паритет на покупателната способност (PPS), както и на последните данни за БВП за глава от населението на всяка страна - члена на ЕС.През миналата година 10 страни-членки са имали равнище на \"Действителното индивидуално потребление\", което е било над средното за Съюза, а в останалите 18 то е било под средноевропейското ниво.Най-високи равнища на AIC на глава от населението са регистрирани в Люксембург (с 32% над средното за ЕС), следвана от Германия (с 121%) и Австрия (116%). Нива над средноевропейските са регистрирани и в Дания (114%), Великобритания (113%), Холандия (112%), Финландия (112%), Белгия (111%), Швеция (109%) и Франция (107%).В останалите страни-членки действителното потребление на глава от населението е било по-ниско от среднооевропейското, като по този показател България продължава да заема последната позиция с възможности за потребление, които са били едва 56% от осредните за Ес. На предпоследната позиция са Хърватия и Унгария, но с индекси AIC съответно от 63% и 64%, следвани от Румъния (със 70%).България заема незавидната последна позиция и в класацията на Евростат на БВП на глава от населението, измерен чрез стандарта на покупателната способност (PPS). Трябва да се има предвид, че индикаторът PPS е де факто изкуствена парична единица, която елиминира разликите в ценовите равнища между отделните държави. По този начин с една единица PPS се купува еднакво количество стоки и услуги във всички страни-членки.Този показател нашата страна е едва 50% от средния за ЕС, като далеч пред нас са държави като Хърватия (63%), Румъния (64%) и Унгария (70%). И тук Люксембург оглавява класацията за 2017-а година с цели 254% над средното за ЕС ниво.България заема през последните четири години стабилно последната позиция по отношение и на двата показателя. Показателят AIG за 2015-а и 2016-а беше на ниво 53% от средния на ЕС, преди слабо да се повиши до 54% през 2017-а и до 56% през миналата година, а показателят БВП на глава от населението беше 47% през 2015-а, 48% за 2016-а и 49% за 2017-а година, преди да достигне 50% през 2018-а година.Важно е обаче да се отбележи, че за разлика от България, Румъния отбеляза през последните четири години най-значителен прогрес сред всички 28 членки на Европейския съюз и по двата показателя (според AIC - от 58% през 2015-а до 70% през 2018-а година, а според БВП на човек - от 56% до 64% през миналата година). ", "date": "2019.06.19", "title": "Индивидуалното потребление в България е едва 56% от средното за ЕС"}
{"url": "http://www.cross.bg/posoki-dvete-dvizhenieto-1607190.html", "text": "/КРОСС/ Днес от 23:00 ч. до 24:00 ч. ще бъде спряно движението в двете посоки по АМ „Хемус\" в участъка от между пътен възел „Белокопитово\" и кръстовището с път I-7 Силистра - Шумен, в района на село Панайот Волово.Трафикът ще се пренасочва по първокласния път I-2 Шумен-Варна. ", "date": "2019.06.19", "title": "Спират движението в двете посоки в участък от АМ „Хемус“ тази вечер"}
{"url": "http://www.cross.bg/radev-rymen-glava-1607194.html", "text": "/КРОСС/ Бетонирането на плажната ивица продължава да бъде голям проблем. Волята на законодателя е да бъде изключително строг към гражданите, а в същото време наблюдаваме варварско наливане на бетон по плажната ивица, далеч от погледа на всички институции, което не е в интерес на обществото. Това заяви днес президентът Румен Радев пред журналисти, запитан за отправения към него призив от природозащитни организации да наложи вето на промените в Закона за устройството на Черноморското крайбрежие. Румен Радев посети полигона „Ново село\" край Сливен, къдетоприсъства на деня за високопоставени гости на Националното тактическо учение „Ответен удар 2019\".Държавният глава посочи, че правният екип на президентската институция работи по всички обстоятелства, свързани с промените в Закона за устройството на Черноморското крайбрежие и предстои да представи своята позиция.Уважавам всички медии, но те трябва да печелят доверие с обективност, а не със системни кампании, тиражиращи най-малкото невярна, манипулативна и анонимна информация, която няма нищо общо с истината, заяви още президентът Румен Радев в отговор на въпрос, свързан с поредицата от публикации във вестник „24 часа\", в които се твърдеше, че държавният глава „атакува магистрала Хемус\" и че е сложил „втора тапа на околовръстното\".„Чувам някакви покани за диалог и в диалога да се решава истината. Според мен, диалогът трябва да върви преди упоритата манипулация, обратното е оправдание\", коментира президентът. Румен Радев подчерта, че няма нищо вярно в твърдението, че с наложеното вето и със сезирането на Конституционния съд за промените в Закона за държавната собственост, е блокирал инфраструктурни проекти.„Това е физически и правно невъзможно. Няма спрени дела заради сезирането на Конституционния съд. Мисля, че медиите трябва да подхождат по-отговорно и към законите - да се четат по-внимателно и да се иска предварително мнение на експерти, а не да се слагат гръмки и Запитан за предоставената от САЩ оферта за нов боен самолет за Военновъздушните сили, държавният глава посочи, че очаква конкретните параметри на направеното предложение. „Знаете, че правителството многократно декларира, че ще постигне разумна цена, близка до определената от Народното събрание, че ще има разсрочено плащане, офсет и индустриално сътрудничество, високи бойни способности\", коментира президентът и отново подчерта, че  често се пропуска или не се разбира докрай, че не самият самолет е най-важен, а съдържанието на цялостната оферта. Тя включва както самолета, така и неговото оборудване, въоръжение, наземното оборудване и обучението на личния състав.„Българските Военновъздушни сили и Министерството на отбраната разработиха един много добър хомогенен пакет, максимално изстискан, на минимум, но гарантиращ надеждни способности и оползотворяване на бойните възможности на самолета. Всяко едно мърдане надолу и орязване на този пакет вече води до невъзможност за реализация на оперативните възможности на самолета\", заяви държавният глава. Румен Радев призова правителството да гарантира, че няма орязване на бойните възможности, според заявеното от страната ни, и българските данъкоплатци няма да дават парите си на халос.Държавният глава припомни още, че на няколко заседания на Консултативния съвет за национална сигурност бяха взети решения, проектите за модернизация на Въоръжените сили да вървят заедно, но тези решения са нарушени, защото парите се ограничават. Не можем да развиваме само един вид въоръжени сили, посочи Румен Радев и призова всеки един проект за модернизация да води до полза не само за Въоръжените сили на България, но и за цялото общество. „Това означава офсетни програми, силно индустриално сътрудничество, коопериране в областта на високите технологии\", заяви още държавният глава.Президентът Радев оцени високо добрата комуникация, координация управлението и организацията, които е демонстрирало Националното тактическо учение „Ответен удар 2019\". Държавният глава изрази съболезнованията си на близките на загиналия канадски военнослужещ в рамките на учение на въздушно-десантна операция, при което няма участие на военнослужещи от Българската армия.Снимки Президентство ", "date": "2019.06.19", "title": "Румен Радев: Бетонирането на плажната ивица не е в обществен интерес "}
{"url": "http://www.cross.bg/chetirima-avtomobil-katastrofa-1607196.html", "text": "/КРОСС/ Един човек е загинал, а четирима са ранени при верижна катастрофа. Инцидентът е станал след 14:00 часа на пътя между Якоруда и Разлог. По първоначална информация, пътнотранспортното произшествие е между товарен автомобил „Ман\", лек автомобил Опел \"Астра\" и лек автомобил Сузуки \"Витара\".При сблъсъка мъж е издъхнал на място, а четирима са пострадали. Движението на автомобили в района е спряно и в двете посоки. ", "date": "2019.06.19", "title": "Верижна катастрофа край Разлог, един загинал и четирима ранени"}
{"url": "http://www.cross.bg/onlaiin-sredno-bulgariya-1607197.html", "text": "/КРОСС/ Задълбочено проучване на Mastercard за дигитализацията в 13 държави от Централна и Източна Европа, извежда страната ни като лидер във възприемането на технологични иновации за ежедневни нужди. Резултатите бяха представени по-рано днес и показват много голям потенциал за използване на биометрия, като метод за идентификация - 57% от потребителите у нас биха се възползвали от възможността да потвърждават плащания чрез биометрични данни. Българите твърдят, че по-голямата сигурност може да ги насърчи да използват картите си при онлайн пазаруване по-често.58% от потребителите плащат сметките си дигитално, което ни нарежда сред лидерите по този показател, като средното ниво в ЦИЕ е 50%. Същото се наблюдава и за повечето платежни дигитални услуги, като плащане чрез мобилни портфейли - 24%, при средно 19% в ЦИЕ. В P2P плащанията се наблюдава значителен ръст от 27% в сравнение с 2016, който се дължи на бързото развитие на финтех индустрията в България - 36% от потребителите вече използват тези плащания, като средното за региона е 30%. В онлайн пазаруването също е отчетен ръст в сравнение с 2016 година - от 68% до 74% през 2019. Потребителите в България пазаруват онлайн през мобилни приложения средно 5 пъти месечно, a плащане през уеб браузър ползват 72%. Плащанията с карта онлайн вече надминават плащането кеш при доставка, съответно с 64% на 54%. 45% плащат с карта при доставка, а 37% ползват PayPal.74% от потребителите в Централна и Източна Европа вече разглеждат мобилния телефон, като предпочитана алтернатива на платежната карта. Това представлява увеличение със 17% в сравнение с резултатите преди 3 години. В България 64% вече активно използват възможността за мобилно плащане.„Нарастващата употреба на дигитални иновации у нас означава и повишаване на доверието в устройствата ни. Фактът, че хората вече вярват на мобилните си телефони, както на портфейлите за парите си, е ясен знак, че технологичните компании са успели да осигурят сигурна цифрова среда за потребителите.\" - Иван Хаджов, Мениджър Бизнес развитие в Mastercard.По отношение на сигурността при онлайн пазаруването, хората са все по-добре настроени към биометрията - 78% считат, че пръстовият отпечатък е сигурен начин да се направят и потвърдят техните онлайн покупки, а 57% биха искали да използват удостоверяване чрез биометрия. Все още ПИН кодът е най-разпространената метод за идентификация при плащане - 51% използват тази опция, следвана от еднократен код с SMS - 43% и потребителска парола - 30%. Все още само 18% използват възможността за потвърждаване на плащания чрез биометрия.С влизането в сила на новата регулация (PSD2) от 14 септември тази година, онлайн трансакциите трябва да прилагат двуфакторно удостоверяване. Това означава, че потребителите трябва да докажат своята идентичност по два от три начина; нещо, което те са (например пръстов отпечатък, разпознаване на лице); нещо, което те имат (например мобилен телефон, карта или токен) и нещо, което знаят (например парола, пин). Нуждата от задълбочено удостоверяване на идентичеността (SCA) е голяма - 52% от българите смятат, че е необходимо по време на плащания в магазина, а 59% - при онлайн пазаруването.\"В ерата на цифровизацията, биометрията е оптимално решение за проверка на идентичността, тъй като тя използва функциите на устройството, изисква лично присъствие и активно участие на потребителя. Mastercard работи активно по нови технологии, които да направят плащанията все по-сигурни, но и все по-удобни. Такава програма е Mastercard Identity Check, която използва обновения EMV 3-D Secure, за да помогне за намаляване на измамите, като същевременно отговаря на изискванията  на PSD2. До сега, използването на програмата помага за до 50% спад на измамите и около 10% ръст за одобрени трансакциите.\", коментира Иван Хаджов.80% от българските потребители на дигитални платежни услуги, ги ползват заради бързината, 75% заради това, че са достъпни винаги и навсякъде, а 71% оценяват удобството им.„След като българите открият удобството на цифровите плащания, те променят отношението си към сигурността и приоритизират времето и удобството. Това показва, че информираността по отношение на сигурността е важен фактор в развитието на дигиталните иновации. У нас, хората показват голям интерес към всякакви иновации, които улесняват живота им или им помагат в общуването, а удобството и достъпността на услугите лежат в основата на дигиталната трансформация.\" - коментира Ваня Манова, Мениджър на Mastercard за България, Косово, Северна Македония и Албания.Страната ни е на предни позиции и в употребата на социални мрежи - 82%; музикални стрийминг платформи - 53%;  споделяне на снимки и видео - 65% (при средно за ЦИЕ 58%), онлайн чат и интернет разговори - 82% (75% средно за ЦИЕ), поръчка на храна за вкъщи - 40% (31% средно в ЦИЕ), проверяване прогнозата за времето - 73%, сайтове за настаняване - 57% (46% средно за ЦИЕ), , идеи за почивка и свободно време - 36%, навигация - 75%, електронни книги - 22%, онлайн залагания - 23% (16% средно в ЦИЕ) и сайтове за запознанства - 14% (11% средно в ЦИЕ).„Дигитализацията на ежедневните дейности в България вече се случва. Тя дава път на ползването на дигитални услуги за свободното време и личния живот пред използването на такива инструменти в работния процес, например. Това означава, че българите са открили ползите от дигитализацията и са започнали да я използват за свободното си време и лични нужди - пътуване, споделяне на общи дейности и ресурси, пазаруване, общуване с приятели и семейство и дори за откриване на подходящия партньор.\" - коментира резултатите от проучването Виниций Петров, психолог, Доктор по Философия на съзнанието и езикаПроучванет показва, че потребителите в България изискват още повече дигитални иновации в сферата на здравеопазването, образованието, и обществения транспорт. Mastercard вече прави първите стъпки в дигитализацията в училищата, като през последните 2 години направи възможно създаването и внедряването на първата цифрова училищна система за хранене в България. Иновациите в града и неговото развитие също се насърчават от компанията.Компанията предприема различни стъпки и в дигитализирането на обществения транспорт у нас. За да се превърне София в модерен и интелигентно свързан град, което благоприятства транспорта на гражданите, Mastercard подкрепи иновативното решение за закупуване на транспортни карти, чрез мобилен телефон - MPASS от месец март.  ", "date": "2019.06.19", "title": "Българите са сред най-активните потребители на дигитални услуги за ежедневни нужди в ЦИЕ"}
{"url": "http://www.cross.bg/trikolka-godishno-bryag-1607195.html", "text": "/КРОСС/ 6-годишно момче беше ранено при инцидент с електрическа триколка в туристически комплекс „Слънчев бряг\", съобщиха от полицията.Инцидентът е станал на 18 юни, на алеята между хотелите \"Меридиан\" и \"Континентал\". Момчето е дете на немски туристи. То е решило да кара триколка, но е загубило контрол и се е разбило в бордюр.След удара, момчето е с комоцио. Настанено е за лечение в медицински център в курорта. ", "date": "2019.06.19", "title": "6-годишно дете е ранено след инцидент с триколка в Слънчев бряг "}
{"url": "http://www.cross.bg/kotzev-pravoslavna-bulgarskata-1607198.html", "text": "/КРОСС/ Председателят на ПП АБВ Румен Петков беше гост в Светия синод на Българската православна църква, където Негово светейшество българският патриарх и софийски митрополит Неофит връчи на дългогодишния посланик на България в Русия и понастоящем член на УС на Международната банка за икономическо сътрудничество Бойко Коцев най-високото отличие - орден „Св. Св. Кирил и Методий\" с пожелание да продължи да поддържа Българо-Руската дружба.В рамките на събитието Румен Петков заяви, че най-голямото отличие на Българската православна църква получава един голям държавник, човек и християни, в чиято ценностна система православието и държавността са на пиедестал.  Бойко Коцев изрази огромна благодарност и признателност за отличието и посочи, че за него е изключителна чест и огромна отговорност. Той изтъкна, че отношенията между двете православни държави Русия и България датират от 14 века - векове на културен, религиозен, духовен обмен, с общи ценности. Коцев подчерта важността на това традиционно близките отношения между двете държави да продължат, особено в днешната реалност на вероломна атака срещу православието и духовните ценности на нашето общество. Именно Българската православна църква е институцията, която е призвана да запази духовността, устоите, православието и така да съхрани българската духовност, каза в заключение той.", "date": "2019.06.19", "title": "Румен Петков беше гост в Светия синод по повод награждаването на Бойко Коцев"}
{"url": "http://www.cross.bg/purviya-dyudelanzh-lydogoretz-1607199.html", "text": "/КРОСС/ За разлика от първия квалификационен кръг в Шампионската лига, българският шампион Лудогорец изтегли доста по-приемлив жребий за втората фаза на надпреварата. Ако стигнат до нея, разградчани ще се изправят срещу победителя от мача между шампионите на Люксембург и Малта - Дюделанж и Валета.За да стигнат до там обаче, \"орлите\" ще имат много тежко препятствие в първия рунд, където срещат унгарския гранд Ференцварош. При положителна развръзка срещу коравия съперник, вече идват битките с Дюделанж или Валета, които ще се състоят вече на 23/24 юли и 30/31 юли. Лудогорец ще е гост в първия мач.От двойката за втория квалификационен кръг големият фаворит изглежда тимът на Дюделанж, посочва Gong.bg. В този тим играе българският младежки национал Едисон Йорданов, а миналата година игра в груповата фаза на Лига Европа и предизвика истински фурор с представянето си.Лудогорец вече се е срещал с Дюделанж. Двата отбора играха в квалификациите на турнира през 2014 г., когато българите надделяха с 4:0 в първия мач и на реванша допуснаха равенство 1:1.Впоследствие родният шампион отстрани още сръбския Партизан и румънския Стяуа и стигна за първи път в историята си в груповата фаза на Шампионската лига, където се изправи срещу Ливърпул, Пари Сен Жермен и Базел и завърши с актив от 4 точки, взимайки първата победа на български тим в групите на Турнира на богатите. Това се случи срещу Базел в София. ", "date": "2019.06.19", "title": "Лудогорец изтегли добър жребий за втория кръг в Шампионска лига"}
{"url": "http://www.cross.bg/shefut-na-nek-podade-ostavka-1607200.html", "text": "/КРОСС/ Петър Илиев, изпълнителен директор на „Национална електрическа компания\" ЕАД, депозира оставката си в деловодството на „Български Енергиен Холдинг\" ЕАД. Това съобщиха от пресцентъра на компанията.Илиев влезе в окото на бурята след протестите на бизнеса за необосновано високите цени на електроенергията и неколкократните им протести цената да бъде намалена.  ", "date": "2019.06.19", "title": "Шефът на НЕК подаде оставка"}
{"url": "http://www.cross.bg/jazz-festivala-broii-1607175.html", "text": "/КРОСС/ Безпрецедентен успех отбелязва най-мащабният джаз фестивал у нас A to JazZ. Изключителното международно признание се свързва с факта, че най-голямата телевизия в света, изцяло отдадена на джаза, класическата музика и танца, ще заснеме и излъчи ключово съдържание от тазгодишното събитие, очакващо всички фенове между 5-и и 7-и юли в Южен парк 2. Решението на престижния канал е подтикнато от високото качество на фестивала и големия интерес на европейската публика към него. Поканата за това ключово партньорство, без аналог за българската музикална сцена, идва от програмните директори на MEZZO заради изключителното богатството от актуални местни и чуждестранни  артисти, представящи най-новата си продукция на фестивала, както и благодарение на доказаното ниво на организация.MEZZO има зад гърба си почти 30-годишна история и покритие на пет континента - Европа, Азия, Северна Америка, Австралия и Африка. Водещият френски всекидневник Le Figaro нарича канала „благодетел на човечеството\". Зрителите по света надхвърлят 54 милиона, а интересен факт е, че България е една от водещите европейски страни по брой абонати на глава от населението - над 1 300 000 за 2018 г. Каналът вече излъчва рекламен клип на A to JazZ 2019, като международният отзвук е  повече от позитивен, а фестивалът очаква голям брой посетители от Европа. Деветото издание на трите фестивални дни, предстоящи на 5-и, 6-и и 7-и юли в Южен парк 2, ще събере най-младите световни и български артисти под открито небе. Хедлайнери са абсолютните новатори Jacob Collier, Christian Scott aTunde Adjuah и Ghost-Note, а тази година акцентът в програмата залага на младото поколение в музиката и авангардните смесици от стилове. Освен на гостуващите световнопризнати звезди,фестивалът традиционно дава сцена и на голям брой родни формации и музиканти. За повече информация относно съпътсващата програма, детайли и актуални новини около A to JazZ 2019 следете  и , както и сайта . Официалните хаштагове на фестивала са #atojazz, #atojazzfestival, #atojazz2019.A to JazZ Festival се провежда с изключителната подкрепа на фондация Америка за България, Столична община и Министерство на културата. Конференцията A to JazZ Talks се провежда в подкрепата на Столична програма „Култура\" и Национален фонд „Култура\".  ", "date": "2019.06.19", "title": "54 милиона души ще гледат A to JazZ 2019"}
{"url": "http://www.cross.bg/deloto-mysa-ahmed-1607176.html", "text": "/КРОСС/ Пазарджишкият окръжен съд отново ще заседава по делото срещу ромския лидер Ахмед Муса и 13-те му поддръжници, обвинени в проповядването на радикален ислям.Изготвянето на съдебно-теологична експертиза, която беше поискана от адвоката на Ахмед Муса Елвира Панкова, наложи четиримесечно прекъсване на процеса. В рамките на два дни вещите лица ще представят заключенията си по тази експертиза.От април ромският лидер Муса отново е в пазарджишкия затвор, тъй като Върховният касационен съд потвърди едногодишната му присъда по така нареченото „Имамско дело\", пак за разпространяване на радикален ислям и насаждането на омраза на религиозна основа. Към тази година се прибавят още три години от предишна, неизтърпяна условна присъда.Точно за делото срещу 13-те имами, което завърши с условни присъди и административни наказания за всички останали обвиняеми, прокурорът по делото Нели Попова и следователят Даниела Янакиева бяха отличени от главния прокурор Сотир Цацаров за добре свършена работа. ", "date": "2019.06.19", "title": "Окръжният съд в Пазарджик заседава по делото срещу Ахмед Муса "}
{"url": "http://www.cross.bg/grazhdani-panelite-nalivaneto-1607179.html", "text": "/КРОСС/ Три години след откриването на Северната тангента, части от нея започнаха да се разпадат. Проблемът се появи под моста на 13-тия километър от тангентата, където граждани са забелязали напукани и разпадащи се плочи. Според представители на Агенцията за пътна инфраструктура обаче проблем няма. По думите им панелите са паднали още при наливането на бетон в конструкцията и едва ли ще представляват риск за преминаващи коли и граждани.\"Ако панелите са падали още по време на наливането на бетон, тогава как никой не го е забелязал?\", попита председателят на ПП МИР и общински съветник в Столичен общински съвет Симеон Славчев. \"Как е възможно никоя институция досега да не го е забелязала, нито АПИ, нито строителите или строителният надзор, а вместо това получаваме сигнали от граждани?\", попита той. \"Щом плочите са се разпадали още в началото, значи столичани са получили поредния пътен проект, в който има нередности и опасност за сигурността на гражданите\", отбеляза председателят на ПП МИР. Той беше категоричен, че подобни дефекти могат да предизвикат и опасни инциденти. \"Проблемът е очевиден и е въпрос само на късмет, че никой не е пострадал. Неизправностите трябва да се отстранят незабавно, без институциите да си прехвърлят отговорността\", заяви още общинският съветник. ", "date": "2019.06.19", "title": "Симеон Славчев: Как е възможно никоя институция да не е забелязала падащите панели на Северната тангента?"}
{"url": "http://www.cross.bg/chasa-leva-tzonev-1607177.html", "text": "/КРОСС/ Народното събрание окончателно забрани във времето между 14.00 и 16.00 часа през деня и между 23.00 часа вечерта и 8.00 часа сутринта в близост до жилищни сгради да се прави озвучаване на открито и да се извършат шумни дейности, включително строителни. Глобите достигат до 12 000 лева.Текстовете, инициирани от вицепремиера тогава Валери Симеонов, минаха на второ четене близо година след първото гласуване.Часовите ограничения за шума няма да важат за жп гари, аерогари, автогари, морски гари и при използване на системи за предупреждение и оповестяване на населението при бедствия. С редакционна поправка на ДПС от обхвата на законопроекта бяха изключени и религиозните храмове.Йордан Цонев:„Няма как да забраним на християнските ни камбани да спрат да бият на Великден в 12 часа вечерта, нито на утринята сутринта преди 8 часа. За другите религии също има начини на озвучаване\".Лидерът на НФСБ Валери Симеонов все пак поиска озвучаването от религиозните храмове да бъде съобразено с нормите на съответната наредба на Министерство на здравеопазването. Йордан Цонев обаче го репликира: „Няма как да сложим потенциометър на камбаната\".Мнозинството не подкрепи предложението на левицата в периода от 1 юни до края на август забраната за вечерния шум да започва с час по-късно - от полунощ, въпреки мотивите на социалиста Христо Проданов:„Много заведения и във вътрешността на страната и по Черноморското крайбрежие чакат тези три месеца, за да работят усилено\".Предвидените санкции за нарушителите, макар и смекчени от първото четене, са: за физически лица от 500 до 1000 лева и за юридически от 3 000 до 6 000 лева, а при повторно нарушение от 5 000 до 12 000 лева. ", "date": "2019.06.19", "title": "Глоба до 1000 лева за шум на открито "}
{"url": "http://www.cross.bg/stolitzata-zapochne-stolitza-1607183.html", "text": "/КРОСС/ Столицата на Индонезия няма вече да бъде Джакарта, съобщава РИА Новости.Индонезийските власти ще започнат изместването на столицата през 2021 г., съобщи агенция Синхуа, цитирайки индонезийския министър по планирането на развитието Бамбанг Броджонегоро.\"Строителството ще започне през 2021 г., надяваме се, че процесът на прехвърляне (на столицата) ще бъде плавен, а новата столица ще започне да функционира от 2024 г.\", каза ръководителят на министерството.Министърът е предложил новата столица да бъде разположена на остров Калимантан. Средствата за проекта ще бъдат заложени в бюджета за 2020 г., а строителството може да струва на индонезийските власти повече от 32,5 милиарда долара. Индонезийският президент Джоко Уидодо реши да премести столицата от остров Ява през април. По-рано беше съобщено, че прехвърлянето на столицата може да отнеме до десет години. ", "date": "2019.06.19", "title": "Индонезия сменя столицата си през 2021 година "}
{"url": "http://www.cross.bg/yrolitin-dokazaha-nachin-1607182.html", "text": "/КРОСС/ Швейцарски учени се доближиха до откриването на \"еликсир на живота\", защото клинично изпитание показа, че малините и нарът могат да забавят стареенето, съобщи в. \"Скотсман\".Изпитанията доказаха безопасността на по-високи дози от съединението уролитин А, стимулиращо гените, които спират възрастовото отслабване на мускулите. Това съединение се синтезира в човешкото тяло при смилането на плодовете.\"Новите резултати, надграждащи предишните доклинични изпитания, наистина изясниха как уролитин А може да промени из основи човешкото здраве\", каза проф. Йохан Ауверкс от Федералното политехническо училище в Лозана.Известно беше, че естественият метаболит уролитин А засилва мускулите на възрастни опитни животни. Действието му беше потвърдено и с човешки модели. Сега учените доказаха подмладяващите му свойства в първите клинични изпитания с хора, при които не бяха установени странични ефекти.В изпитанията са участвали около 60 възрастни доброволци, водещи застоял начин на живот. Те са получавали различни дози синтезиран уролитин А за период от четири седмици - 250, 500 или 1000 мг дневно.Дозите от 500 мг и 1000 мг са повлияли на генната експресия на митохондриите в клетките на скелетните мускули. Митохондриите получили стимул да създават повече мускули по същия начин като физическите упражнения. ", "date": "2019.06.19", "title": "Учени определиха двата плода, които забавят стареенето "}
{"url": "http://www.cross.bg/asteroida-beny-aparat-1607184.html", "text": "/КРОСС/ Сондата ОСИРИС-РЕКС на НАСА направи детайлната снимка на астероида Бену, след като застана на орбита на 644 м над него, съобщи \"Прес асосиейшън\".Тази орбита е най-близката, на която е заставал космически апарат над малък обект в Слънчевата система. ОСИРИС-РЕКС (OSIRIS-REx - Origins, Spectral Interpretation, Resource Identificatiom, Security-Regolith Explorer) подобри собственото си постижение от 1,3 км от края на декември миналата година.На снимката половината от астероида е осветена от Слънцето, а другата е на тъмно. Вижда се и най-голямата скала на повърхността - в южната част на астероида.Диаметърът на астероида Бену е около 500 м. Специалистите мислят, че той е отломка от по-голям астероид, откъснала се преди 700 милиона до два милиарда години.Космическият апарат \"ОСИРИКС РЕКС\" пристигна при Бену на 3 декември миналата година, след като беше изстрелян през септември 2016 г. Той трябва да се спусне близо до повърхността на Бену през лятото на 2020 г., да я докосне с роботизираната си ръка за пет секунди и да вземе проба от между 60 грама и два килограма реголит (относително малки частици като пясък или чакъл), която да върне на Земята през 2023 г.Зоната, където трябва да се спусне апаратът, трябва да е с диаметър 50 метра и върху нея да няма камъни и скали. Изпратените от космическия апарат досега изображения обаче показват, че няма толкова голяма зона, която да не е скалиста. ", "date": "2019.06.19", "title": "Сонда на НАСА се доближи на 644 метра до астероида Бену"}
{"url": "http://www.cross.bg/glasa-moskva-slyshat-1607181.html", "text": "/КРОСС/ Новите обитатели на московския зоопарк - пандите Руи и Диндин, ще слушат гласа на руския президент Владимир Путин през тонколони в рамките на процедурата за адаптация, съобщава сайтът Vesti.ru.Животните също ще слушат и гласа на китайския лидер Си Цзинпин, както и шум на много хора. Това е необходимо, за да не изпитват стрес, когато приемат посетители. Руи и Диндин пристигнаха в зоологическата градина в рамките на честването на 70-годишнината от установяването на дипломатически отношения между Русия и Китай. Те могат да прекарат в Москва 15 години в рамките на дългосрочен договор, като преговорите за прехвърляне на животните са продължили три години. За всяка една от тях Русия ще трябва да плаща по 1 млн. долара годишно. За първи път панда е подарена на Москва от Мао Цзедун през 1957 г. по повод 40-годишнината от Октомврийската революция, в знак на благодарност за факта, че СССР първи признават новия Китай. Мъжкият Пин-Пин умира през 1961 г. на шестгодишна възраст.", "date": "2019.06.19", "title": "Пандите в зоопарка в Москва слушат гласа на Путин "}
{"url": "http://www.cross.bg/kraii-godishno-momche-1607180.html", "text": "/КРОСС/ 15-годишно дете се е удавило във вторник във водите на река Огоста край монтанското село Портитовци.След сигнал в МВР за изчезнало момче, край реката е изпратен специализиран екип от полицаи и водолази. При огледа е намерено тялото на детето. По него не са открити следи от насилие, съобщиха от полицията.По случая е образувано досъдебно производство. Ще бъдат разпитани всички близки на загиналото момче, за да се установи как се е стигнало до трагичния инцидент. ", "date": "2019.06.19", "title": "15-годишно дете се удави в Огоста "}
{"url": "http://www.cross.bg/eood-iskur-chistota-1607185.html", "text": "/КРОСС/ Заместник-председателят на Столичния общински съвет от БСП Милка Христова внесе официално питане, свързано с констатациите от проверката на \"Чистота Искър\" ЕООД. Както е известно, на сесията на СОС на 13-и юни бяха приети годишните финансови отчети на общинските търговски тружества. В коментара си по тях Милка Христова засегна редица проблеми, които наложиха тенденцията към прогресивно влошаване на икономическите резултати от дейността на \"Чистота Искър\" ЕООД в последните години. Данните показват, че от 2,7 млн. лв. през 2014 г., печалбата за 2018-а е намаляла до едва 18 000 лв.\"Насочих вниманието на колегите общински съветници и върху следния факт - Столична община възлага пряко, без ЗОП, на \"Чистота Искър\" ЕООД дейностите по сметопочистване на районите \"Люлин\", \"Красна поляна\" и \"Красно село\", както и зимното почистване на Природен парк \"Витоша\", територията на район \"Панчарево\" и район \"Витоша\" на стойност около 12 млн. лв., пише в питането си Милка Христова. - От тази сума дружеството изразходва около 11,3 млн. лв. - 94% за \"външни услуги\" под формата на договори за наем на техника, които по същество представляват договори за осъществяване на дейностите от подизпълнител. По този начин грубо се заобикаля и се нарушава ЗОП\".По време на сесията миналия четвъртък Милка Христова постави въпроса и за извършената проверка от отдел \"Вътрешен контрол\" на Столична община по повод сигнал за наличие на редица нарушения, извършвани от ръководството на \"Чистота Искър\" ЕООД. \"Тази проверка би трябвало да е проверявала и законосъобразността на посочените по-горе \"външни услуги\", реализирани чрез договори за наем на техника\", пише още тя и в тази връзка задава редица въпроси на кмета Йорданка Фандъкова:1. Изготвен ли е и кога докладът на отдел \"Вътрешен контрол\" на Столична община по извършената проверка по сигнал на дейността на \"Чистота Искър\" ЕООД?2. Ще предоставите ли и кога същия на общинските съветници?3. При проверката установени ли са нарушения съответно:- на ЗОП чрез сключване по същество на договори с подизпълнители, без правно основание и конкурс, под формата на наем на техника.- чрез назначения в дружеството на роднини на лица от управляващия персонал.- закупуване на материали, в т.ч. геотекстилни материали без конкурс и на каква стойност.- конфликти на интереси и какви.- сключване на граждански договори в нарушение на закона и за какви дейности.- злоупотреби от страна на управителя на дружеството и други длъжностни лица.- неправилно водено счетоводство дружеството и манипулирани данни. ", "date": "2019.06.19", "title": "Милка Христова пита Фандъкова за констатациите от проверката на \"Чистота Искър\" ЕООД"}
{"url": "http://www.cross.bg/gychkov-bulgariya-godina-1607186.html", "text": "/КРОСС/ Презентация на научно-популярната книга «Бял реванш в страната на алените рози. Александър Гучков и държавният преврат от 9 юни 1923 година в България» на доктора на историческите науки, директор на Института за исторически и социално-политически изследвания (Русия, гр. Новосибирск)  Виктор Иванович КОЗОДОЙ организира РКИЦ на 25 юни от 18,30 часа в РКИЦ (ул. Шипка 34) Книгата е логическо продължение на първата книга за Александър Иванович Гучков и е посветена на изследването на неговата «българска следа», на ролята му в държавния преврат от 9 юни 1923 година в България.Каква може да бъде връзката между крупния руски политик и преврата в далечна България? Какво отношение е имал Гучков към България?.. Защо му е било необходимо да организира преврат?.. И какво изобщо са правили руснаците и руската армия на генерал Врангел в България през 1923 година?... Деветоюнският преврат от 1923 година в България се разглежда като продължение на Гражданската война в Русия, на противостоянието между «бели» и «червени» след бягството на армията на Врангел от Русия.В биографията на А. И. Гучков «българският гамбит» е своего рода «дубъл» по планирането и организацията на мероприятия за смяна на властта в държавата, като се има предвид ролята и участието му в събитията от февруари 1917 година в Русия. В българските събития може да се проследи аналогична последователна «технологична» разработка и същата липса на «стихийност» на процесите.След като имаме обширна информация за «дубъла» на А. И. Гучков за смяна на властта, съотнасяйки събитията от преврата в България през 1923 г. със събитията от февруари 1917 г. в Русия, и анализирайки хода на мислите и действията на Гучков, ние получаваме своеобразен ключ към разбирането на неговата организационно-управленска дейност в революцията от 1917 година в Русия. Именно това е главното, заради което е необходимо да се изучава историята на пребиваването на руската емиграция и ролята й в събитията през 1920-те години в България.", "date": "2019.06.19", "title": "Книга на руски учен търси руската следа в 9-юнския преврат от 1923 г."}
{"url": "http://www.cross.bg/blok-zhena-zhilishten-1607193.html", "text": "/КРОСС/  Тяло на жена е намерено пред жилищен блок в кв. „Красно село\", съобщиха от МВР. Сигналът е подаден рано тази сутрин в полицията.Съобщено е, че в тревните площи пред жилищен блок в кв. „Красно село\" е намерено безжизнено тяло на жена.На място са изпратени екипи на полицията и Спешна помощ. При извършения първоначален оглед не са констатирани следи от насилие по тялото, тепърва ще се установява и самоличността на жената. ", "date": "2019.06.19", "title": "Откриха тяло на жена пред блок в столичния квартал „Красно село“ "}
{"url": "http://www.cross.bg/ychilishten-avtobys-alkohol-1607187.html", "text": "/КРОСС/ Районната прокуратура в Силистра ръководи бързото производство срещу шофьора, управлявал училищен автобус, след като употребил алкохол.Вчера при проверка в дунавския град, полицаите засякоха водач на училищен автобус, който е с 1,25 промила концентрация на алкохол в кръвта. Автобусът трябвало да откара ученици от силистренското училище „Отец Паисий\" на екскурзия до резервата „Сребърна\". При организирани екскурзии било практика ръководството на училището да уведомява инспектората по образованието и контролните органи от МВР. Така малко преди да потегли, шофьорът бил тестван с дрегер, който отчел 1,25 промила алкохол. Екскурзията била отменена. ", "date": "2019.06.19", "title": "Започва бързо производство срещу пиян шофьор на училищен автобус "}
{"url": "http://www.cross.bg/apple-kitaii-proizvodstvo-1607188.html", "text": "/КРОСС/ Американският технологичен гигант \"Ейпъл\" (Apple Inc.) обмисля да премести приблизително между 15% и 30% от своето производство от Китай в посока Югоизточна Азия или Мексико, съобщи във вторник агенция Nikkei Asian Review, цитирайки източници, запознати с въпроса.Според информацията компанията е поискала от своите доставчици да анализират разходите за пренасочване на производствените мощности, докато те се подготвят за големи промени във веригите на доставки.\"Със или без последния кръг от митнически тарифи за китайски стоки на стойност 300 млрд. долара, Apple Inc. следва голямата тенденция за диверсифициране на производството\", заяви едни от източниците на Nikkei Asian Review.Така той потвърди, че независимо от резултата от настоящия търговски спор между Вашингтон и Пекин, Apple Inc. ще следва по-широката тенденция на прехвърляне на производство от втората по големина икономика в света.Това едва ли е изненадващо с оглед на факта, че Apple Inc. е едно от най-забележителните технологични имена, засегнато от продължаващия търговски спор между САЩ и Китай. ", "date": "2019.06.19", "title": " Apple Inc. обмисля да изтегли до 30% от производството си от Китай"}
{"url": "http://www.cross.bg/byrgas-istanbyl-surtzeto-1607153.html", "text": "/КРОСС/ Лятна бърза круизна линия ще свързва Бургас и Истанбул. Само за 4 часа туристите ще могат да стигат от единия морски град до другия. Във вторник беше направено първото експериментално плаване. Очаква се линията да заработи от 1 юни следващата година. Високоскоростните катаманари ще плават през ден, а пасажерите ще имат междинна спирка в турския град Инеада, който разполага с най-дългите черноморски плажове - цели 33 км.Икономическият модел е базиран на една прогнозна цена от 70 евро на плаване в двете посоки и от 1 юни до 15 септември е планирано през ден 45 плавания в едната и 45 плавания в другата посока, като се избягват границите. Пасажерите или туристите ще бъдат в сърцето на Истанбул и в сърцето на Бургас на морска гара, каза изпълнителният директор на Пристанище Бургас Диян Димов. ", "date": "2019.06.19", "title": "Лятна бърза круизна линия ще свързва Бургас и Истанбул"}
{"url": "http://www.cross.bg/padina-kitaiiski-marianskata-1607145.html", "text": "/КРОСС/ Китайски изследователски кораб, носещ името \"Наука\", приключва едномесечена изследователска мисия. Обект на проучванията е била Марианската падина. Възвишения, долини и непознати създания крие океанът. Китайски учени бяха провокирани да изследват района на Марианската падина - най-дълбоката океанска падина, но и може би най-малко изследваната.С помощта на дистанционно управляеми уреди са направени 19 дълбоководни спускания и са събрани 860 екземпляра от над 250 морски създания, много от които са неизвестни на науката. Изследователите са успели да вземат от океанското дъно и скални частици и да заснемат видеоматериали.    \"Това е петата експедиция, а аз участвам за четвърти път като ръководител на изследователския екип. Този път имахме рекорден брой мисии, включително и на нашия дълбоководен робот\".Научно-изследователският кораб вече е на път към Китай, където се очаква да пристигне на 23 юни. Той е известен още като мобилна океанска лаборатория и досега има повече от 30 важни за науката експедиции. ", "date": "2019.06.19", "title": " Китайски учени проучват Марианската падина  "}
{"url": "http://www.cross.bg/pleven-cherven-bryag-1607170.html", "text": "/КРОСС/ Ръководството на ЧЕЗ проведе среща с кметове на общини и техни  представители от област Плевен. Домакин на събитието беше областният управител Мирослав Петров. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.През 2018 г. ЧЕЗ Разпределение инвестира над 3 млн. лв. в подобрения на мрежата в област Плевен. Компанията извърши реконструкция на подстанция Долна Митрополия за 326 000 лв. Основно перо в инвестиционната програма беше автоматизация на електропроводи в региона. Автоматизираните съоръжения дават възможност за управление на мрежата от разстояние. Чрез тях се изключват само повредените участъци и се минимизира броят на засегнатите клиенти при евентуални аварии, като качеството на услугата многократно се повишава. Компанията вложи и 200 000 лв. в рехабилитация на кабели средно напрежение в Плевен, Кнежа, Червен бряг и Койнаре. Реконструкции на мрежи ниско напрежение за 300 000 лв. бяха извършени в Червен бряг и Пордим, както и в села от общините Плевен, Червен бряг, Никопол и Левски. ЧЕЗ Разпределение изгради нов трафопост в Червен бряг за 133 000 лв.През настоящата година дружеството монтира 7800 дистанционно обслужвани електромери в Червен бряг. Тези електромери осигуряват поглед в реално време върху мрежата и по-стриктният контрол помага за по-бърза реакция при нужда.  През тази година ЧЕЗ Разпределение ще извърши и модернизация на възлова станция „ТЕЦ Плевен\" за 200 000 лв. В рехабилитация на кабели в Плевен, Кнежа, Червен бряг и Койнаре ще бъдат инвестирани\t 415 000 лв. Реконструкция на мрежи ниско напрежение ще бъдат реализирани в Плевен, Червен бряг, Долна Митрополия и Гулянци за 253 000 лв.Посещението на ръководството на ЧЕЗ в гр. Плевен е в продължение на поредица от срещи с представители на общините в Западна България. ", "date": "2019.06.19", "title": "ЧЕЗ Разпределение инвестира в подобряване електрозахранването на област Плевен"}
{"url": "http://www.cross.bg/prokyror-samokov-belstoiinev-1607169.html", "text": "/КРОСС/ Главният прокурор г-н Сотир Цацаров внесе в Прокурорската колегия на ВКК искане за временно отстраняване от длъжност на Христо Белстойнев, прокурор в Районна прокуратура - Самоков, заради повдигнатото му обвинение за престъпление по чл.131 и 130от НК.Искането се основава на доказателства, събрани в рамките на разследване на Софийска градска прокуратура, по което на 17.06.2019 г.  Христо Белстойнев, е привлечен като обвиняем за извършено умишлено престъпление от общ характер за времето от 14,30 до 15,00 часа в гр. Самоков, на ул. „Бачо Киро\" по хулигански подбуди причинил лека телесна повреда на Д. Г. Г.Искането на главния прокурор е обосновано от необходимостта от извършване на процесуално следствени действия в  гр. Самоков и служебното положение на обвиняемия Белстойнев - прокурор в Районна прокуратура - Самоков, което би могло да попречи на разследването.Главният прокурор настоява Христо Белстойнев да бъде отстранен от длъжността прокурор в Районна прокуратура - Самоков за срок до приключване на воденото срещу него наказателно производство. ", "date": "2019.06.19", "title": "Цацаров поиска отстраняването на прокурор заради извършено престъпление"}
{"url": "http://www.cross.bg/ryski-voiina-parka-1607159.html", "text": "/КРОСС/ В Плевен от тази вечер до 22 юни ще бъдат представени филми на водещи руски режисьори в парка на Регионалния исторически музей (РИМ), съобщиха от общината.Инициативата \"Лятно кино в парка\" е организирана от Община Плевен със съдействието на Руския културно-информационен център в София и ще покаже четири съвременни руски ленти.Киномаратонът започва довечера с \"Две жени\", копродукция на Русия, Франция, Латвия и Великобритания на режисьорката Вера Глаголева. Филмът е екранизация по пиесата \"Месец на село\" на големия руски писател Иван Тургенев. Страст, любов, ревност и предателство са част от емоциите в продукцията.В четвъртък, 20 юни, ще бъде представена култова лента за Втората световна война - \"Белият тигър\", на световноизвестния руски режисьор Карен Шахназаров. Филмът е носител на множество международни филмови награди и номинация за \"Оскар\" през 2012 г..В петък, 21 юни, темата за Втората световна война ще бъде представена с филма \"Битката за Севастопол\" на режисьора Сергей Мокрицкий. Той разказва реална история на легендарната жена снайперист Людмила Павличенко.Последната вечер - в събота, 22 юни, е предоставена за известно заглавие още от 1972 година - \"А утрините тук са тихи\". Нов филм с това заглавие е произведен през 2015 г. с режисьор Ренат Давлетьяров. Действието се развива през май 1942 г. в разгара на Великата отечествена война, посочват организаторите.Всички прожекции са безплатни, от 21.00 часа, в прохладния двор на плевенския Исторически музей. При лошо време ще бъдат в зала \"Катя Попова\" от 19.00 часа. ", "date": "2019.06.19", "title": "Филми на водещи руски режисьори ще представи в Плевен \"Лятно кино в парка\""}
{"url": "http://www.cross.bg/vaksinite-smyatat-bezopasni-1607162.html", "text": "/КРОСС/ Публичното недоверие към ваксините означава, че светът прави крачка назад в борбата срещу смъртоносни, но предотвратими заболявания, предупреждават експерти, цитирани от Би Би Си.Най-голямото глобално проучване на нагласите към имунизацията сочи, че доверието към нея е ниско в някои региони.Анализът „Wellcome Trust\" включва отговорите на над 140 000 души в над 140 страни.Резултатите от него за България сочат, че едва 40 на сто от анкетираните смятат ваксините за безопасни. На противоположното мнение са 15 на сто, а 35% не ги смятат нито за безопасни, нито за опасни. Без мнение са 10 процента.57% от допитаните българи са съгласни с мнението, че ваксините са ефективни срещу 7%.71% смятат, че ваксините са важни за децата, а 7% не смятат така.В България 96% от анкетираните родители са заявили, че децата им са ваксинирани.Като цяло доверието в България към ваксините е по-ниско от средното за Източна Европа. Във всички съседни страни на България доверието към ваксините е по-голямо.Според Световната здравна организация нежеланието за ваксинация е в топ 10 на заплахите за глобалното здраве.В глобален мащаб 7 на сто не са съгласни с мнението, че ваксините са безопасни, а 5% не смятат, че те са ефективни.Най-голямо доверие в безопасността на ваксините има в Южна Азия и Източна Африка, най-малко е то в Западна и Източна Европа.В Украйна, където миналата година бяха регистрирани най-много случаи на морбили в Европа (общо 53 218), едва 29% смятат ваксините за безопасни и само 50 на сто от запитаните са съгласни, че те са ефективни. ", "date": "2019.06.19", "title": "Проучване: Едва 40 на сто от българите смятат ваксините за безопасни "}
{"url": "http://www.cross.bg/syhoputnite-boiini-severna-1607167.html", "text": "/КРОСС/ Президентът Румен Радев наблюдава заключителния етап на тактическото учение с бойни стрелби \"Ответен удар-2019 г.\" на учебния полигон \"Ново село\". Върховният главнокомандващ на въоръжените сили у нас прие тържествения строй и поздрави участниците в учението. Гостите наблюдават динамичен показ на съвместни действия на многонационалния усилен батальон. Демонстрацията включва отработването на различни тактически бойни действия от усилен механизиран батальон от три механизирани роти от военнослужещи от България, Северна Македония и Албания с осигурена авиационна поддръжка от щурмови самолети СУ-25К и двойка въртолети \"Апачи\". Ще бъде представена и авиомедицинска евакуация с въртолет \"Кугър\". След демонстрацията ще бъде представен статичен показ на бойна техника, а накрая на участниците ще бъдат връчени сертификати. Националното тактическо учение с бойни стрелби \"Ответен удар 2019\" започна на 7 юни тази година. В него участват над 600 военнослужещи от Сухопътните войски и Военновъздушните сили на Българската армия. Те са от състава на 2-ра механизирана бригада, танкова рота от Центъра за подготовка на специалисти и авиобаза \"Крумово\". В учението са включени също една механизирана рота от Сухопътните сили на САЩ, един пехотен взвод от Албания, пехотен взвод от Северна Македония и танков взвод и вертолети за непосредствена авиационна поддръжка от Гърция. Взаимодействието на участващите военни формирования в изпълнението на задачи, характерни за съвместна отбранителна операция, наблюдават още началникът на отбраната генерал Андрей Боцев, генерал-адютантът на Националната гвардия на щата Масачузетс генерал-майор Гари Кийф, началникът на Генералния щаб на армията на Северна Македония генерал-лейтенант Васко Гурчиновски и началникът на Главния щаб на Сухопътните войски на Гърция генерал-лейтенант Георгиос Камбас. Учението има за цел усъвършенстване на оперативните способности и постигане на съвместимост на войските на национално и съюзническо ниво при отбранителни операции в зоната за сигурност.", "date": "2019.06.19", "title": "Румен Радев наблюдава заключителния етап на учението \"Ответен удар - 2019 г.\" в Ново село"}
{"url": "http://www.cross.bg/hrana-mechka-polyarna-1607168.html", "text": "/КРОСС/ Гладен полярен мечок е забелязан в покрайнините на руския индустриален град Норилск, на стотици километри от естественото му местообитание, съобщиха властите.Снимки на видимо изтощеното животно, което се движи по пътищата на арктическия град в търсене на храна, бяха широко разпространени в социалните медии, съобщи АФП.\"Мечокът все още се разхожда около местна фабрика, наблюдаван от полицията и службите за спешна помощ, които осигуряват неговата безопасност и тази на гражданите\", заяви официалният представител на службите за опазване на околната среда Александър Коробкин.Мечката е забелязана за първи път в неделя вечер в индустриална зона североизточно от центъра на Норилск, уточни Коробин. Екип от специалисти ще пристигне в четвъртък, за да прегледа животното и да реши съдбата му.Полярните мечки все повече се скитат близо до населените от човека райони в Северна Русия, тъй като изменението на климата и регионалното развитие засягат собствените им местообитания и запасите им от храна. За първи път полярна мечка е открита толкова далеч от леда.Полярните мечки все повече се скитат близо до населените от човека райони в Северна Русия, тъй като изменението на климата и регионалното развитие засягат собствените им местообитания и запасите им от храна. За първи път полярна мечка е открита толкова далеч от леда.Снимка Гардиън", "date": "2019.06.19", "title": "Гладна полярна мечка се разхожда в центъра на руски град "}
{"url": "http://www.cross.bg/rezerv-varna-styden-1607171.html", "text": "/КРОСС/„Антикорупционен фонд\" (АКФ) сигнализира Държавна агенция „Национална сигурност\", Министерство на енергетиката и Комисията за енергийно и водно регулиране (КЕВР) заради решение на държавно дружество да заплати милиони левове за студен резерв на „ТЕЦ Варна\" ЕАД, чиято техническа изправност е под въпрос, с което се предпоставя и евентуална заплаха за енергийната сигурност, като част от националната сигурност на България. Сигнализирани са и Национална агенция за приходите (НАП) във връзка със съмнения за избягване на данъци при придобиването на ТЕЦ-а от почетния председател на ДПС, Ахмед Доган, през август 2018. Според Бойко Станкушев, директор на АКФ: \"Задълбоченият анализ на историята на „ТЕЦ Варна\" - от приватизацията през 2006, до 2017, когато нов собственик става варненска фирма без никакъв опит в енергетиката, до август 2018, когато г-н Доган купува мажоритарен дял - поражда редица тревожни въпроси за възможността на държавните институции да защитават обществения интерес в ситуации, в които са намесени съществени материални интереси на влиятелни лица\".  „Обобщихме част от съмненията и въпросите си в тези четири сигнала до институциите. Настояваме за обстойна проверка на целия казус.\"С цел информиране на широката общественост, АКФ разпространи и  с някои от най-любопитните факти от историята на доскоро втората по големина топлоцентрала в България. Отговорност за разпределянето на студеният резерв - мощности, които стоят в готовност и се активират само при нужда, за да компенсират резки скокове в потреблението на електроенергия - носи Енергийният системен оператор (ЕСО).През февруари 2018 без ясен мотив е сменено цялото ръководство на ЕСО.  Новото ръководство обявява търг за рекордните 570 МВт мощности, необходими като студен резерв за летния сезон на 2018! За сравнение - студеният резерв през зимата е обичайно 700 МВт. След внезапен отказ от страна на държавната „ТЕЦ Марица Изток - 2\" от вече спечелен след търг договор за предоставяне на студен резерв, ЕСО избира „ТЕЦ Варна\". От този и последващи търгове, през 2018 г. на централата са заплатени 2,8 млн. лв. за периода май - юли 2018 г. и 24,9 млн. лв. за периода август -  октомври 2018 г. само за осигуряването на студен резерв. В допълнение, ТЕЦ-ът е получил и допълнителни плащания в неизвестен размер за активиране на студен резерв. Съмненията на АКФ относно техническата изправност на ТЕЦ „Варна\" и възможността на централата да изпълнява договорните си задължения се коренят в следните факти:На 05.09.2017 г. КЕВР разрешава на „ТЕЦ Варна\" да изведе от експлоатация енергийни блокове № 1, 2 и 3. Към момента варненският ТЕЦ е лицензиран да произвежда електрическа енергия чрез оставащите три енергоблокове, а от тях, единствено за енергоблок № 6 има публично разпространена информация, че е преминал необходимите тестове и може да функционира безопасно като източник за предоставяне на студен резерв.В отговор на журналистически въпрос през май 2019 г., ЕСО заявяват, че „не са извършвали проверки на място в ТЕЦ \"Варна\" за експлоатационна годност на съоръженията, тъй като нямат подобни задължения съгласно българското законодателство.В началото на 2019 г., „ТЕЦ Варна\" открива процедури за възлагане на обществени поръчки за ремонт на блок 6. Съгласно обосновката на поръчките, ремонтите на блок 6 са изключително спешни поради значителни пробиви и критично изтъняване на елементи от котелната система, вече довели до поредица от принудителни спирания на блока и неуправляемост на процесите. Според ръководството на ТЕЦ-а, тези обстоятелства сочат към не добра експлоатационна надеждност и потенциално системно авариране на котела по време на работа в бъдеще. Това на практика означава невъзможност да бъдат изпълнени договорните отношения със системния оператор. Впоследствие, ръководството на ТЕЦ-а отлага ремонтите за 2020 г. поради икономическа нецелесъобразност.Неясно остава по какъв начин „ТЕЦ Варна\" планира да изпълни задълженията си към ЕСО до 31.07.2019 г. при положение, че единственият енергоблок, с който е могло да направи това, е „неуправляем\", според преценката на самото дружество. Неясно е и как ТЕЦ-а изпълнява лицензионните си задължения за използване на енергийни обекти, отговарящи на нормативните изисквания за безопасна експлоатация и за опазване на околната среда.В края на юни тази година предстои нов търг за студен резерв за следващ едногодишен период. Щом ЕСО не проверява експлоатационната годност на кандидатите за студен резерв и спешните ремонти на блок 6 са отложени за 2020 г., в случай че „ТЕЦ Варна\" спечели новия търг, рискът за енергийната сигурност на страната е още по-съществен.АКФ призовава енергийните институции да осъществят контролните си правомощия по Закона за енергетиката и да се произнесат относно съмненията за ниска експлоатационна годност и неизпълнение на лицензионни задължения на варненския ТЕЦ, като при установени нередности - да дадат задължителни предписания, да наложат принудителни административни мерки и административни наказания.  ", "date": "2019.06.19", "title": "Антикорупционният фонд сезира ДАНС за ТЕЦ-а на Доган"}
{"url": "http://www.cross.bg/suyuz-bulgari-praktika-1607154.html", "text": "/КРОСС/ Хиляди българи застрашени да останат без достъп до зъболечение? Такива опасения изразиха над 1000 зъболекари у нас, които подписаха петиция срещу проект на наредба за добра медицинска практика, изготвен от Българския зъболекарски съюз. Проектът за нови правила в практиката на денталната медицина ще предизвика проблеми на зъболекарите. За това алармираха специалисти.Това, което ни притесни в предложението на Българския зъболекарски съюз, е фактът, че има много забранителни клаузи върху възможността колегите да упражняват професията. Тези забранителни клаузи на практика изправят 7 млн. българи пред невъзможността утре да отидат при зъболекаря си, заяви д-р Бранимир Кирилов, стоматолог. Д-р Кирилов обясни, че е притеснен за пациентите, тъй като правилата забраняват на хора без определена специалност да извършват определено лечение.Българският зъболекарски съюз е демократична организация от всички съсловни организации в медицината, която на Конгреса ще обсъди правилата за добра медицинска практика и те ще бъдат коригирани на базата на всички постъпили предложения, коментира председателят на БЛС д-р Николай Шарков. Няма да има никакви рестрикции колегите с и без специалност да практикуват професията си. Всички пациенти ще бъдат лекувани така, както са лекувани до момента, увери той. ", "date": "2019.06.19", "title": "Хиляди българи застрашени да останат без достъп до зъболечение"}
{"url": "http://www.cross.bg/byzlydzha-vruh-tzvetya-1607155.html", "text": "/КРОСС/ На 27.07.2019г. (събота) Българската социалистическа партия ще отбележи 128-та годишнина от организираното социалистическо движение с традиционния събор на \"Историческа поляна\" под връх Бузлуджа.По традиция предишния ден, на 26.07.2019г. (петък), социалистите ще положат цветя на паметната плоча на Бузлуджанския конгрес, на паметника на Васил Априлов и Костницата на загиналите за свободата в гр. Габрово. Оттам ще започне и колоездачното състезание за Купа \"Бузлуджа\" до връх Шипка. На Паметника на свободата на върха ще бъдат поднесени цветя и венци и ще бъдат наградени победители в състезанието.В честването ще се включат членове и симпатизанти на БСП, гости, младежки организации от Балканите и граждани от цялата страна.  ", "date": "2019.06.19", "title": "БСП отбелязва 128-та си годишнина на Бузлуджа"}
{"url": "http://www.cross.bg/grozdanov-bezhantzite-sveta-1607161.html", "text": "/КРОСС/ Броят на хората, бягащи от войни, преследвания и конфликти, част от които са и бежанците, е достигнал близо 71 млн. за 2018 година. Тези данни от глобалния доклад на Върховния комисариат на ООН за бежанците цитира пред БНР българският представител в организацията Борислав Грозданов.„Бежанците на практика са към 26 млн. в световен мащаб. Това е с половин милион повече от 2017 г. Хората, които са принудително разселени, са с 2,5 млн. повече от 2017 г. Тук до голяма степен допринася кризата във Венецуела. Около 4 млн. граждани на Венецуела са напуснали страната си от 2015 г. насам. Това е една от най-големите съвременни кризи, свързани с разселване на хора по света\", коментира Грозданов в интервю за предаването „Хоризонт до обед\".Нарастването на броя на разселените и бежанците в световен мащаб е трайна тенденция в последните години, отбеляза Грозданов. Той посочи и тревожната статистика, според която бедните държави приемат 1/3 от всички бежанци по света. Други тревожни данни са, че през 2017 и 2018 г. близо половината от бежанците по света са деца.Според него фокусът трябва да е върху намирането на решение за премахване на пречките за връщане на хората у дома.За България Борислав Грозданов посочи, че от началото на годината 416 лица са потърсили закрила. Близо 190 от тях са получили бежански или хуманитарен статут. ", "date": "2019.06.19", "title": "71 млн. души по света бягат от войни, преследвания и конфликти"}
{"url": "http://www.cross.bg/gerb-zarkov-politicheskite-1607165.html", "text": "/КРОСС/ „Днес стана ясно какво се крие зад изненадващото предложение за 1 лев субсидия. Въобще не е ставало дума за намаляване на парите на партии, а за координирана акция за допускане на частно финансиране на политическите субекти. С тази координирана акция ГЕРБ и ДПС се опитват да приватизират политическия живот\". Това заяви пред журналисти в парламента зам.-председателят на ПГ на „БСП за България\" Крум Зарков. Той попита: кого оттук нататък мислите, че ще обслужват политическите партии - своите избиратели  или своите спонсори и кой утре ще определя листите с общински съветници и кандидат- кметове - партиите или контролиращите ги олигарси.„Това е истински атентат срещу базисните постижения на българската демокрация и БСП е единствената партия, която стои срещу него. Призоваваме българските граждани също да не остават безучастни. Призоваваме за открит и честен дебат за това как да се намали субсидията,  без да се наруши независимостта на политическите субекти\", наблегна той. Според него БСП започва преки действия и разговори, които ще облече в законови предложения. „Дотогава категорично ще се противопоставяме на всеки опит легално да се вкарат частни интереси в политическия живот. Трябва да се борим с корупцията, а не да се опитваме да я легализираме както се опитват да правят съдружно ГЕРБ и ДПС\", коментира социалистът. По думите му е интересен фактът, че ГЕРБ са отказали разговори с БСП, но веднага са притичали след като са били повикани от ДПС. Зарков подчерта, че тези действия на ГЕРБ и ДПС не са случайни точно в средата на годината, точно преди важни местни избори. „Това е целенасочен опит да се затрудни работата на всеки, който дръзне да се противопостави на това статукво. Няма да допуснем това да се случи\", категоричен бе той. Зарков подчерта, че предстои левицата да се срещне с НПО срещу идеята на ГЕРБ и ДПС. По думите му, ако е необходимо, левицата ще сезира и други институции и ще уведоми и европейските партньори за случващото се у нас.  ", "date": "2019.06.19", "title": "Крум Зарков: ГЕРБ и ДПС се опитват да приватизират политическия живот"}
{"url": "http://www.cross.bg/zhyrito-huawei-vsichki-1607163.html", "text": "/КРОСС/ Cinelibri и Huawei обявиха финалистите в първия кръг на , в който участниците трябваше да представят своите идеи за късометражни филми под формата на трийтмънт. В този кръг взеха участие над 50 души с много разнообразни идеи и портфолио от реализирани проекти. Разглеждането на трийтмънтите и проектите на участниците беше истинско удоволствие за журито в състав Жаклин Вагенщайн, Крис Захариев, Стаси Айви, Крум Родригес и Лонгруи Циу, а избирането на финалистите - огромно предизвикателство. В крайна сметка журито допусна 11 вместо предвариелно обявените 10 финалисти, и окуражава всички участници да продължат развитието си в областта на кино изкуството. Популярната киножурналистка Стаси Айви и член на журито сподели: „За мен беше много интересно да прочета всички трийтмънти на участниците в конкурса, тъй като жанрово бяха много различни. Има за всеки по нещо и беше много трудно да изберем само 10, но в много от изборите си се покривахме с останалите членове на журито. Харесват ми истории с въображение, но в същото време с ясна структура и хубав финал, обичам да има изненади и послания. Винаги е важно добре да си представяш какво точно искаш да кажеш и как би изглеждало то на екран, така че нямам търпение да видя какво ще направят нашите финалисти.\" Сред основните теми, които под една или друга форма присъстваха в проектите, бяха човешките емоции и взаимоотношения в настоящия свят. Дали човешките ценности са се променили и в каква посока, по различен начин ли чувстваме и изразяваме любовта към близките си, смешни или тъжни са недоразуменията, в които прекалено динамичният ни свят може да ни забърка, харесва ли ни този свят, търсим ли негова алтернатива в друго време и реалност? Темите, които вълнуват младите български артисти, сами по себе си са изключително интересни, а с още по-голям интерес очакваме тяхната завършена интерпретация под формата на късометражен филм, заснет с Huawei P30 Pro. На специален уъркшоп в Casa Libri, на който всички финалисти се запознаха лично с всички членове на журито, Крис Захариев сподели своя опит с видео възможностите на топ смартфона, както и ценни съвети за снимането в различни условия, при различни настройки и в различни формати. Останалите членове на журито посъветваха всички да запзаят историята си проста и фокусирана, за да предизвикат максимално въздействие върху зрителя. В следващия месец финалистите ще получат техническа и менторска подкрепа от Cinelibri и членовете на журито, а излъчените от него три най-добри филма ще бъдат показани за първи път пред публика на специална отворена прожекция в Дома на киното през юли. Пълен списък с финалистите, които ще вземат участие във финалната фаза на Huawei Smartphone Film Festival:Александър ГековДимитър МишевХара НуринЛидия ЮлиановаМартин ЛазаровПетя БашеваПетя МанчороваСтефан ВойводовТео ЧепиловВиктор ЧулевМелиса ГергановаДетайли за инициативата, както и следващи публикации по темата как се прави един филм, можете да следена на сайта на медийния партньор  и във . ", "date": "2019.06.19", "title": "11 млади български филм-мейкъри ще заснемат свои късометражни филми с Huawei P30 Pro"}
{"url": "http://www.cross.bg/slyzhiteli-alkohol-mitnicheskite-1607166.html", "text": "/КРОСС/ Митническите служители на ГД „Митническо разузнаване и разследване\" откриха близо 9 кг марихуана при проверка на камион. На 15.06.2019 г., около 5.30 часа, на МП Капитан Андреево пристига товарен автомобил с турска регистрация, който пътува от Сърбия през България за Турция. Шофьорът - турски гражданин, представя пред митническите служители редовни документи за превозваната стока и заявява, че няма лични вещи, стоки или валутни ценности за деклариране. По метода  „анализ на риска\" превозното средство е отклонено за щателна митническа проверка, при която в един от шкафовете  в шофьорската кабина е открит черен сак пълен със 17 полиетиленови плика. При разрязването на един от пликовете  е установено, че съдържа зелена тревиста маса. Направеният полеви наркотест е реагирал на канабис /марихуана/. Общото тегло на наркотичното вещество е 8.860 кг.По случая е образувано досъдебно производство от разследващ митнически инспектор под надзора на Окръжна прокуратура - Хасково. Шофьорът  е задържан с прокурорска мярка „задържане под стража\" за 72 часа. Предстои да бъде внесено искане за постоянното му оставане в ареста.Близо 1 тон нелегален алкохол задържаха митническите служители от Главна  дирекция „ Митническо разузнаване и разследване“  в района на Пловдив.  На 13.06.2019 г. митническите служители  извършват проверка в частен  имот, намиращ се в населено място на територията на област Пловдив. В  едно от гаражните помещения в имота, митническите служители откриват 900  литра етилов алкохол в 1242 стъклени бутилки от по 1 и  0.7 литра с  надписи \"водка\", \"уиски\",\"мастика\" и \"ром\". Всички бутилки са без  български акцизен бандерол. В друг гараж на територията на имота,   митническите  служители откриват 50 литра течност с мирис на етилов  алкохол, в пластмасови десетлитрови туби, укрити в автоканала. За  откритите общо 950 литра алкохол  не са представи документи за обезпечен  или платен акциз по Закона за акцизите и данъчните складове. Алкохолът е  иззет. По случая е образувано досъдебно производство от разследващ  митнически инспектор под надзора на Районна прокуратура Пловдив.", "date": "2019.06.19", "title": "9 кг марихуана откриха в кабината на камион, тон нелегален алкохол в Пловдивски"}
{"url": "http://www.cross.bg/momcheto-dynav-izdirvaneto-1607144.html", "text": "/КРОСС/ Предстои да бъде подновено издирването на момчето, изчезнало във водите на Дунав.16-годишният тийнейджър изчезна във вторник в реката в Силистра. Той отишъл на разходка с още трима свои приятели край така наречената рибарска стоянка. Именно там влязъл във водата, но внезапно течението го понесло и той изчезнал.Още снощи всички служби са вдигнати на крак и започва издирвателна операция. От момчето обаче няма и следа.„Издирването продължава и се извършва съвместно с гранична полиция от румънска и българска страна\", заяви зам.-кметът на Силистра Денка Михайлова. Тя потвърди, че има заповед, която забранява плажуването и къпането по цялото поречие на Дунав на територията на общината. ", "date": "2019.06.19", "title": "Подновяват издирването на момчето, изчезнало в Дунав "}
{"url": "http://www.cross.bg/gdbop-operatori-aktziyata-1607142.html", "text": "/КРОСС/ Кабелните оператори излизат на протест пред сградата на Министерския съвет. Причината за недоволството е акцията на ГДБОП срещу кабелни оператори за разпространение на пиратско видеосъдържание.Повод за протеста е акцията на ГДБОП от 13 юни, при която бяха обискирани офиси на пет доставчици на интернет и кабелна телевизия, беше отнета и техника.Според Националното сдружение на кабелните оператори \"Клуб 2000\" това е довело до финансови загуби за фирмите и са нанесени материални щети върху офисите.Операцията на ГДБОП е оставила без телевизия и интернет няколко града, което е затруднило и работата на местните институции като общини и банки, болници и медии.В писмо до медиите операторите информират, че операцията на ГДБОП е целяла ликвидиране на конкуренти и разчистване на пазари, използвайки държавни органи и структури.Кабелните оператори се заканват да заведат дела срещу държавата в Съда в Страсбург, както и настояват началникът на сектор \"Киберсигурност\" в ГДБОП Явор Колев да подаде оставка, а също и да поднесе публично извинения за неудобството на гражданите. ", "date": "2019.06.19", "title": "Кабелни оператори излизат на протест заради акцията на ГДБОП"}
{"url": "http://www.cross.bg/purvenstvo-platini-svetovnoto-1607143.html", "text": "/КРОСС/ Арестуваният бивш президент на УЕФА Мишел Платини - на свобода. Футболната легенда беше освободен, след задържането му по подозрение за корупция във връзка с избора на Катар за домакин на Световното първенство през 2022-ра година.Изборът на арабската страна предизвика доста критики от експерти и медии, заради високите температури и предложението първенството да се проведе зимата. Това не е първо обвинение срещу французина. Той изтърпява 4-ри годишна забрана за участие и посещение на всякакви футболни дейности, след като беше обявен за виновен за получаването на нерегламентиран хонорар на стойност 2 милиона швейцарски франка.„Беше дълго, но като се има предвид въпросите, които ми задаваха няма как да не продължи дълго. Питаха ме за Евро 2016, за Световното първенство в Русия, за Световното първенство в Катар, за Пари Сен-Жермен, ФИФА, за много много теми и аз отговорих на всичко това. Не знам защо съм тук, но отговорих на всички въпроси\", заяви Платини. ", "date": "2019.06.19", "title": "Пуснаха Мишел Платини на свобода"}
{"url": "http://www.cross.bg/gerb-bulgariya-gechev-1607146.html", "text": "/КРОСС/ \"БСП ще информира ЕС за опита за покушение от ГЕРБ срещу политическата система на България\". Това заяви народният представител от ПГ на \"БСП за България\" и член на комисията по бюджет и финанси Румен Гечев в интервю за радио „Фокус\". По негово мнение Европа няма да остане безучастна на тази политическа арогантност на управляващите в София.\"На всички вече е ясно, че прокламираното приятелство на г-н Борисов с партиите-посестрими на ГЕРБ в Европейската народна партия, няма да го спаси в тази ситуация. Напразни са надеждите на управляващите от ГЕРБ и техните ръководители, че имат кой знае какъв гръб в Европа и ще ги покриват, ще имат някакъв чадър над това безчинство, което се канят да извършат в България - 11 пъти да намалят финансирането на опозицията и на всички партии в България\", изрази мнение професорът. По думите му основната цел на управляващите е опозицията - левицата, тъй като ГЕРБ са в управлението и пред цяла Европа показват, че могат да се справят без субсидии, след като са натрупали 20-ина милиона лева в депозити.  \"Това означава, че те имат други източници на финансиране. И по този въпрос ще се обърне внимание в следващия период\", коментира проф. Гечев. Той заяви, че БСП ще отиде на местни избори и това предложение на ГЕРБ няма да ги спре. „БСП е на политическия терен 130 години. Това е партия, която е преследвана от закона, членовете й са осъждани на смърт, къщите на членове на партията са изгаряни. Така че много по-големи мракобесници от сегашните управляващи са се опитвали да я задушат. Няма да им се получи и този път номерът, но е срамно, че управляващата коалиция, която претендира да води страна от Европейския съюз в посока хармонизиране с европейските практики и координиране с европейските политики, прави нещо, което съм сигурен, че ще стресне Европа.\"Такъв удар в страна от Европейския съюз - да спреш финансирането на опозицията преди изборите, не познавам такъв случай\", категоричен бе проф. Гечев. Той уточни, че БСП ще гласува против предложението на Министерски съвет. „Няма как да гласуваме решение, което противоречи на здравия разум, противоречи на европейските практики и е откровено антидемократично. БСП не може да си позволи лукса да предава интересите на своите избиратели\", заключи народният представител.  ", "date": "2019.06.19", "title": "Румен Гечев: ГЕРБ правят опит за покушение срещу политическата система на България "}
{"url": "http://www.cross.bg/treska-zapadnonilska-kantardzhiev-1607147.html", "text": "/КРОСС/ Още в ранната пролет предупредих, че това лято опасността ще бъде най-много от западнонилска треска. Миналата година във всички съседни на България страни имаше много случаи на заболели от такава треска. Това каза в сутрешния блок на БТВ „Тази сутрин\" проф. Тодор Кантарджиев, директор на Националния център по заразни и паразитни болести. От западнонилска треска миналата година за първи път у нас имаше едно увеличение в нашата страна - Националния център доказа 15 случая, като за съжаление двама души умряха, допълни той. Тъй като усложненията при заболяването са на централната нервна система, до голяма степен лечението зависи от нивото на медицинската помощ и квалификацията на невролозите и затова в съседни на нас държави се наблюдава малко по-голяма смъртност, коментира още проф. Кантарджиев. На първо място, за да намалим опасността от това да бъдем ухапани от комари, пренасящи западнонилска треска, трябва да избягваме места, където има много комари - това са гребни канали, това са заблатени места. На второ място, трябва да се ползват от аптеката репеленти - това са отблъскващи вещества, които се слагат на дрехите или по кожата. В къщите трябва да се спазват условията комарници на прозорците и апаратчета срещу комарите, които хапят нощно време, коментира още проф. Кантарджиев.", "date": "2019.06.19", "title": "Проф. Тодор Кантарджиев: През летния сезон има опасност от западнонилска треска"}
{"url": "http://www.cross.bg/partiite-gerb-sybsidiya-1607149.html", "text": "/КРОСС/ В ГЕРБ са съгласни с предложението на ДПС за отворено финансиране на партиите. Това съобщи днес в парламента лидерът на движението Мустафа Карадайъ след среща на двете политически сили рано тази сутрин.„От ГЕРБ се съгласиха за отворено финансиране на политическите партии, защото и те са съгласни, че с 1 лев субсидия няма как партиите да финансират и дейността си, и кампаниите си. Нашето предложение е това да бъде публично, да няма анонимни дарения, така че мисля, че е коректно нашето предложение, все пак да има и публичност във финансирането на партиите и да се знае от кои юридически, физически лица се получават дарения\", каза Карадайъ.Тази седмица парламентът трябва окончателно да гласува предложението на правителството за намаляване на партийните субсидии от 11 левана 1 лев за получен действителен глас. Представителите на ДПС са предложили на ГЕРБ със спестените средства от субсидиите да се създаде фонд за изграждане на детски градини и освобождаване от такси за ползването им. Премиерът Бойко Борисов е предложил във фонда да има между 500 млн. и 1 млрд. лева.Менда Стоянова от ГЕРБ обяви, че от партията остават на позицията си партийната субсидия да бъде 1 лев за получен глас, но партиите няма да бъдат ограничавани за парични дарения, каквото е предложението на ДПС.„Един лев е наистина ниска субсидия и няма как партиите да бъдат едновременно с това ограничение да получават каквито и да било дарения, както и в момента. Така, че ако говорим за американския модел, трябва да се направят промени, които да дадат възможност физически, юридически лица да даряват на партиите, при пълна прозрачност, попълване на декларации за произход, качване на въпросните декларации в регистър в Сметната палата и всичко останало, което Сметната палата прави като одит на разходите на политическите партии\".ГЕРБ ще предложат офисите на политическите партии да бъдат предоставени безвъзмездно от държавата, за да могат да поддържат структурите си.„Това означава, че партиите ще имат възможност да имат офиси, без да заплащат за тях, ще имат субсидия от един лев, с която биха поели разходите за административния персонал в тези офиси, а колкото и до другите им разходи, по отношение на избори и т.н. ще търсят подкрепа от различни видове спонсори\", допълни Менда Стоянова.Същевременно мнозинството в Народното събрание отхвърли предложението на БСП от седмичната програма да отпадне законопроектът, с който ще се фиксира 1 лев партийна субсидия за действителен глас от първи юли тази година.Филип Попов настоя за удължаване на срока между първо и второ четене на промените в Закона за държавния бюджет с още една седмица с аргумента, че са необходими обществени дебати по темата.„Тук става въпрос за връщането назад на политическата система в България. Тук става въпрос за финансирането на политическите партии, за тяхната бъдеща зависимост от неполитически ценности и интереси от частни такива. Редица неправителствени организации, експерти са заявили желание да се води дебат по тази тема, за да може да се направи предложение между първо и второ четене\", изтъкна той.Актуализацията на държавния бюджет остана точка първа за петък. ", "date": "2019.06.19", "title": "В ГЕРБ са съгласни с предложението на ДПС за отворено финансиране на партиите "}
{"url": "http://www.cross.bg/bozhankov-sistema-politicheska-1607148.html", "text": "/КРОСС/ \"Водени от разбирането, че ключовата дума е консенсус, взехме решение на Национален съвет да потърсим диалог с партиите и да намалим субсидията, но до степен, в която политическият живот да бъде мислим, нормален и да се случва на светло. За съжаление колегите отказват такъв диалог и са твърди в намеренията си, макар сами да признават, че те ще доведат до тежки последици. Тази наклонена повърхност, по която се движи политическата система, ще доведе до сериозни щети за всички - победител няма да има\". Това заяви народният представител от ПГ на \"БСП за България\" Явор Божанков по \"Bulgaria ON AIR\". По думите му в момента ГЕРБ краткосрочно постигат една цел - да ударят опозицията. Той коментира, че в средата на годината се прави промяна, която непосредствено преди местните избори ще затрудни БСП, но в дългосрочен план ще пострада цялата политическа система.\"Нашето предложение е по пътя на диалога да достигнем до един праг, който ще запази политическите партии - беше ни отказано\", коментира още Божанков. Той обясни, че не е възможно за три дни да се предложат 3, 4 или 5 лева размер на субсидия. По мнението на народния представител ГЕРБ са решили, че субсидията ще бъде 1 лев, те имат мнозинство и ще го направят. \"Държа да кажа обаче, че в Европа има един модел - той е на финансиране на партиите от държавите, от бюджета. В Америка - това са корпорациите, с лобизъм - със закон за лобизма. В България отиваме на трети вариант - нито ще имаме субсидия, която ще ни позволи да съществуваме, нито корпоративно финансиране. Цялата политическа система ще бъде тласната в сивия сектор, защото това предложение не оставя трети избор\", категоричен бе Божанков.\"В полето на популизма всички имат своя принос. Все още има време разумът да надделее, защото това не е феномен само в двора на една политическа сила\", заключи народният представител. ", "date": "2019.06.19", "title": "Явор Божанков: Цялата ни политическа система ще бъде тласната в сивия сектор"}
{"url": "http://www.cross.bg/lihva-grazhdanite-manolova-1607150.html", "text": "/КРОСС/ Омбудсманът Мая Манолова изпрати препоръка до председателя на Народното събрание Цвета Караянчева и премиера Бойко Борисов, в която настоява за намаляване на законната лихва, която гражданите плащат при просрочване на парично задължение. От 1994 г. насам тя е 10 (процентни) пункта над основния лихвен процент, въпреки различната икономическа и финансова обстановка в страната и съответното намаление на основната лихва от 72% при въвеждането на законовата лихва до нива, близки до нула в последните години.Омбудсманът се позовава на многобройни жалби на граждани, изпаднали в много тежко положение, заради непосилните лихви, които дължат на банки, фирми за бързи кредити, колекторски фирми, доставчици на обществени услуги, монополни дружества, като топлофикациите, електроразпределителните дружества, ВиК операторите, мобилни оператори и др. „Тези лихви нарастват още повече след съдебни процедури\", пише омбудсманът до Караянчева и Борисов. За сравнение Манолова дава страни като Австрия, Литва, Германия, Латвия, където законната лихва за забава на физически лица се движи средно около 5%. Тя посочва, че и спрямо преобладаваща част от останалите страни-членки законовата лихва у нас е забележимо по-висока.Друг проблем, поставен от омбудсмана в препоръката, е липсата у нас на диференциация на законната лихва, чиито размер е еднакъв за граждани и търговци. Тя отново дава пример с Германия, Латвия и Литва, където това е направено и работи. „Смятам, че тази практика с различен и по-нисък лихвен процент следва да се приложи и у нас, тъй като е по-справедлива за гражданите и ще им даде възможност да изплуват от финансовото блато, в което се намират повечето от тях\", категорична е Мая Манолова.", "date": "2019.06.19", "title": "Мая Манолова: Свалете лихвата за просрочени задължения на гражданите"}
{"url": "http://www.cross.bg/intzidenta-komentira-napyskane-1607151.html", "text": "/КРОСС/ Според мен причината за инцидента може би е недостатъчната подготовка и малкото опит на пострадалите парашутисти, както и нарушаване на някои от правилата във въздуха и при приземяване. Това коментира председателят на Съюза на парашутистите в България о.р. полк. Сирмо Сирмов относно инцидента с парашут, при който загина канадски военен.Инцидентът се случи в нощта на понеделник срещу вторник близо до пловдивското село Чешнегирово. Един човек загина, а други трима пострадаха. Води се разследване какво е довело до инцидента. Според Сирмов има предпоставки, които при неспазване на изискванията могат да доведат до произшествието. „Те са два вида - предпоставки за произшествия след напускане на самолета и при приземяване. Парашутистите трябва стриктно да спазват установената дистанция при напускане на машината. При нарушаване на дистанцията се получават сближения, които водят до неприятни последствия. От друга страна, след напускане на машината може да настъпи пълен или частичен отказ за разтваряне на парашута\", коментира още той.Научих от ваши колеги за случилото се. Аз нямам достъп до самото поделение и не знаем какви задачи се изпълняват там. Бяхме уведомени за това обучение. Американски военни офицери, придружавани от наши офицери, дойдоха в кметството с информационни материали. Раздадоха на жителите на селото дипляни, друга част разлепихме на видни места. Никой от селото не се е оплакал от провеждането на учението, коментира кметът на село Чешнегирово Христо Атанасов. ", "date": "2019.06.19", "title": "Експертът: Причината за инцидента с канадския парашутист може би е недостатъчна подготовка"}
{"url": "http://www.cross.bg/bivshi-shefove-na-api-otivat-na-sud-1607152.html", "text": "/КРОСС/ Бившите изпълнителни директори на Агенция \"Пътна инфраструктура\" Лазар Лазаров и Дончо Атанасов отиват на съд заради обществена поръчка за строително-монтажни дейности на участък от магистрала \"Тракия\", ощетила Министерство на транспортна с над 30 милиона лева.Срещу двамата и срещу бившия член на Управителния съвет на АПИ Илиана Захариева е внесен обвинителен акт в Софийския градски съд, съобщават от прокуратурата. ", "date": "2019.06.19", "title": "Бивши шефове на АПИ отиват на съд "}
{"url": "http://www.cross.bg/ryskite-tyrtziya-ankara-1607130.html", "text": "/КРОСС/ Турция е изпратила отговор на писмото на американския секретар по отбраната Патрик Шанахан, в което той заплаши Анкара със санкции във връзка със сделката за руските ракетни комплекси С-400. В турския отговор се подчертава, че американското писмо не отговаря на съюзническия дух и използваните в него изрази са неподходящи.Била е подчертана важността на поддържането на диалог, основан на приятелство и взаимно уважение и на продължаване на усилията за намиране на решение, се казва в публикуваното от турското военно министерство съобщение.В писмо от 7 юни до турското ръководство Пентагонът заплаши Анкара, че тя ще бъде изключена от програмите за обучение, за съвместно производство и доставки на самолетите Ф-35, ако до 31 юли Турция не се откаже от сделката за руските комплекси С-400.Анкара предложи на Вашингтон създаване на работна група, която да проучи американските опасения, че руските ПВО-комплекси могат да застрашат американските самолети Ф-35.Преди два дни турският президент Реджеп Ердоган заяви, че очаква доставките на първата батарея руски ракети да започнат в началото на юли. Турският лидер съобщи това пред журналисти на връщане от среща по сигурността в Душанбе на държавни и правителствени глави от Азия, на която участваха и руският и китайският президент Владимир Путин и Си Цзипин. ", "date": "2019.06.19", "title": " Турция: Ултиматумът на САЩ за С-400 не отговаря на съюзническия дух"}
{"url": "http://www.cross.bg/dobrev-partiya-chlenove-1607137.html", "text": "/КРОСС/ „Конгресът подкрепи реформите и политиките, водени от Корнелия Нинова. БСП няма път назад. Желанието на редовите членове е тя да бъде модерна, демократична лява партия\". Това заяви зам.-председателят на БСП Кирил Добрев пред БСТВ. По думите му две групи са се обединили и са смятали, че Конгресът ще бъде решаващ, за да се промени линията на БСП. „За разцепление говореха наши колеги и другари, които дори са имали честта да управляват партията, водили са БСП през трудни моменти. Заради нереализирани амбиции бяха решили, че е дошъл краят на БСП. Това беше единият кръг от хора\", обясни Добрев. Той подчерта, че другата група е бизнес-олигархичният кръг, като акцентира, че БСП е единствената партия, която принадлежи на поколения членове и симпатизанти. „Всяка една обществена поръчка в България е направена за някого. Всеки от някого печели. Партия, която разкрива този модел на управление - тя не е нужна на никого. Тези две групи решиха, че могат да пробият БСП, да я купят - но това не се случи\", отбеляза още зам.-председателят на БСП. Той коментира, че с промените в партията тези хора не могат вече да бъдат народни представители, нямат влияние в партията или са им спрени каналите за финансов ресурс и констатира, че явно трудно се свиква с идеята, че вече има приемственост и път за младите хора в БСП.„Имаше смислени изказвания и Конгресът не беше излишен - той ясно потвърди линията, по която БСП върви през последните години\", каза още той. По повод прекия избор на председател, Добрев коментира, че има все по-голяма разлика между елита и редовите членове на БСП. Последните имат едно мнение и то се разминава съществено с това на делегатите или членовете на Националния съвет, които ги представляват и по думите му няма нищо по-демократично от това - всеки един член да има глас в избора на председател.„Наближават местни избори - ако досега партията работеше за нас, сега елитът трябва да работи за общинските организации\", категоричен бе Добрев.„Аз съм компромисен човек, винаги протягам ръка. Мислех, че каузата за промяната на системата, каузата за БСП е по -силна от личния интерес на определени членове. Различията в Националния съвет проличаха преди година-година и половина. Там идеята не е да стигнем до общо решение, а персонално да се отмъсти на определен човек. Много ми е мъчно, аз ги познавам вече 40 години\", коментира още той. Добрев отбеляза, че в БСП нямат подготвени млади хора, липсва едно цяло поколение в партия, защото някои хората са считали, че могат да управляват до края на живота си и не са подготвили свои заместници\", заяви още той.„БСП е единствената алтернатива, но обществото още не може да ни припознае като такава. Трябва да преборим страха си. На тези Европейски избори вратата леко се отвори. В големите градове имаме добри резултати - там, където хората са по-скоро анонимни. В малките градове - обратно\", коментира Добрев и припомни за случай, в който на семейство след изборите му е бил спрян токът, т.е. кметът на селото е знаел кой за кого гласува.„БСП е модерна лява партия, демократична - това го показаха нейните членове и делегати на Конгреса. Те предпочетоха прекия избор на председател, вместо да се върнат назад. Идейният разговор на опозицията стана безпочвен\", каза още той.По повод намаляването на партийната субсидия на един лев, Кирил Добрев заяви: „Това е краят на демокрацията. Начинът, по който се финансират партиите днес е най-честен и прозрачен. Ние искаме изсветляване на икономиките, а хвърляме партиите в сивия сектор\". По думите му по този начин бизнес групи и олигархични кръгове ще могат да си пазаруват партии и да ги издържат. Той попита още кой би финансирал официално опозиционна партия „Това не е сериозно. Добре е да се проведе разговор върху нивата на субсидиите, но демокрацията няма цена\", изрази мнение Добрев.„Войната срещу БСП е чрез много механизми. Да им спрем парите и да видим какво ще правят на местните избори. След като не можаха да превземат БСП отвътре и отвън - решиха да ни спрат парите.  Ще си направим Бузлуджа- тя ще бъде силна, ще си направим и местните избори\", категоричен бе Кирил Добрев.   ", "date": "2019.06.19", "title": "Кирил Добрев: Единственият път пред БСП е да бъде модерна и демократична лява партия"}
{"url": "http://www.cross.bg/privatizatziya-karanikolov-lekarstvata-1607139.html", "text": "/КРОСС/ Бизнес, синдикати и държава ще дискутират днес предложените от правителството законови промени, с които отпада списъкът с предприятия, забранени за приватизация.Министърът на икономиката Емил Караниколов поиска да чуе становищата в Тристранния съвет по законопроекта, но пред депутатите в Ресорната парламентарна комисия обяви, че се отказва от намерението Агенцията за приватизация и тази за инвестициите да се слеят в нова мегаструктура за контрол на държавните дружества.Караниколов увери, че предвиденото отпадане на забранителния списък с предприятия за приватизация няма да отвори вратата за разпродажба на ключови държавни активи, за което се опасяват от КНСБ и каза, че с предлаганите текстове се забранява приватизацията на всички държавни дружества без изричното разрешение на НС:„Целта е да се забрани приватизацията, тъй като се създава и едно неразбиране и напрежение. Аз съм готов да се откажа от тази моя идея\".Тристранният съвет ще разгледа и предложения законопроект на БСП за намаляване на ДДС-то на брашното и изделията от брашно, мляко, яйца и сирене от 20% на 5% и на лекарствата на 9%.Снимка Архив", "date": "2019.06.19", "title": "Тристранката обсъжда намаляването на ДДС за храните и лекарствата "}
{"url": "http://www.cross.bg/chasa-tryd-sega-1607131.html", "text": "/КРОСС/ в. 24 часа - Президент гневен на „24 часа\", но фактите са свещени за нас:Спрени са 73-те дела за отчуждаване на имоти край околовръстното и чакат Конституционния съд в края на октомври!в. Монитор -  Заливат ни с евтина палмав. Монитор -  ДПС предлага падане на ограниченията за партийните даренияв. Сега - 80% от сградите нямат защита срещу мълниив. Сега -  Българските банки са с най-голям ръст на печалбата в Югоизточна Европав. Телеграф -  Българи цакат гърците с наемив. Телеграф -  Мълнии убиха двамав. Труд -  Газ битката САЩ - Русия сваля цената на горивото у насв. 24 часа -  Фирми да даряват партиите, ако субсидията стане 1 лв., иска ДПСв. 24 часа -  По 5 мълнии на квадратен километър удрят у нас за годинав. 24 часа -  Бизнесменът Пашов гарантирал обещания от кмета на Костенец подкуп със запис на заповедв. 24 часа -  Качеството Артексв. 24 часа - 30 млн. лева за обновяване на всички квартали в Бургасв. 24 часа -  ОПРЧР одобри 28 проекта за създаване на интегрирани услугив. Монитор -  Лъскат бронзовия лъв на Шипкав. Монитор -  Банката за развитие ще строи детски градинив. Сега -  Трагедия с десантчици помрачи натовско учение край Пловдивв. Сега -  Падащите парчета от мостове не са опасни, според АПИв. Телеграф -  Морето скатава обороти по схемата на Мегзв. Телеграф -  Без данък за научна и развойна дейноств. Труд -  Образователният министър Красимир Вълчев: Още 113 училища стават иновативнив. Труд -  Кмет давал 30 000 лв. подкуп на общинарв. Труд -  Евтини заеми за бизнеса по нова програма на ЕСв. 24 часа - Росен Иванов, директор на Изпълнителна агенция „Медицински надзор\":50% от нарушенията на болниците са свързани с качеството на лечениев. Монитор -  ТАНЯ МИХАЙЛОВА, зам.-министър на образованието: Обмисляме нов формат за изпита след 7-и клас от 2021 годинав. Сега -  Николай Неделчев, колекционер:Скандалът с картините е чисто криминална историяв. Телеграф - Учителката no биология Даниела Куцева: Не мърдам от Чепинци за нищо на светав. Труд - Ректорът на Техническия университет проф. Георги Михов пред \"Труд\": Ако „фолксваген\" изгради завод у нас, ние можем да го захраним с кадрив. 24 часа - Премиерът на ЕС ще е десен, чака се бял дим до края на седмицатав. Монитор - Непосилният удар срещу шопската салатав. Сега -  Левче на глас им е малко? Хайде да го докажатв. Сега -  Една тъжна истина за Българияв. Сега - Как общините пропиляха милиони за скандални ремонтив. Телеграф - Олигархът Прокопиев рони крокодилски сълзи в ефирв. Труд -  бTB - телевизията на разпадав. Труд - БСП между Сцила и Харибда ", "date": "2019.06.19", "title": "Преглед на вестниците "}
{"url": "http://www.cross.bg/ykraiina-zelenski-bezopasnost-1607141.html", "text": "/КРОСС/ Позициите на Украйна и Германия по въпроса за „Северен поток 2\" са противоположни, но Киев е благодарен на Берлин за готовността да обсъжда тази тема. Това заяви президентът на Украйна Володимир Зеленски на съвместна пресконференция с канцлера на Германия Ангела Меркел, цитиран от ТАСС.Зеленски определи запазването на транзита на руски природен газ през украинската територия като гаранция за енергийната безопасност на Украйна и Европа. Той изрази увереност, че тристранните преговори, чиято цел е да бъде подписан договор за транзит на газ, ще бъдат успешни и „никой няма да извива ръцете\" на Украйна. ", "date": "2019.06.19", "title": " Зеленски: Транзитът на руски газ е гаранция за енергийната безопасност на Украйна "}
{"url": "http://www.cross.bg/gradysa-stoiinosti-amerika-1607132.html", "text": "/КРОСС/ Човешката цивилизация в сегашната си форма е достигнала финалния стадий на съществуването си.Учени от Австралия представиха резултати от свързани с това изследвания, за което съобщава \"Индипендънт\".Липсата на дейст вия от страна на правителствата по света, казват експертите, провокира социални и икономически кризи.Намаляването на нивото на изгаряне на изкопаеми горива в близко бъдеще не се очаква. Изследователите от Мелбърн разглеждат сценарий, според който до 2030 г. глобалните емисии ще достигнат максимални стойности. До 2050 г. средната температура на планетата ще се повиши с 3 градуса над предидустриалните показатели.Ето какво твърдят авторите на изследването:- В Амазония се очаква мащабна суша;- Вечните ледове ще изчезнат, а морският лед, отразяващ слънчевите лъчи, ще се стопи;- Мусони ще се разпрострат в Западна Африка и Азия. Тези процеси ще засегнат Гълфстрийм, което ще влоши положението в Европа;- Северна Америка ще пострада от опустошителни метеорологични явления, сушата и топлината ще доминират, наводненията и горските пожари ще станат постоянни явления;- Азиатските реки ще бъдат по-малко пълноводни;- Количеството на валежите в Централна Америка и Мексико ще падне наполовина.До 2100 г. Земята ще започне да се доближава до 5 градуса по Целзий над прединдустриалните стойности. Опустошителното въздействие на екосистемите и организацията на живот на световната общност ще доведе до затопляне от 4 градуса. Отбелязва се, че при увеличаване на температурните показатели само с 2 градуса, от южните ширини ще започне масово преместване на хора, а броят на климатичните бежанци ще достигне милиард.Според учените, за съжаление светът все още не е готов да предприеме смекчаващи мерки и да предвиди последствията. ", "date": "2019.06.19", "title": "Учени предричат скорошен апокалипсис за човешката цивилизация"}
{"url": "http://www.cross.bg/ykraiina-filaret-tzurkvata-1607133.html", "text": "/КРОСС/ Преди няколко дни разколникът Филарет (Денисенко) обяви, че свиква православен събор в Киев, на 20 юни, на който ще бъде отменено решението за ликвидацията на \"Киевската патриаршия\", прието през декември. Освен това, той заявява, че не приема томоса за автокефалията на ПЦУ, защото не знаел неговото съдържание. В отговор на този демарш пресслужбата на неканоничната църква на Украйна заявява, че Филарет Денисенко няма право еднозначно да свиква събора на епископите.Като разяснява своето изявление, пресслужбата предупреждава, че нарушаването на устава и самоволното провеждане на събрание на \"неопределена група от неупълномощени лица\" означава нищо повече от \"църковно разделение и отделяне на организаторите и участниците в това събрание от църквата на Украйна\" с всички произтичащи от това неканонични и юридически последствия. По този начин в \"новата църква\" в Украйна се разраства конфликт между нейните \"йерарси\", които се заплашват един друг с най-различни упреци. Отлъченият веднъж от Църквата Филарет Денисенко за пореден път напомни на целия православен свят за своята репутация на непоправим разколник. Всички опити на Константинополската патриаршия да помири разколниците с Църквата се оказаха напразни.Източник", "date": "2019.06.19", "title": "Нов разкол в \"новата църква\"в Украйна"}
{"url": "http://www.cross.bg/vreme-ostrov-mestnite-1607134.html", "text": "/КРОСС/ Не ви ли се иска дългите летни дни да траят вечно? Един остров в северна Норвегия се опитва да направи точно това. Лятното слънцестоене в северното полукълбо е след дни - на 21 юни, и Сомарой (Sommarøy) - което означава \"Летен остров\" - иска да смени часовниците си с цветни гирлянди и да се обяви за първата в света зона без време.На този остров в Западен Тромсьо, северно от Полярния кръг, слънцето не залязва от 18 май до 26 юли, цели 69 дни. Местните жители, преживявайки дългата полярна нощ от ноември до януари, когато слънцето изобщо не изгрява, се възползват максимално от тези скъпоценни месеци, без да обръщат внимание на конвенционалното време.\"Непрекъснато има дневна светлина и ние действаме съобразно това\", казва местният жител Кел Ове Хвединг в изявление. \"Посред нощ, което за обикновените хора е 2.00 ч., тук може да видите деца, които играят футбол, хора да боядисват къщите си или да косят ливадите си, а тийнейджърите - да плуват\", разказва той пред Си Ен Ен. Затова сега местните хора искат да направят този режим официален.Местните са се събрали на среща в кметството, за да подпишат петиция за \"свободна от време\" зона и на 13 юни Хвединг се срещна с норвежки член на парламента, за да предаде подписите на местните жители и да обсъди практическите и правни предизвикателства на инициативата. \"За мнозина от нас получаването на това в писмена форма просто би означавало формализиране на нещо, което практикуваме от поколения\", казва той.Островитяните се надяват да бъдат освободени от традиционното работно време и да въведат гъвкавост в училище и в работното време. Риболовът и туризмът са основните индустрии на този остров с население от лко над 300 души. Според Хвединг местните рибари и жени често прекарват дните си в океана, преследвайки своя улов, с малко внимание към времето.Ясно е, че промяната означава бизнес. Когато посетителите прекосяват моста към острова от континента, те не са посрещнати с катинари (символизиращи любовните ключалки) като на подобни мостове в целия свят. Мостът е покрит с часовници, тъй като хората се подготвят за влизане в земите, където времето няма значение.Ще успеят ли островитяните в усилията си? Те вече се отплащат в публичност, която би могла да бъде основната цел на кампанията. Островните жители и норвежкият туристически съвет несъмнено разчитат на посетителите, привлечени от странната атрактивност на скандинавската страна на безкрайното лято. ", "date": "2019.06.19", "title": "Остров в Норвегия иска да е първата в света зона без време"}
{"url": "http://www.cross.bg/elektricheski-koleleta-tazi-1607156.html", "text": "/КРОСС/ Вече и в София ще могат да се взимат електрически колелета под наем, по примера на европейските столици, където тази услуга отдавна е развита и се радва на голям интерес. На първия етап желаещите да карат колелета ще могат да го правят като ги наемат за преходи в планината за минимум 3 часа. На следващ етап ще има различни точки в града, където хората лесно и удобно ще могат да взимат и връщат велосипедите. Зад идеята застават две български компании, произвеждащи се електрически колелета - ELJOY и E-MOUNTAIN BIKE (EMB). „Електрическият превоз е бъдещето, а в това число и електрическите велосипеди, които стават все по-популярни и желани. Искаме да развием тази услуга и да намалим колите в града\", споделя Калин Кокушаров от EMB.Всеки който иска да кара електрическо колело в планината, може да го направи още този събота пред Националния Исторически Музей.  ", "date": "2019.06.19", "title": "Пускат електрически велосипеди под наем и в София"}
{"url": "http://www.cross.bg/filadelfiya-kokain-korab-1607138.html", "text": "/КРОСС/ Властите в САЩ заловиха 16,5 тона кокаин на стойност над 1 милиарда долара на борда на кораб в пристанището на Филаделфия, щата Пенсилвания, предаде БТА.\"Това е едно от най-големите залавяния на дрога в историята на САЩ\", заяви главният прокурор на Филаделфия Уилям Максуейн. \"Такова количество кокаин би могло да убие милион - МИЛИОНИ - хора\", написа той в Туитър.Дрогата била открита в седем контейнера в транспортен кораб, закотвен в пристанището на Филаделфия. Корабът се готвел да отплава за Европа, след като минал през Чили, Панама и Бахамските острови.Всички членове на екипажа били арестувани. На двама от тях - Иван Дурашевич и Фонофавае Тиасаж - били повдигнати обвинения. Те признали, че помогнали да бъде натоварен кокаинът на борда на кораба \"Гайан\" в открито море. ", "date": "2019.06.19", "title": " Намериха над 16 тона кокаин в кораб във Филаделфия"}
{"url": "http://www.cross.bg/kolins-misiyata-godina-1607140.html", "text": "/КРОСС/ Астронавтът Майкъл Колинс публикува неизвестна досега снимка на екипа на \"Аполо 11\", съобщава БГНЕС. Това идва в момент, когато светът се готви да празнува 50-та годишнина от първото кацане на човек на Луната.„Екипажът. Намерих това в дъното на кутия. Не мислете, че някога е била използвана от НАСА\", написа Колинс в Twitter. На снимката са самият Колинс, Нийл Армстронг и Бъз Олдрин, позиращи пред голям модел на Луната.88-годишният астронавт е добавил #TBT, което означава \"Throwback Thursday\", интернет феномен, при който хората в социалните медии публикуват снимки или спомени от миналото си, което, както подсказва името, се случва в четвъртък. Тази година на 20 юли 2019 година се отбелязва 50-годишнината от мисията на Аполо 11.По време на мисията, Алдрин и Армстронг първо стъпили на повърхността на Луната, докато Колинс пилотирал командния модул. След като мисията на повърхността приключила, двамата астронавти се присъединяват към Колинс в Колумбия, преди да се отправят обратно към дома. Триото успешно се приземи в Тихия океан на 24 юли 1969 година. ", "date": "2019.06.19", "title": "Астронавт публикува неизвестна досега снимка на първите хора, кацнали на Луната"}
{"url": "http://www.cross.bg/neshtastniyat-zhestok-zhluchen-1607118.html", "text": "/КРОСС/ \"Нещастният човек е жесток и жлъчен. И всичко само заради това, че добрите хора го загрозяват\"Михаил Булгаков", "date": "2019.06.19", "title": "Нещастният човек е жесток и жлъчен"}
{"url": "http://www.cross.bg/pravitelstvo-voiina-frantziya-1607124.html", "text": "/КРОСС/ 1269 г. - кралят на Франция Луи IX постановява всички евреи, които не носят отличителния знак Звездата на Давид да заплащат глоба.1829 г. - Руско-турската война (1828-1829): Руските войски завладяват Силистра.1862 г. - Конгресът на САЩ премахва робството в САЩ.1867 г. - В Керетаро, Мексико, е екзекутиран чрез разстрел император Максимилиан I1868 г. - По настояване на сръбското правителство Любен Каравелов е арестуван в Нови Сад (тогава в Австро-Унгария) във връзка с убийството на княз Михайло Обренович III.1912 г. - в САЩ е приет със закон 8-часовият работен ден.1919 г. - Мустафа Кемал Ататюрк открива турския Национален конгрес в Анкара, който отхвърля решенията на Версайския договор, засягащи съдбата на Турция.1933 г. - Франция дава политическо убежище на изгонения от СССР Лев Троцки.1938 г. - националният отбор на Италия по футбол за втори път става световен шампион, побеждавайки на финала Унгария с 4:2.1944 г. - Втора световна война: Започва битката за Филипинското море, в която САЩ нанасят големи поражения на японската флота и авиация.1953 г. - Световният съвет на мира награждава посмъртно с „Почетна награда на мира\" български поет Никола Вапцаров.1961 г. - Кувейт официално провъзгласява независимостта си от Великобритания.1986 г. - Министър-председателят Георги Атанасов съставя ново правителство на България.1987 г. - ЕТА извършва един от най-кървавите си атентати, при който избухва бомба, разположена в супермаркет в Барселона, като убива 21 човека и ранява други 45 души.1990 г. - Започват преговори на МВФ с българското правителство, ръководено от Димитър Попов.  ", "date": "2019.06.19", "title": "19  юни в историята"}
{"url": "http://www.cross.bg/paisiii-nego-prepodobni-1607121.html", "text": "/КРОСС/ Св. ап. Юда, когото наричали още Тадей и Левий, един от дванадесетте апостоли, бил син на Иосиф, обручника на Пресвета Дева, и затова се нарича - както и брат му Яков - \"брат Господен\".Ние малко знаем за неговия живот преди апостолството. Преданието говори, че той се занимавал със земеделие.Името му се споменава няколко пъти в Евангелието. Когато Господ за последен път беседвал с учениците си и между другото казал: \"Който има заповедите Ми и ги спазва, той е, който Ме люби; а който Ме люби, възлюбен ще бъде от Моя Отец: и Аз ще го възлюбя и ще му се явя Сам\", тогава апостол Юда, изпълнен с пламенно желание, щото цял свят да познае Господа, запитал Христа: \"Господи, що е това, гдето искаш да се явиш нам, а не на света?\" - \"Ако някой Ме люби - продължил Иисус, - ще спази словото Ми; и Моят Отец ще го възлюби, и ще дойдем при него и жилище у него ще направим\" (Иоан. 14:23).След слизане на Светия Дух над апостолите, Юда обходил много страни на Азия, като проповядвал словото Божие. Заедно с апостол Сила той бил пратен в Антиохия да помага на Павел и Варнава; \"Юда и Сила, бидейки сами пророци - говори се в Деяния апостолски - с дълга реч увещаваха братята си и ги утвърдиха\".Юда се върнал временно в Йерусалим и след това предприел нови проповеднически пътешествия. Той проповядвал в Персия и приел мъченическа смърт в Армения, на планината Арарат, както говори преданието. Той бил разпнат на кръст и пронизан със стрела около 80-та година след рождението на Христа. Арменците особено почитат паметта на св. ап. Юда и го наричат свой апостол.В Новия завет се намира едно съборно послание от св. ап. Юда, с което той се стреми да предпази християните от лъжеученията и напомня, че Господ, Който не пощадил и ангелите, ще накаже всеки грешник, който не се старае да поправи живота си.,Св. преподобни Паисий ВеликиЖивотът на великия подвижник преп. Паисий Велики е описан от друг пустинножител, също така известен с добродетелния си и строг живот, преподобни Йоан Колов. Разказвайки за чудесата, чрез които Господ прославил преподобни Паисий, Йоан прибавя:\"Никой да не се усъмни, като чува за него славни и свръхестествени неща, никой да не помисли, че аз съм прибавил нещо от себе си за по-голяма чест на обичния ми отец. Той е по-горе от всякаква човешка чест и не иска от по-долните хваление, защото е похваляван горе от светите ангели. Но разказвам за полза на слушащите и желаещите да му подражават на добродетелите и предавам онова, което видях с очите си и чух с ушите си\".Преподобни Паисий се родил в Египет през ІV век. Родителите му били благочестиви люде, които възпитавали в закона Господен многобройната си челяд. Но голяма скръб постигнала семейството. Бащата на Паисий умрял, когато още не всички деца били пораснали и многобройното семейство останало на грижите на майката. Тя много се безпокояла за бъдещето на децата си, особено била загрижена за най-малкия Паисий. Веднъж нощем на сън й се явил ангел, който й казал: \"Бог, баща на сираците, ме прати при тебе. Защо се предаваш на безмерна скръб и безпокойство за децата? Нима само ти се грижиш за тях. Бог не ги ли пази? И тъй, остави твоята скръб и посвети на Бога един от синовете си и чрез него ще се прослави името Господне!\"- Всички мои деца принадлежат на Бога - отговорила майката, - нека вземе Той, което му е угодно!Ангелът хванал за ръка малкия Паисий и казал: \"Ето тоя е угоден на Бога\".- Вземи едно от ония, които са по-големи и по-добри от него! - казала майката.- Не! - отговорил ангелът, - Нима не знаеш, че Божията сила се проявява в немощните. Тоя, най-малкият от всички, е избран от Господ и той му е угоден.С тия думи ангелът станал невидим, а майката, като се събудила, започнала да се моли, казвайки: \"Да бъде Твоята милост, Господи, върху нас и върху твоя раб Паисий!\" Оттогава майката особено се грижела за духовното образование на най-малкия си син и го поверила на църковнослужителите. Малкият Паисий прилежно изучавал закона Господен, чел Свещеното Писание и сърцето му се изпълнило с любов към Бога. Когато пораснал, той пожелал съзерцателен духовен живот и бил приет от преподобни Памво в числото на учениците му. Преподобни Памво бил един от великите подвижници на Нитрийската пустиня. Цял предаден на Бога, той водел най-строг живот, спазвал строг пост, мълчание и искал от учениците си смирение и съвършена покорност на волята на по-големия заради Господа. Под ръководството на тоя свят подвижник Паисий живял в манастира до самата смърт на преподобни Памво. Тук също живял и преподобни Йоан, който след това е написал житието му.След известно време Паисий пожелал съвършено усамотение в пустинята. Йоан му казал:- \"Брате Паисий, виждам, че желаеш безмълвен живот. Аз имам същото желание, но не зная, угодно ли е това на Бога. Нека се помолим, щото Господ по Своята воля да устрои живота ни и да ни посочи, какво да правим!Те усърдно се молили цяла нощ и към сутринта им се явил ангел, който им казал: \"Ти, Йоане, остани тук и за мнозина ще бъдеш спасителен наставник! Ати, Паисий, иди към западната пустиня и ще се съберат при тебе множество иноци, и ще бъде построен манастир, където ще славят името Божие.\"След като се отдалечил ангелът, светите подвижници още дълго се молили и благодарили на Господа. Йоан останал в манастира и по-късно станал игумен, а Паисий отишъл по-далече в Нитрийската пустиня, издълбал си в планината пещера и дълго живял съвършено сам, цял предаден на молитва. След това започнали да го посещават люде, които искали да получат от него наставление. Сред лишения и трудове Господ го подкрепял чрез чудесни явления и му дарувал свръхестествена сила да прави чудеса и да узнава скрити помисли. Чрез това той оказвал голяма помощ на всички, които искали неговия съвет и ги наставлявал по пътя на спасението. След известно верме около преподобни Паисий се събрали много подвижници, които той ръководел, като определял всекиму нужното, понеже прозорливо знаел, какво е нужно и полезно за всекиго.Смиреният подвижник се отегчавал от многолюдство и слава, затова отишъл още по-далече в пустинята и прекарал три години в пещера, непосещаван от никого. Но след това благочестиви люде го намерили и почнали отново да идват и да се заселват около него. Той приемал всички с любов, макар и да се отегчавал от оказваната му почит. Той не обичал добрите му дела да стават известни. Когато някой негов подвиг ставал известен, той веднага го оставял и започвал нещо друго. Запитан от учениците си, защо така постъпва, Паисий отговорил: \"За да не повредя на делото чрез похвала, а да го запазя недокоснато и чисто, защото голяма вреда нанася човешката похвала. Този, който се труди заради нея, няма да се спаси, защото се труди заради суетна слава, която му донася вреда. А Господ е казал: \"Да не знае лявата ти ръка, какво прави дясната\". На братята, които го питали коя е висшата добродетел той отговорил: \"Добродетелта, която се извършва тайно\".Веднъж един от учениците на преподобни Паисий се отдалечил от манастира. Той срещнал по пътя един евреин, който влязъл с него в разговор, започнал да хули Христа и да говори, че Иисус Христос бил обикновен човек, а Месия тепърва щял да дойде. Ученикът, като изслушал евреина, отговорил равнодушно: \"Може би и да е така!\" Когато се върнал при преподобни Паисий, той забелязал, че преподобният се отнася към него не съвсем така, както преди, а се отвръща и не говори с него. Това го огорочило и той запитал: \"Защо, отче светий, презираш своя ученик?\" - \"А кой си ти? - запитал го Паисий. - Аз не те познавам\" - \"Как да не ме познаваш? Нима аз не съм твоят ученик?\"- Оня бе християнин - отговорил Паисий - и имаше на себе си благодатното кръщение. Ако пък ти не си оня същият, защо благодатта е отстъпила от тебе и християнският ти образ е отнет? Какво се е случило с тебе? Разкажи!- Нищо не съм сторил - казал огорченият ученик. - Прости ми, отче светий!Но преподобният не смукчил гнева си и казал на ученика:- Махни се далеч заедно с отреклите се от Бога!Ученикът заплакал и почнал отново да уверява, че той нищо не е направил.- А с кого ти говори по пътя? - запитал го преподобни Паисий.- С един евреин.- Какво ти каза той и какво му отговори ти?- Той ми каза: \"Оня, Когото вие почитате, не е Христос, а Христос тепърва ще дойде\". Аз пък му отговорих: \"Може би и да е така!\"Тогава старецът извикал: \"А какво може да бъде по-лошо от твоите думи, с които ти си се отрекъл от Христа и от светото кръщение? Плачи за греха си, защото отсега Господ е написал името ти при ония, които са се отрекли от Него\".Ученикът сега разбрал, колко тежко е съгрешил. Той паднал на колене и със сълзи замолил стареца да му прости и да измоли за него прощение от Бога. Преподобният видял, че разкаянието му е искрено, затворил се в пещерата си и дълго се молил за своя ученик и Господ във видение му открил, че той рощава на отреклия се поради лекомислие.Преподобни Паисий доживял до дълбока старост. Той много дружал с един свят подвижник, когото наричали Павел, и умрял малко преди него. Преподобни Исидор Пилусиот взел светите мощи на двамата свети подвижници, пренесъл ги в своята обител близо до Пилусия и над гробниците им построил великолепна църква.  ", "date": "2019.06.19", "title": "Св. ап. Иуда брат Господен. Преп. Паисий Велики. Преп. Паисий Хилендарски. Св. мчк Зосима Созополски"}
{"url": "http://www.cross.bg/tema-shofyor-zhivo-1607125.html", "text": "/КРОСС/ Тема:  Бившият президент на УЕФА Мишел Платини арестуван. Какви са версиите за избора на домакин за Мондиал 2022?Тема:  Българският зъболекарски съюз с нови правила. Има ли опасност част от пациентите да останат без зъболекар?Тема:  Множество ухапвания от комари и ръст на заразените със западнонилска треска - как да се пазим?Тема:  \"Фейбсук\" със собствена криптовалута от 2020 година - какво да очакваме?Тема:  Започва сезонът на басейните - как да се подготвим?Тема: Пиян шофьор На живо от Силистра: Как шофьор на училищен автобус беше хванат с 1,25 промила в кръвта? Тема: Фатален скок Каква е причината за фаталния инцидент с канадски парашутист на натовско учение край Пловдив? Тема: Скандали в спорта Къде ще бъде националният стадион и има ли уговорени мачове у нас? В студиото ще бъде спортният министър Красен Кралев. Тема: Грешка в изпита по български език след 7 клас - кой е отговорен за некоректния тест? Тема: На дъното За футболното фиаско на европейските квалификации и трябва ли да се смени ръководството на БФС. Гост - Йордан Лечков. Тема: Театър пред театъра На живо: Българска алея на славата - кои актьори от Народния театър ще имат свои звезди?Тема: Пиян шофьор на училищен автобус. Ще има ли наказани?Тема: Фатален скок с парашут на живо. Версиите за инцидента, при който загина военен.Тема: Къщи за гости с роднински връзки. С шуробаджанащина ли са взимани европейските пари?Тема: Фалшификация на картини. И още - колко се печели от трафика на изкуство. Говори Вежди Рашидов.Тема: Заплахата западнонилска треска. Колко е опасна и какви са симптомите? ", "date": "2019.06.19", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na--yuni-1607126.html", "text": "/КРОСС/ Александър Паунов, депутат от БСП в 44 НСАндрей Калудов, режисьорКристина Милева, манекенкаМайстор Миро, сръбски кулинарМаргарит Тодоров, създател на „Домейн Бойар\"Румен Бояджиев-син, музикант и композиторСергей Цветарски, председател на НСИСофия Касидова, финансов експертПроф. д.ик.н. Стати Статев - Проф. д.ик.н., ректор на УНСС, заместник-председател на Съвета на ректорите, член на УС на БНБТотю Младенов, бивш министър на труда и социалната политика ", "date": "2019.06.19", "title": "Рождениците на  19  юни "}
{"url": "http://www.cross.bg/gines-glas-naii-silniya-1607128.html", "text": "/КРОСС/ Пловдивчанката Смиляна Захариева е горд притежател на световен рекорд на Гинес. Тя бе обявена за най-силния глас на планетата, след като миналата година - на 27 септември, при специални условия, прецизните уреди отчетоха 113.8 децибела.\"Щастлива и горда с рекорда на Гинес. Вписаха ме в историята за най-силния глас на планетата! Току-що ме известиха\", сподели Смиляна. Новината Захариева научила преди часове по време на посещение при будистки монаси в Шри Ланка.Гласът на певицата, възпитаник на Музикалното училище в Котел и на АМТИИ в Пловдив, пребори рекордите с вълнуващата песен \"Дельо хайдутин\".Пловдивчанката благодари на семейството си за подкрепата, на приятелите си за вярата във възможностите й, на Цветелина Четрафилова за набавянето на единствения уред в България, който да отговаря на специфичните изисквания на Гинес, на Добрин Кашавелов за видео и фото материалите, подготвени според изискванията на световната библия за рекорди.От години пловдивчанката се е посветила на мисията да помага, вълнува и лекува с гласа си и смело преследваше целта си да покори и Гинес с пеене. ", "date": "2019.06.19", "title": "Пловдивчанка влезе в рекордите на Гинес с най-мощен глас на планетата"}
{"url": "http://www.cross.bg/chasa-sofiyaot-provede-1607127.html", "text": "/КРОСС/ Сливен.От 10.00 часа на полевия учебен полигон „Ново село\" президентът Румен Радев ще присъства на деня за високопоставени гости на Националното тактическо учение „Ответен удар 2019\".***София.От 09.00 часа ще започне редовното заседание на Народното събрание.***София.От 10.00 часа ще започне седмичното заседание на Министерския съвет.***София.От 13.00 часа в Гранитна зала на Министерския съвет Националният съвет за тристранно сътрудничество ще проведе заседание. На заседанието ще бъдат обсъдени Законопроект за публичните предприятия на Министерския  съвет и Законопроект за изменение и допълнение на Закона за данък върху добавената стойност № 954-01-37. ***София.От 08.00 часа в зала 5 на Министерството на образованието и науката ще бъде изтеглен изпитния вариант за изпита по математика от Националното външно оценяване след VII клас. Изпитът за седмокласниците започва в 9.00 часа.***Кърджали.От 14.30 часа пред Община Кърджали до паметника на Васил Левски омбудсманът Мая Манолова ще подкрепи протест на медицинските специалисти от град Кърджали.***София.От 09.00 часа пред сградата на Министерския съвет ще се проведе протест за забрана на фермите за ценни кожи  под надслов „Още една година смърт\".***София.От 09.30 часа в Дома на Европа ще се проведе Информационен ден посветен на Европейския съвет за иновации.Събитието ще открият Христо Христов, заместник-ръководител на Представителството на Европейската комисия в България и Милена Дамянова, директор на Дирекция „Наука\" в Министерството на образованието и науката. В събитието ще участва и заместник-министър Карина Ангелиева.***София.От 10.30 часа в конферентна зала „Триадица\" на Гранд хотел София ще се проведе заключително информационно събитие по проект „Методическа подкрепа за развитието на „зелените\" обществени поръчки в България\".***София.От 11.00 часа в двора на ОДЗ №51 (нова ДГ № 51) „Щурче\" на ул. „Цар Симеон\" № 271 в район „Илинден\", ще се проведе официална церемония „Първа копка\" на обекта във връзка със стартирането на строително-монтажните работи по модернизацията на съществуващия обект.***София.От 13.30 часа в заседателната зала в сградата на Висшия съдебен съвет, ул. „Eкзарх Йосиф\" № 12, ще се проведе заседание на Прокурорската колегия на ВСС.***София.От 18.30 часа на поляната пред блок 73 в ж.к. „Младост\" 1 ще се проведе протестно шествие  под надслов „Строеж няма да има\" с искане Столичният общински съвет да възстанови статута на земята за озеленяване.***София.От 18.30 часа в зала „Силует\" на хотел „Маринела\" ще се състои представянето на том II „История, устав и управление на Старото масонство\" от поредицата „Летопис на масонството в България\".***София.От 19.00 часа в споделеното пространство Espace Port A (на ул. „Триадица\" №5) ще се проведе дискусия на тема „Градската железница на София. Минало. Настояще. Бъдеще?\", организирана от Гражданска инициатива за обществен и релсов транспорт.***Бургас.От 11.00 часа в офиса на ДБГ-Бургас Живко Табаков, общински съветник и общински председател на ДБГ-Бургас, ще даде пресконференция за представителите на медиите.***Варна.От 13.30 часа в Арт салона на Радио Варна ще се проведе информационно събитие на Българската асоциация на управленските консултантски организации в партньорство с Варненската търговско-индустриална камара.***Варна.От 15.00 часа в зала „Варна\" на хотел „Черно море\" ще се проведе форум \"Икономика, Инфраструктура и Инвестиции\". Форумът е под наслов \"Синергия за по-добра бизнес среда\" и се организира от регионална структура Варна на Национално сдружение „Недвижими имоти\" във Варна.***Видин.От 10.00 часа кметът на Община Видин Огнян Ценков и заместник-кметът Венци Пасков ще посетят базата за летен отдих на филиала на ДГ „Детелина\" в с. Синаговци, където ще се срещнат с първата смяна лагерници от ДГ „Зорница\". В 14.00 ч., в заседателната зала на шестия етаж в Общината кметът Огнян Ценков ще изпрати футболистите на спортното училище за социална интеграция на Фондация „Реал Мадрид\" в град Felcsut (Унгария), където ще участват в демонстративен турнир.***Русе.От 10.00 часа в отделението по Палиативни грижи на Комплексния онкологичен център ще се проведе пресконференция на тема „Резултати от работата на новото социално предприятие за обслужване на пациенти на  домашно-амбулаторен режим\".***Русе.От 11.00 часа в Зала 1 на Областна администрация Русе ще се проведе извънредно заседание на Общото събрание на Асоциацията по водоснабдяване и канализация на обособената територия, обслужвана от „Водоснабдяване и канализация\" ООД - Русе.***Шумен.От 15.00 часа в зала 304 комисията за избор на съдебни заседатели ще има второ заседание.   ", "date": "2019.06.19", "title": "Предстоящи събития на 19  юни"}
{"url": "http://www.cross.bg/ychenitzite-yavyavat-godina-1607135.html", "text": "/КРОСС/ 60 000 седмокласниците се явяват на външно оценяване по математика. Това е вторият задължителен изпит за учениците преди влизането им в гимназия. Обявен е неучебен ден за учениците в цялата страна.За първа година проверката на изпитните работи ще става изцяло онлайн. Всяка бланка има уникален баркод, с който ще бъде сканирана и вкарана в системата на образователното министерство. Така според ведомството ще се гарантира по-голяма безпристрастност на оценката.Резултатите от двата изпита участват в образуването на бала, с който седмокласниците ще кандидатстват в гимназиите. Миналата година с най-висок бал за прием беше Софийската математическа гимназия.", "date": "2019.06.19", "title": "Седмокласниците се явяват на изпит по математика"}
{"url": "http://www.cross.bg/obseg-pytin-dogovora-1607129.html", "text": "/КРОСС/ Депутатите в Държавната дума единодушно подкрепиха законопроекта на президента Владимир Путин за излизане на Русия от Договора за ликвидиране на ракетите със среден и малък обсег. Законопроектът дава правото на държавния глава да възобнови действието на договора.Председателят на Долната камара на руския парламент Вячеслав Володин обясни решението на депутатите с необходимостта да бъдат защитени националните интереси.На първи февруари президентът Доналд Тръмп обяви оттеглянето на Вашингтон от двустранното споразумение.На следващия ден Владимир Путин заяви, че отговорът на Русия ще бъде огледален: Москва също прекратява участието си в договора и започва научно-изследователски и опитно-конструкторски работи по създаването на нови ракети.Изявленията на двамата лидери бяха предшествани от безрезултатни преговори и взаимни обвинения в нарушаване на договора. Той беше подписан през 1987 г. от тогавашните лидери на Съветския съюз и на Съединените щати Михаил Горбачов и Роналд Рейгън. Документът забраняваше на двете страни да произвеждат, изпитват и разполагат балистични и крилати ракети с наземно базиране с обсег от 500 до 5500 км. ", "date": "2019.06.19", "title": " Руската дума подкрепи Путин за ликвидиране на ракетите със среден и малък обсег"}
{"url": "http://www.cross.bg/gradysa-temperatyri-zapadnite-1607136.html", "text": "/КРОСС/ Денят ще е слънчев до обeд. В следобедните часове очакваме да се заоблачи в западните и някои централни райони с превалявания, гръмотевични бури и градушки. По-значителни количества дъжд се очертават в Югозападна България. Температурите - високи - между 27 и 32 градуса.В планините също ще вали в следобедните часове - главно в западните планински масиви. Температурите по високите части - около 14 градуса, в ниското - до 21. Около Черноморието - слънчево през целия ден с температури между 28 и 30 градуса.Почивните дни ще са горещи и задушни с температури до 36-37 градуса. От неделя нататък обаче от северозапад ще нахлуе по-хладен въздух. В началото на другата седмица се очертава неустойчиво време с превалявания. Ще има условия за екстремни явления - интензивни валежи, гръмотевични бури и градушки. ", "date": "2019.06.19", "title": "Жега до края на седмицата"}
{"url": "http://www.cross.bg/godina-zabrana-kozhi-1607158.html", "text": "/КРОСС/ Протест под надслов „Още една година смърт\" се провежда пред Министерския съвет, докато в сградата тече редовното правителствено заседание. Недоволните искат забрана на фермите за ценни кожи.Поводът за демонстрацията е, че на 22 юни ще се навърши една година, откакто в Народното събрание беше внесено искане за забрана на отглеждането и убиването на животни само заради кожите им.От неправителствената организация КАЖИ (Кампании и Активизъм за Животните в Индустрията), която организира протеста, заявиха, че са тук, за да припомнят на правителството, че преди година са внесли над 51 000 подписа за създаване и приемане на закон за забрана на фермите за ценни кожи. В тях, твърдят организаторите на акцията, всяка година се убиват в газови камери над 400 хиляди животни, предимно норки.Младежите са подготвили флашмоб с 28 пана, на които ще има три важни послания към управляващите. ", "date": "2019.06.19", "title": "Протест пред МС с искане за забрана на фермите за ценни кожи "}
{"url": "http://www.cross.bg/teatur-teatralno-myzikalen-myzikata-1607157.html", "text": "/КРОСС/ „Нов театър\" НДК стартира първото издание на „Летен театрално-музикален фестивал\", който ще се проведе през целия месец юли. Любителите на театралното и музикално изкуство ще бъдат зарадвани с една вълнуваща алтернатива на културния живот в София. Известни творци - актьори, режисьори и драматурзи, както и проспериращи и амбициозни млади таланти, обединяват усилията си в създаването на атрактивния „Летен театрално-музикален фестивал\".Жителите и гостите на София ще имат възможност да се насладят на театрални спектакли, които са изкушени от музикалното изкуство и са с подчертана музикална насоченост. Фестивалът представя също и концерт-спектакли на талантливи млади изпълнители, както и рок-група „Епизод\". В програмата са включени видеозаписи на мюзикъли  като „Исус Христос суперзвезда\", „Чикаго\", „Зоро\" и други създадени от Националния музикален театър.Присъстват също филми с подчертано музикално присъствие, „Малка нощна приказка\" с участието на Тодор Колев, както и документалните - за живота и творчеството на Михаил Белчев - „Един живот песен\" и „Процесът „Чикаго\", за създаването на мюзикъла „Чикаго\". „Летният театрално-музикален фестивал\" ще срещне зрителите с най-новия спектакъл на „Нов театър\"  НДК - „Котка върху горещ ламаринен покрив\" на Т. Уилямс и музиката на Дж. Гершуин и Нина Симоне и харизматичното участие на Йоана Буковска-Давидова. Премиера ще има спектакълът на Мира Радева и Ал. Кипров - „Мъжете на Едит Пиаф\" с музиката на Едит Пиаф. Премиера ще има и концерт-спектакъла на „Епизод\" по романа на Неда Антонова и музиката Симеон Христов. Ще ви срещнем с авторският спектакъл на Недялко Йорданов „Две жени без да се смята мъжът\" по музика на Хайгашот Агасян. От театралните спектакли програмата включва още: „Отворена брачна двойка\" със специалното участие на Мая Бежанска, Пьотр Кшемински и др., композитор - Дони; „Невъзможна любов\" от Роси Русева и музика Жоро Стоев; „Два билета за Париж\" с режисьор Робин Кафалиев и др.Програмата на фестивала можете да видите тук: ", "date": "2019.06.19", "title": "Летен театрално-музикален фестивал в „Нов театър\" НДК"}
{"url": "http://www.cross.bg/bulgarski-samo-bulgariya-1607160.html", "text": "/КРОСС/ На 30 километра от Варна, в една от най-бедните общини в страната - Ветрино, текат последни довършителни работи по един от най-амбициозните инвестиционни проекти в страната. Става дума за грандиозния исторически парк, който се строи край село Неофит Рилски с изцяло български капитал от български инвеститори и изпълнители. Вложените само до този момент  в проекта няколко десетки милиона лева, буквално съживиха местната икономика и повишиха неколкократно туристическия интерес към региона.Истината е, че проекта няма аналог, както в България, така и в Европа. В историческия парк близо до Варна, на няколко стотин декара, ще бъде събрана цялата история на нашите земи и народ. От праисторията, през тракийските времена и римското владичество над днешните български земи, до славянските нашествия и установяването на първата българска държава. Стотици статуи, възстановки, галерии и други съоръжения, ще разказват нагледно за нашето минало. Не само на нас, а и на света. Какво по-хубаво. От години се говори, как не можем да представим пред останалия свят нашето богато и пленително минало, че не можем, както гърците да осребряваме историята си и да я превърнем от нещо, което само  ние си знаем, в актив, който да носи и висок национален доход. Сега вече, и това започна да се случва. Мениджърът на проекта Ивелин Михайлов и екипът му са на път да се превърнат в пионерите, които да положат основите на цял един нов дял от националната икономика, и то без един лев държавна инвестиция или помощ.На целия този фон, в последните месеци ставаме свидетели на една абсолютно безпрецедентна атака срещу реализацията на тази идея, дирижирана от една конкретна чужда фондация - „Америка за България\" и финансирани от нея българоезични медийни проксита. Най-активното от тях е вестник „Капитал\". В няколко броя вече, тази „медия\" се опитва да внушава, че в този проект има нещо нередно. Че едва ли не, има някакви злоупотреби в него, както и откровени нападки по отношение на историческата достоверност и художествена издържаност на експонатите и съоръженията. И то при положение, че до този момент в парка има над хиляда акционери и нито един от тях не се е оплакал досега от нещо нередно. Напротив, с всеки изминал ден, идеята набира все повече привърженици и инвеститори. Говорим за класически бизнес модел по западен образец.Въпреки това, тази \"медия\" и кохортата стояща зад нея, която иначе е много петимна нещата тук да се случват по „западен\" модел, не спира да саботира проекта и да се опитва да му създава лош имидж. Виж, ако беше някоя гръцка шивашка фабрика, експлоатираща своите български работници по 14 часа на ден на минимална заплата, без дори и нея да им дава, това издание щеше да бъде пръв сторонник на икономическата свобода и ненамеса в делата на бизнеса. Когато обаче става дума за един изцяло български проект, имащ потенциала да се превърне в едно наистина работещо и печелившо икономическо предприятие, „капиталци\" стават първите му гробокопачи. Да не би причината за това да е, че начинанието, всъщност популяризира българската история и култура, която за прокопиевци и сие всъщност е онази „окова\", която ни държи в блатото на „загнилиябалкански провинциализъм и национализъм\" и ни пречи да се присъединим към прогресивния свят на третия пол и джендър-бендър-мулти-култи общността!? Може да не си го признават, но всъщност именно това епричината. Което впрочем, въобще не е учудващо, имайки предвид техните спонсори и покровители. Същите, които прокарват джендър идеологията у нас, подменят историята ни и се опитват да ни отдалечат от естественият ни цивилизационен ареал. Това са фондация „Америка за България\" и цялата им подчинена камарила от грантоядни медии като „Капитал\", „Дневник\", Медиапул, Клуб З, Терминал 3 и много други, превърнали националното предателство и антибългарската пропаганда в доходен бизнес и свое призвание.От Възраждане за пореден път се убеждаваме, че битката с тази хидра ще е тежка, но обречена на успех, защото те могат да загубят само парите и свободата си, докато нашият залог е Родината и бъдещето на децата ни. ", "date": "2019.06.19", "title": "Възраждане: Брутална атака на „Америка за България” срещу проект, популяризиращ българската култура"}
{"url": "http://www.cross.bg/behar-maksim-godina-1607164.html", "text": "/КРОСС/ Българският PR експерт Максим Бехар бе избран за Президент на Световния комуникационен форум, регистриран в Давос, Швейцария. Изборът стана с онлайн гласуване в 21-членния Борд на Форума в продължение на цялата изминала седмица. Бехар ще има петима вицепрезиденти, които ще отговaрят за различни ресори от дейността на Форума.„Избирането ми за Президент на Световния комуникационен форум в Давос е голяма чест и отговорност за мен. В същото време това е и огромно признание за всичко, което съм направил в бизнеса досега, но невероятно признание и за България, и за българския PR бизнес\", коментира Максим Бехар.Максим Бехар е един от основателите на Световния комуникационен форум през 2010 година, редовен участник във всичките му издания и член на Борда още от първия ден. Презентациите му „PR експертът никога не се предава\" и „PR експeртът никога не остарява\" са част от златния фонд на форума, а книгата му „111 Правила във Facebook\" бе официално представена при първото провеждане на събитието. До миналата година Максим Бехар бе и Президент на Световната PR организация ICCO, най-голямата общност в този бизнес в световен мащаб.Форумът в Давос ежегодно събира комуникационни експерти от цял свят, като през миналата година започна да провежда своите срещи в Женева главно поради по-комуникативната локация на швейцарския град. Освен това всяка година изнесени регионални форуми се провеждат на още няколко места - Прага, Москва, Истанбул, Екатерининбург, Париж, Ереван, Куала Лумпур, Лодж, Киев и други. ", "date": "2019.06.19", "title": "Максим Бехар избран за Президент на Световния комуникационен форум в Давос"}
