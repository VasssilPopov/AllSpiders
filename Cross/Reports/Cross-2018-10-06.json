{"url": "http://www.cross.bg/aznavyr-parizh-sharl-1585603.html", "text": "/КРОСС/ Панихидата в памет на починалия френски певец Шарл Азнавур се проведе в Арменската катедрала \"Йоан Кръстител\" в Париж, разположена в близост до Шанз Елизе, предаде АФП.На панихидата присъстваха родственици на певеца, най-близките му приятели, сподвижници от музикалния бизнес. На официално ниво Армения беше представена от премиера Никол Пашинян, който ще участва и в погребението на Азнавур.Тленните останки на легендата на френския шансон ще бъдат положени в следобедните часове в събота в гробището на град Монфор-л'Амори на югозапад от Париж, където почиват родителите и синът му Патрик, починал на 25 години.Шарл Азнавур почина от оток на белите дробове на 1 октомври на 94-годишна възраст.", "date": "2018.10.06", "title": "Приятели и близки си взеха сбогом с Шарл Азнавур (снимки)"}
{"url": "http://www.cross.bg/indoneziya-momenta-pomosht-1585602.html", "text": "/КРОСС/ Според индонезийската агенция за борба с природните бедствия броят на жертвите от земетресението и последвалото цунами по западното крайбрежие на остров Сулавеси на 28 септември вече е достигнал 1649, предаде АП.Говорителят на агенцията Сутопо Нугрохо каза на пресконференция в столицата Джакарта, че за изчезнали до момента се водят 265 души, макар че още много вероятно са погребани под дълбока кал и развалини на срутени домове и сгради.В засегнатите от бедствието райони започва да постъпва все повече международна помощ, след като правителството на Индонезия измени на досегашната си практика и призова света за съдействие за справяне с трагедията.Тази сутрин на летището на най-пострадалия град Палу кацна японски военен самолет, който докара тонове лекарства и малки преносими генератори за ток. От службата на ООН за координиране на хуманитарната дейност бе съобщено, че в момента Индонезия има нужда от 50,5 млн. долара за \"най-неотложна животоспасяваща помощ\".", "date": "2018.10.06", "title": "Жертвите от труса в Индонезия вече са над 1600"}
{"url": "http://www.cross.bg/terziev-metropolitun-bulgariya-1585585.html", "text": "/КРОСС/ Не е нужно да се пътува до далечни дестинации, за да се слушат и гледат артистите на един от най-известните оперни театри в света.Българската публика, както и публиката в още 70 държави, ще има възможността да чуе на живо, в реално време, едни от най-големите спектакли и шедьоври в оперното изкуство, изпълнени от гласовете на артистите от \"Метрополитън опера\" в Ню Йорк.За пета година киноекранът ще се превърне в сцена и ще представя на живо 10 спектакъла, в 10 съботи в над 70 страни по света.Артистите от операта в Ню Йорк ще открият серията от концерти с операта \"Аида\" от Верди на 6 октимври, а солистка ще бъде Анна Нетребко, която за пръв път ще влезе в ролята на Аида, разказа в интервю за БНТ Асен Терзиев, който е главен координатор на събитието в България.Друго известно произведение, което ще бъде представено на 15 декември, ще бъде \"Травиата\" от Джузепе Верди, в която голямата българска оперна звезда Соня Йончева е участвала. Тази година постановката ще е съвсем нова, а солисти ще бъдат други две световни имена - Диана Дамрау и Хуан Диего Флорес, каза Терзиев.Операта \"Валкюра\", по режисура на канадеца Робер Лепаж, която е част от тетралогията на Вагнер \"Пръстенът на Нибелунга\", ще е спектакъл, който е с един от най-впечатляващите декори - няколко тона въртящи се дървени платформи, които отразяват приказния свят във \"Валкюра\". Това е едно от най-големите технически предизвикателства, пред които се е изправяла сцената на Метрополитън опера, за което има специален документален филм, разказа още Терзиев.Спектакълът ще бъде излъчен в България на 30 март 2019 г. в кино Cinema City - София, където ще бъдат показани и всички останали спектакли. ", "date": "2018.10.06", "title": " Ню Йорк идва на живо в България със спектаклите на Метрополитън опера"}
{"url": "http://www.cross.bg/gyueshevo-voiina-vtorata-1585607.html", "text": "/КРОСС/ Над 2-3 хиляди от Кюстендилско, от столицата и страната дойдоха днес за уникалната историческа възстановка на сражения от Втората световна война, станали при граничното село Гюешево в средата на септември 1944 г.Възстановката на операция „Деве баир\" на границата с Македония е замислена и реализирана от общината в Кюстендил съвместно с Министерството на отбраната, Националната гвардейска част и Клуба за военно-исторически реконструкции „Братя по оръжие\".Най-напред стотици, сред които дори и деца, видяха пристигането на бойната част от героичния 9-и пехотен Пловдивски полк и разтоварването на автентично бойна техника  на въоръжение в армията ни по това време на перона на ж.п. гара Гюешево. След това полкът се изтегли и зае позиции при стадиона на селото между Гюешево и Преколница.„В крайна сметка немците са лишени от една възможност да проникнат в суверенните предели на Царство България и да достигнат Кюстендил. Има истински сражения, това е документирано\", разясни историкът доц. д-р Ангел Джонев.Дългогодишният кмет на най-голямото село в Кюстендилско - Яхиново и бивш вовен Николай Гогов, пропътува около 100 километра, за да дойде на възстановката. „Народът обича армията и понеже знае какво ще се проведе... затова идват хората\", каза тойБившият началник на Генералния щаб на БА генерал Златан Стойков беше сред зрителите на занятието. Той видя в него „военно-патриотично възпитание на нашето младо поколение\" заради дошлите много млади хора.91-годишната баба Цвета е свидетел на сраженията, тогава е била на 17 години. „Беше война, бягат, бягат\", спомни си тя.За възстановката бяха осигурени бойни коли, артилерия от Втората световна война, парен локомотив от 1935 и други пособия. ", "date": "2018.10.06", "title": "Хиляди на възстановката на сражения от Втората световна война при Гюешево"}
{"url": "http://www.cross.bg/banksi-beshe-kushta-1585594.html", "text": "/КРОСС/ Творбата на британския художник Банкси \"Момиче с балон\" се самоунищожи в петък, след като беше продадена за 1,04 милиона долара на търг в Лондон, предаде Асошиейтед прес. Наддаванията бяха организирани от аукционната къща \"Сотбис\". Получената цена за нарисуваната картина със спрейове от Банкси изравнява рекорд за негово произведение. Малко след покупката прозвуча аларма и машинка за унищожаване на документи, монтирана в рамката, направи картината на ленти. Все още не е известно дали купувачът ще заплати цената за повредения лот. \"Ние току-що бяхме \"Банксирани\", заяви Алекс Бранчик, ръководител на отдела за съвременно изкуство към аукционната къща \"Сотбис\". Подобно нещо никога не ни се беше случвало!\". Събитието бе документирано на страницата на Банкси в Инстаграм. Художникът никога не разкри изцяло своята идентичност пред публиката. Той започна да рисува със спрей своите социално ангажирани графити в английския град Бристол и си спечели световна слава, припомня агенцията.", "date": "2018.10.06", "title": "Картина на Банкси се самоунищожи, след като бе продадена на търг "}
{"url": "http://www.cross.bg/kushtata-kvartal-durvo-1585606.html", "text": "/КРОСС/ Силно отровна змия порода зелена мамба, която ухапала стопанката си и избягала от дома й, предизвика хаос в южен квартал Хлубосепи на чешката столица, преди да бъде открита върху дърво.Мамбата ухапала 30-годишната си стопанка в понеделник, която обаче нямало разрешително да отглежда такъв вид домашен любимец. Жената е откарана в болница, където е в състояние на индуцирана кома, след като й е бил сложен антидот.Полицията отцепи къщата й и забрани на близката детска градина да пуска навън децата. Специалистите смятаха, че е малко вероятно мамбата да е напуснала къщата пред вид студеното време навън. И все пак опасната рептилия бе открита покатерила се върху дърво на 200 метра от къщата. Времето се било позатоплило и затова тя напуснала къщата.Дървото се намирало в двора на местна жителка, която още не може да излезе от шока. ", "date": "2018.10.06", "title": "Зелена мамба паникьоса пражки квартал"}
{"url": "http://www.cross.bg/gurtziya-treska-dyshi-1585608.html", "text": "/КРОСС/ Само за последната седмица 18 души са се заразили от западнонилска треска в Гърция, като трима от тях са починали, съобщи Националният център за контрол и профилактика на заболяванията. По данни на центъра, жертвите на заболяването в южната ни съседка вече са 34, а заразените в страната са близо 300.Многото случаи на заразени с вируса в Гърция тази година се дължат на високите температури и поройните дъждове в началото на лятото. ", "date": "2018.10.06", "title": "18 души са се заразили от западнонилска треска в Гърция"}
{"url": "http://www.cross.bg/dvor-stopanskiya-glavata-1585593.html", "text": "/КРОСС/ 70-годишен мъж е намерен пребит в стопанския двор във великотърновското село Хотница.Сигналът е получен вчера сутринта. По данни на подателя му същата сутрин около 06,00 ч. във фургон в стопанския двор в с. Хотница е намерил, в безпомощно състояние и с множество травми в областта на главата, 70-годишен мъж от с. Богатово. Той е бил работник в стопанския двор и е живеел във фургона, в който е намерен.Пострадалият незабавно е бил откаран във великотърновската болница с фрактури на черепа, контузия на мозъка и множество травми по главата, с опасност за живота.  Опериран е веднага от неврохирурга д-р Николай Мойнов. Лекарите са установили, че е ударен е с брадва по главата. В момента е настанен в реанимация на апаратна вентилация. Състоянието му остава тежко.На местопроизшествието е извършен оглед от дежурна оперативна група при РУ - Велико Търново. Образувано е досъдебно производство по чл. 129, ал.2 от НК. Работата по изясняване на случая продължава под ръководството на Районна прокуратура- Велико Търново. ", "date": "2018.10.06", "title": "Възрастен мъж е бил пребит във великотърновско село "}
{"url": "http://www.cross.bg/belashtitza-dobiva-karierite-1585596.html", "text": "/КРОСС/ Протестиращи срещу добива на инертни материали край село Белащица блокираха за близо половин час  околовръстния път на Пловдив. Преди това със скандирания „Стоп на кариерите\" те преминаха в шествие по 4-километровата отсечка от центъра на селото до околовръстното шосе. Заради протеста се образуваха километрични задръствания.Жителите на Белащица бяха подкрепени от хора от близките села - Гълъбово, Брани поле, Марково и Брестник:\"Искаме чиста природа. С тези кариери нарушават въздуха и екологията. Това е един геноцид. Просто трябва да се спрат\".\"Взривовете са силни. Точно от тях ми се спукаха стъклата\".\"Прахът и натоварените улици. Това е при нас, защото ние сме на новия път, през който минават камионите и се усеща определено. Ние избягахме от града за по-чист въздух, а реално дишаме повече прах, отколкото в града\".Протестиращите отново поискаха да не се допуска разширение с нови 50 декара на кариерите, каквото е искането на единия от концесионерите, както и да се вземе решение за закриването им след 2021 година, когато приключват договорите. Те изразиха и притесненията си от внесено инвестиционно намерение за разкриването на нова трета кариера за повече от триста декара и издигнаха плакати срещу една от големите транспортни фирми у нас, която стои зад това искане. Изненадващо по време на блокадата на околовръстния път се появи собственикът на фирмата Илиян Филипов, който публично заяви, че още в понеделник ще оттегли документите:\"Аз никога няма да добивам материал тук, отказвам се\".Междувременно преди началото на протеста беше получена и писмена покана от Министерството на енергетиката за разширена среща с участието на инициативния комитет и всички заинтересовани институции. Тя ще се състои на 12 октомври на самите кариери. ", "date": "2018.10.06", "title": "Жители на Белащица и съседни села отново излязоха на протест срещу добива на инертни материали"}
{"url": "http://www.cross.bg/krysev-sofiya-ignatiev-1585599.html", "text": "/КРОСС/ Едва ли има столичанин, който да не е наясно с лошото изпълнение на ремонтите на пътната инфраструктура в София. Когато обаче гражданите реагираха на некачествения ремонт на ул. „Граф Игнатиев\", управляващите от ГЕРБ, вместо да се извинят на софиянци, нарекоха справедливия граждански протест политическа атака и пиар.„Политическа група 5\" в Столичния общи съвет беше първата, която реагира на сигналите от граждани и неправителствени организации. Направихме проверка на обекта на ул. „Граф Игнатиев\" и след като се убедихме, че ремонтът който се извършва е некачествен, поискахме ресорният зам.-кмет Евгени Крусев незабавно да подаде оставка. След това наше настояване управляващите започнаха да атакуват и заплашват персонално членовете на „Политическа група 5\", а действията ни бяха наречени политически пиар.Когато говорят за политически пиар ГЕРБ забравят, че само преди три седмици кметът Фандъкова заведе до Виена журналисти, и то на разноски на общината, за да видят завода за изгаряне на отпадъци, който тя иска да построи в София. Тук ще припомня, че решението, което ГЕРБ наложиха силово в Столичния общински съвет за изграждането на завод за изгаряне на отпадъци в центъра на София няма нито политически, нито обществен консенсус и съгласие. Плащането от джоба на данъкоплатеца на разноските за пътуването на журналисти до Виена (за да се оправдава сделката за завода за изгаряне на боклук) по разбиранията на ГЕРБ явно не е пиар. Но за мен, и вярвам и за много други граждани на София, това не само е пиар на Фандъкова, който е платен от всеки един данъкоплатец в столицата, но и абсолютно недопустимо действие. Може би затова толкова време кметът бави и не дава отговор на питането на „Политическа група 5\" колко струва пътуването до Виена и кой плати разходите на журналистите.ГЕРБ трябва да преосмисли и политиката си на чуваемост, защото както вече три години не се приемат предложенията на нас, от опозицията, по важни въпроси за града, така и в момента те не чуват гласа на хората, които не са съгласни да продължава порочният кръг на некачествените ремонти. А всичко е много просто -  когато става дума за публични средства, не може да си играем на глоби за лошо строителство - това не решава проблема и не е отговорно и ефективно изразходване на парите на хората.Отново призовавам управляващите да поемат своята отговорност и незабавно да поискат оставката на зам.-кмета по транспорта Евгени Крусев. Още повече, че Крусев и арх. Иво Панталеев, който направи проекта за ул. „Граф Игнатиев\" и площада пред църката „Свети Седмочисленици\" си позволиха арогантно поведение спрямо столичани и цялостната ситуация с ремонтите на пътната инфраструктура в момента. Арх. Панталеев дори се осмели да каже, че това което се прави на ул. „Граф Игнатиев\" на него му харесва и не го интересува мнението на столичани, защото те били хейтъри ... Ще припомня на самозабравилия се архитект, че неговият хонорар и възнаграждание се заплаща от джоба на всеки един софиянец и той не само трябва, но е задължен да се съобразява с мнението им.Не спират и спекулациите, че причината за искането на оставката на Крусев от „Политическа група 5\" е само заради ремонта на ул.\"Граф Игнатиев\", който не бил завършил. Ние искаме оставката принципно, за цялостно несправяне с транспортните проблеми на София. Крусев имаше достатъчно време и възможност да покаже, че има качества да бъде зам.-кмет, но вместо това той атакуваше всеки път общинските съветници, които му казвахме къде греши и как според нас и според ескперти по транспорт трябва да се реши даден проблем. Тези проблеми, грешки и неефективната работа на зам.-кмета Крусев се трупаха, а случаят с „Граф Игнатиев\"  само преля чашата на тъпрението на столичани.И отново ще повторя, че ако кметът Йорданка Фандъкова не поиска оставката на Крусев и не го острани незабавно, то тя ще трябва лично да поеме отговорността за некачествените ремонти в София и неефективното изразходване на публичните средства.   ", "date": "2018.10.06", "title": "Симеон Славчев, общински съветник,СОС:  Дефектните ремонти са недопустими, когато се харчат публични средства"}
{"url": "http://www.cross.bg/predpriyatiya-sotzialnata-ikonomika-1585597.html", "text": "/КРОСС/ Ясни регламент и критерии, както и създаване на национален регистър предвижда законопроектът за предприятията на социалната и солидарна икономика, който е между първо и второ четене в Народното събрание. Това заяви в Ловеч пред журналисти министърът на труда и социалната политика Бисер Петков и добави, че се очаква до две седмици законът да е факт.\"Той ще регламентира социалните предприятия в България, ще въведе критерии за това кое е социално предприятие. Предлага две категории социални предприятия - клас А и клас А+\", каза министърът. По думите му законът ще насърчи развитието на социалната икономика, така че тя да има по-голямо място и тежест в нашето общество, като съответно предвижда насърчителни мерки за социалните предприятия и за субектите на социалната икономика. Ще въвежда сертификационна марка, която тези предприятия да използват, предвижда и създаване на национален регистър на социалните предприятия. По данни на статистиката самоопределилите се като социални предприятия са 1461.Бисер Петков каза още, че законопроектът дава възможност тези социални предприятия да получават право на строеж без конкурсни процедури, само с решение на общинския съвет. Предвижда се и изграждане на електронна платформа, която да ги улеснява в общуването помежду им, да си създават предпоставки за консултиране, за онлайн търговия, както и насърчаване на трансграничното сътрудничество. Социалните предприятия и този закон са още една мярка за подкрепа на интеграцията в заетост на хората с увреждания, добави Петков.Министърът на труда и социалната политика присъства на втория ден от форума \"Мостове за социално ангажирани предприятия\" в Ловеч. Събитието е посветено на темата за социалната икономика в регион Ловеч и се организира в рамките на пилотния проект по Регионална социална икономика \"Региони 2018\", ръководен от ГД \"ГРУПА\" на Европейската комисия. ", "date": "2018.10.06", "title": "Ясни критерии и регистър предвижда новият закон за социалните предприятия "}
{"url": "http://www.cross.bg/erdogan-kriza-tyrtziya-1585592.html", "text": "/КРОСС/ Турция е отворена за всякакъв вид инвестиции и подкрепа, но не е молила никоя страна за пари, заяви президентът Реджеп Тайип Ердоган днес на фона на валутна криза, довела до рязко поевтиняване на турската лира през последните седмици, съобщава Ройтерс.Ердоган посочи пред членове на управляващата Партия на справедливостта и развитието, че е наредил на министрите да не ползват никакви финансови съвети или консултантски услуги от американската компания Маккинзи, като добави, че правителството ще разчита само на вътрешни ресурси.Държавният глава заяви също, че Турция ще наложи глоби на \"опортюнистите\", които се възползват от нестабилността на валутния курс, за да повишават цените.\"Ние няма да изоставим нашия народ на милостта на опортюнистите\", подчерта той.Ердоган призова турците във вторник да съобщават за магазини, които са увеличили цените необичайно много по време на валутната криза, и каза, че властите ще предприемат мерки срещу тях, ако се наложи.\"Няма икономическа криза, а само манипулативни действия\", подчерта още Ердоган днес. ", "date": "2018.10.06", "title": "Ердоган: Турция е отворена за инвестиции "}
{"url": "http://www.cross.bg/angelkova-godina-tyrizum-1585591.html", "text": "/КРОСС/ Предстои да се прекратят 7-8 плажни концесии заради нарушения през лятото. Това каза министърът на туризма Николина Ангелкова пред Дарик.\"Когато имаме повтаряеми нарушения две поредни години, може договорът за концесия или наем да бъде прекратен. Най-честите нарушения това лято бяха свързани с липсата на спасители и с ползването на по-голяма площ от одобрената за преместваеми обекти, а някъде липсваха и указателни табели. Но като цяло общият брой на нарушенията намалява в сравнение с миналата година\", каза още Ангелкова.Тя посочи, че повече българи се ходили в Турция през лятото, отколкото обратното.\"Над 200 хил. българи са посетили турската държава през летните месеца, а 180 хил. турци са посетили България. Но Турция ни е един от основните пазари за зимен туризъм, така че нещата се изравняват на годишна база. Подобна е ситуацията и с Гърция\", коментира министърът.Тя обясни, че и тази година Слънчев бряг е българска дестинация номер едно за чуждестранните туристи.Ангелкова заяви, че се работи по насърчаването и на детския туризъм. \"Всяка година изпращането на деца в детските лагери нараства. В момента сме създали работна група, която разработва конкретни изисквания специално за детските лагери, защото в момента те попадат в общата хипотеза‚ места за настаняване. Искаме допълнително да увеличим интереса към тях\", обясни тя.Във връзка с ефекта от наемането на чуждестранни работници в туризма, Ангелкова посочи, че той е голям.\"Улесняването на правилата за наемането на работници от трети страни увеличи заетостта в сектора. Само за това лято, съгласно данните, които имаме от Агенцията по заетостта, над 7700 сезонни работници са били заети\", каза още тя и обясни, че това са хора, които работят на празни работни места, на които български граждани не искат.\"Градският туризъм в София тази година има бум. Усилията, които Столична община прилага и по отношение на привличане на ниско тарифни авиокомпании, и по възстановяването на различни паметници на културата дава своето отражение. Почти 15% е ръстът на този тип градски туризъм\", коментира Ангелкова.Тя заяви, че се работи активно и по подготовката на Пловдив за Европейска столица на културата за 2019 г. ", "date": "2018.10.06", "title": " Прекратяват концесии на плажове заради нарушения през лятото "}
{"url": "http://www.cross.bg/ediniya-dzhipa-raiiona-1585598.html", "text": "/КРОСС/ Снощи към 20. 00 часа е настъпило леко пътнотранспортно произшествие между два джипа в района на столичния кв. „Витоша\", съобщиха от МВР. По първоначални данни при разминаването били засегнати страничните огледала на превозните средства. След инцидента, за който не е подаван сигнал на единия телефонен номер 112, водачът на единия джип започнал да обижда шофьорката на другия автомобил. Жената успяла да се оттегли. В района на бул. „Г.М.Димитров\" тя била застигната от мъжа, който я принудил да спре, излязъл от джипа си и насочил словесната си агресия към нея.Наблизо патрулиращ полицейски екип забелязал случващото се и веднага се отзовал на място за да  прекрати агресивното поведение на шофьора -  40-годишен судански гражданин. Мъжът е отведен в столично районно управление, а по случая е образувана преписка за хулиганство. ", "date": "2018.10.06", "title": "Задържаха суданец в София за агресия на пътя"}
{"url": "http://www.cross.bg/-godishen-motorist-e-v-tezhko-sustoyanie-zabil-se-v-kola-1585601.html", "text": "/КРОСС/ Моторист на 28 г. е в критично състояние, след като тази сутрин е блъснал отзад нисан, съобщиха от пловдивската полиция.Инцидентът е станал на пътя между Пловдив и с. Брестник. Сигналът на 112 е получен в 8, 40 ч. На волана на лекия автомобил е била 38-годишна жена, която е в шок. Лекарите се борят за живота на моториста. Една от версиите за произшествието е несъобразена скорост. ", "date": "2018.10.06", "title": "28-годишен моторист e в тежко състояние, забил се в кола"}
{"url": "http://www.cross.bg/pleven-voiina-rysiya-1585600.html", "text": "/КРОСС/ След две дарения на ценни литографии за фонда на Регионален военноисторически музей - Плевен, княз Никита Лобанов-Ростовский връчи ново дарение от 4 оригинални литографии с тематика от Руско-турската война 1877-78 г. В Панорама „Плевенска епопея 1877 г.\" днес беше обявено официално дарението, като князът не пропусна да изненада с още един подарък домакините - картина, на която е изобразено подписването на Константинополския мирен договор 1879 г.„Аз съм потомък на човека, който подписа мирния договор между Турция и Русия тогава. Чeрезвичайно важна е личността на Ростовски, който като опитен дипломат включва три пункта от Санстефанския договор. Този факт дава възможност 6 месеца по-късно за създаване на независимо Княжество България и първата българска Конституция. Този факт, за съжаление, е малко известен. Русия влезе в тая война съвършено неподготвена. Хазната беше празна, нямаше армия и войници. Как може тогава Русия да обяви война на Турция? По емоционални причини на Александър I. Той прочете доклада за Априлското въстание и беше крайно възмутен. Започва война, Русия губи 140 000 души и загуби войната, защото когато ген. Гурко влиза в Цариград и се чуди как да го окупира, Великобритания обявява на Русия, че ще й обяви война. Войската не влиза. Така Великобритания печели единствената война в своята история, без да бъде използван един куршум. И така въпреки, че Русия изгуби войната тя даде възможност за създаване на независима България\", заяви Княз Лобанов-Ростовский. В зала „Дарения\" на Панорамата присъстваха и директорът на ВИМ - Плевен, Емилия Зорнишка, зам.-кметът на Община Плевен Стефан Милев, председателят на АБВ Румен Петков, който по думите на княза, „открива Плевен\" за него, областният председател на АБВ Плевен Цветан Антов, граждани.Дарените литографиите са подлистник-приложения на английските илюстровани издания - „The Graphic\" и „Илюстровани Лондонски новини\".Първата литография от вестник „График\" е от 15 декември 1877 г., брой 573. На нея са изобразени „Позициите на генерал Гурко и турците по време на руската атака през ноември 1877 г.\" и „Над облаците\" - ген. Гурко и русите на Балканите\". Към тях има кратки пояснителни бележки:  „Генерал Гурко и войници; Резерва; Руска батарея; Руснаци; Отряд сапьори\". Под второто изображение: „Войниците на генерал Раух; Турците напускат позициите си; Стрелци на позиция; Казаци наблюдават битката\".Втората литография от вестник „График\" е от 26 януари 1878 г.,  брой 426 със заглавие „Русите на генерал Гурко на балканите -  спускане по хълма\".Третата литография е озаглавена „Войната. Руският император дава цигари на пленени турски войници в Зимница\", но не е известно от кой илюстрован вестник е. Анотацията под изображението е на английски език.Четвъртата литография е с четири изображения и е публикация на вестник „Илюстровани Лондонски новини\" от 1 декември 1877 г. Четирите изображения са озаглавени: „Зима, турска армия, офицерски землянки\", „Зима, при Плевен, мразовито утро\", „Свищов, зимен лагер, доставки\", „Руска землянка при Плевен - рано сутрин\".Под литографиите се чете текст „специален художник\".Зорнишка благодари на княз Никита Лобанов-Ростовский и подчерта, че той за  трети път дарява ценни литографии, свързани с тематиката на Руско-турската война и освобождението на Плевен. Зам.-кметът Милев също благодари на княза от името на общината и жителите й. „Много ми се иска това, което вие разказахте, екскурзоводите да го разказват на многобройните посетители на Панорамата. Надяваме се тези ваши посещения в нашия град да продължат и ако имате още възможност да дарявате с удоволствие ще приемем\", с усмивка отбеляза той.„Когато комунистите взимат властта, първо сме разстреляли бащата на княза, после сме го изпратили на 11-годишна възраст в затвора, взели сме им къщата, за да настаним в нея Цола Драгойчева. Това обаче не му попречи до ден днешен да обича родината си и да милее за нея. Княз Лобанов-Ростовский е материализация на човешката воля и на това да не забравяме миналото си, обичайки родината си, прощавайки й това, което ни е причинила и давайки й всичко от себе си\", подчерта Румен Петков. „Благодаря за обичта към България, към Плевен и за стремежът да ни предоставяте всичко свързано с нашата история\", обърна се той към княза.Петков припомни, че догодина има още два важни юбилея, които заслужават да бъдат отбелязани - 140 годишнината от 9 февруари - подписването на Константинополския мирен договор  и 7 юни - 140 години от установяване на дипломатически отношения между Княжество България и Руската империя. „Няма народ, който да е загърбил историята си, да е опитал да я погази и да е сполучил в нещо\", категоричен бе Петков.", "date": "2018.10.06", "title": "Княз Никита Лобанов-Ростовский връчи ново дарение на Панорама “Плевенска епопея 1877 г.”"}
{"url": "http://www.cross.bg/aleksandra-byenos-aiires-1585604.html", "text": "/КРОСС/ Лекоатлетката Александра Начева ще бъде знаменосец на българската делегация по врема на церемонията по откриването на младежките олимпийски игри в Буенос Айрес, Аржентина, съобщиха от БОК.Церемонията е от 20 часа местно време днес и ще е първата извън стадион.На Игрите в аржентинската столица България ще бъде представена от 24 състезатели в 14 вида спорт. ", "date": "2018.10.06", "title": "Александра Начева ще носи знамето на България в Буенос Айрес"}
{"url": "http://www.cross.bg/yunker-rysiya-intervyu-1585605.html", "text": "/КРОСС/ Европейският съюз ще постигне сделка за Брекзит с Великобритания през ноември, ако това не стане още този месец, каза в интервю за австрийски вестници председателят на Европейската комисия Жан-Клод Юнкер, цитиран от БТА.Юнкер отбеляза, че потенциалът за сближаване между двете преговарящи страни в последните дни се е увеличил.„Още не сме стигнали дотам, но желанието ни да постигнем съгласие с британското правителство е неизменно\", каза той в интервю за вестниците „Стандард\", „Курир\" и „Фалтер\".Трябва да избягаме от сценария за раздяла без сделка. Той не би бил полезен нито за Великобритания, нито за останалите страни от Евросъюза, подчерта Юнкер.Пред австрийските всекидневници Юнкер каза, че сделката за Брекзит трябва да е придружена от политическа декларация за бъдещите отношения между Великобритания и европейските й бивши партньори.Лондон и Брюксел се опитват да се договорят за сделката за раздялата и за споразумението за отношенията след брекзит навреме за двете срещи на върха, насрочени за 17-18 октомври и 17-18 ноември.В днешното интервю Юнкер заяви също, че ЕС трябва да поддържа диалог с Русия в името на общата сигурност.„Въпреки цялото недоволство по отношение на Русия, което в последните часове силно нараства, трябва да осъзнаем, че заради архитектурата за сигурност трябва да поддържаме диалог с Русия и понякога да действаме заедно. Не съм готов за масово порицание на Русия, макар че публикувах в Брюксел критично комюнике във връзка със събитията в Холандия\", добави Юнкер, имайки предвид хакерската атака срещу ОЗХО. ", "date": "2018.10.06", "title": "Юнкер: ЕС ще постигне споразумение с Лондон за брекзит"}
{"url": "http://www.cross.bg/sistema-totnum-trevata-1585586.html", "text": "/КРОСС/ Преместването на \"Тотнъм\" на новия му стадион засега се отлага, но \"шпорите\" вече разкриха част от инвестициите си в съоръжението. Новият \"Уайт Харт лейн\", на който се очаква тимът да играе най-рано от ноември, ще разполага с революционна система за поддържка на тревната настилка.Става въпрос за добре известните осветителни тела, които стимулират възстановяването на тревата и нейния растеж. Новото при \"Тотнъм\" обаче е, че цялата система няма да е във физически досег с тревата и реално няма да я уврежда.Масово използваните системи са на колела с малки размери, които изискват постоянно преместване, а също така заради тежестта си понякога смачкват части от терена. Системата на \"шпорите\" е интегрирана на релси от двете страни на игрището. Тя е с тегло 120 тона и разполага с 864 лампи. Когато не се използва ще бъде в специално помещение под северната трибуна.В нея е вградена и поливна система, която също да помага за растежа на тревата.\"Клубът се стреми към отлични постижения не само на терена, но и чрез своя стадион. Тази технология, която ние разработихме може да се превърне в тенденция, използвана по целия свят\", каза Дарън Болдуин, който е директор по поддръжката.Стадионът на \"Тотнъм\" ще бъде един от най-модерните в света. В него вече беше инсталирана система за прибиране на терена. Това се налага заради договора с НФЛ на съоръжението да се играят срещи по американски футбол.Теренът с естествена настилка ще се използва единствено за мачовете на \"Тотнъм\", докато този с изкуствена - за НФЛ.  ", "date": "2018.10.06", "title": " Новият стадион на \"Тотнъм\" ще има революционна система за поддръжка на тревата"}
{"url": "http://www.cross.bg/hora-horata-pregledi-1585595.html", "text": "/КРОСС/ Екип от лекари-специалисти от УМБАЛ „Александровска\" извършват безплатни профилактични прегледи в планинските и отдалечени райони. Доброволната им помощ е за хората на над 60 години.Днес десетки хора се записаха за преглед в с. Плетена, като здравето им беше проверено от четирима медици.„Едва 10% от хората, които преминаха през нашите кабинети имат добър контрол на артериалната хипертония. Много често тези хора нямат никакви симптоми, не знаят какви медикаменти да приемат\", сподели кардиологът д-р Стоименов.Безплатните прегледи продължават, като през следващите дни ще са в Крумовград и Силистра. ", "date": "2018.10.06", "title": "Лекари преглеждат безплатно възрастни хора от отдалечени места"}
{"url": "http://www.cross.bg/petkov-tazi-komentira-1585582.html", "text": "/КРОСС/ „В самата България, на първо място социалните въпроси\". Това каза в интервю за предаването „Седмицата\" на Дарик радио предсидателят на „АБВ\" Румен Петков. „И аз ще се спра на един, който бяга от вниманието на управляващите, или се гледа на него спекулативно. Той е свързан с енергетиката и съсипипята в енергетиката. Ценообразуването е нещо, на което не малка част от българските граждани няма да издържат. И с тази тема се спекулира\", допълни той. По думите му, в момента се прави стъпка, която е престъпление към енергийната сигурност на страната. „Обединяване на АЕЦ „Козлодуй\" с „Марица Изток 2\",. Прави се. Питайте министърката, не мисля че ще излъже. Прави се и тя би трябвало да има позиция по въпроса. Без да се коментира, че през последните 5 години, цената на вредните емисии, от 5 евро, отиде на 20 евро, вероятно ще отиде на 25, догодина. И тези неща, някой трябва да ги плати\", посочи Петков. „Като бягат от тази тема - правителство, парламент, парламентарна опозиция, каквото и да означава това, в нашия случай, всъщност те бягат от решението, да се гарантира бита и да се предприемат стъпките и действията, които да отговарят на интереса на българската икономика. И това е много голям проблем\", коментира той. Петков предположи, че след Нова година, КЕВР няма да може да спре увеличението на цените на тока. „Аз мисля, че голямото предизвикателство, пред което е изправено българското правителство сега е това. Но от тази тема бягат всички в парламента, защото са съучастниици, в една или друга степен. Няма нормално обяснение, защо в БСП никой не коментира обединяването на тези две дружества?\", каза още Румен Петков.", "date": "2018.10.06", "title": "Румен Петков: В България на първо място са социалните въпроси"}
{"url": "http://www.cross.bg/deyan-itisspid-evtimov-1585580.html", "text": "/КРОСС/ Всичко започва като забавление. Любима игра с обичан герой от детството. Докато един ден Деян не решава сам да снима и монтира клипчета, в които да разказва за любимата си игра.Деян Евтимов, ItIsSpid: Аз винаги съм гледал други ютюбъри и ми е било интересно да разбера как се обработва, как да добавям музика, как да сложа еди какъв си ефект.Така създава канала си и започва да споделя видеа. След известно време получава съобщение от Ютюб. Вече има 1 000 абоната и над 4 000 часа гледаемост на видеата. Тогава идва изненадата за него.Деян Евтимов, ItIsSpid: След месец и нещо ми пратиха съобщение, че вече съм от тяхната програма и че мога да получавам някакви пари, което много ме зарадва.Всяко видео си има някаква цел. Всеки път различна. Главният герой обаче остава един и същ. Спайдърмен.Деян Евтимов, ItIsSpid: Хората могат да се видят в него. Аз лично съм се виждал в него много пъти и съм се замислял той какво би направил, колкото и смешно да звучи.Видеата му са само за игри. В момента това го вълнува най-много.Деян Евтимов, ItIsSpid: Най-важното е да имаш идея. След това трябва тази идея да я преработиш във видеото, което според мен е най-трудно, но най-много време отнема самото обработване. Не се смятам за популярен, а има много други хора, които правят това, което аз правя много по-добре, но това е самото начало за мен.Деян е доволен от постигнатото и с усмивка ни разказва. След седмица ще получи първата си заплата в живота и се радва, че трудът му е оценен. А след като завърши училище си обещава да превърне хобито си в професия и да се занимава с филмов монтаж. ", "date": "2018.10.06", "title": "Български ученик получи хонорар от YouTube"}
{"url": "http://www.cross.bg/avtomobil-syvorovo-varna-1585590.html", "text": "/КРОСС/ Около 03.30 часа тази нощ в град Суворово е станала катастрофа. 28-годишният водач на лек автомобил \"Опел\", на кръстовище, отнема предимството и блъска лека кола \"Фолксваген\". Това съобщиха от ОДМВР - Варна.Вследствие на инцидента са пострадали четирима души. Двама от тях - водач и пътник (19 г.) от първия автомобил са настанени с различни травми в болнично заведение, с опасност за живота.Водачът на втория автомобил (26 г.) и неговият спътник (18 г.) са освободени за домашно лечение. По случая е образувано досъдебно производство. ", "date": "2018.10.06", "title": "Във Варна се борят за живота на младежи, катастрофирали край Суворово "}
{"url": "http://www.cross.bg/yaponiya-otmeneni-taiifyna-1585579.html", "text": "/КРОСС/ Тайфунът \"Конгрей\" предизвика смущения във въздушния и железопътния трафик в Югозападна Япония. Това съобщи днес телевизия Ен Ейч Кей, цитирана от ТАСС.Заради тропическата буря в региона са отменени най-малко 100 вътрешни самолетни полета, временно е спряно и движението на скоростните влакове, свързващи югозападните с централните области на страната.\"Конгрей\" е 25-ият тайфун, който се образува в Тихия океан през този сезон. Названието му произлиза от кхмерска легенда и означава \"хубаво момиче\".Предходният тайфун \"Трами\" в края на миналата седмица донесе в Япония поройни дъждове и бурен вятър. В резултат на стихията загинаха 4 души, 200 пострадаха и бяха отменени стотици полети в цялата страна.Тайфунът засегна и съседния Корейски полуостров. Проливните дъждове и бурните ветрове наложиха да бъдат отменени състезанията от третия ден на международния женски турнир по голф в южнокорейския град Инчон.Веднага след тайфуна в Западна Япония са регистрирани рекордни за октомври жеги, информира междувременно националното метеорологично управление.В префектура Ниигата е измерена температура от 36 градуса по Целзий - безпрецедентно висока стойност за този месец, откакто се водят подобни наблюдения. Горещини обхващат през уикенда и повечето японски региони след двата тайфуна, минали през страната напоследък, отбелязва ТАСС. ", "date": "2018.10.06", "title": "След два тайфуна в Япония настана рекордна за октомври жега "}
{"url": "http://www.cross.bg/otoplenie-vuzdyha-dimov-1585570.html", "text": "/КРОСС/ „Мерките за подобряване на качеството на въздуха са насочени основно към битовото отопление, което замърсява въздуха девет пъти повече от автомобилния транспорт\". Това каза в интервю за предаването „Денят започва с Георги Любенов\" министърът на околната среда и водите Нено Димов, цитирайки доклад на Световната банка. По думите му, един от начините за подобряването на качеството на въздуха е подмяна на уредите за отопление с алтернативен начин на отопление. Министър Димов посочи, че неотговарящи на екостандарти печки ще бъдат подменени с други алтернативни източници, като това ще става с определени стимули и с извеждане от пазара. „Това няма задължителен характер. Идеята е с течение на времето това да се случи\", каза още Нено Димов.", "date": "2018.10.06", "title": "Мерки срещу мръсния въздух"}
{"url": "http://www.cross.bg/pristigna-grada-zagora-1585567.html", "text": "/КРОСС/ Чудотворната икона на Пресвета Богородица Скоропослушница пристигна в Стара Загора в деня, в който се отбелязва и празникът на града.С литийно шествие иконата беше занесена до храма \"Св. Николай\", където тя ще остане два дни.Стотици я чакаха по улиците на града, за да я зърнат. Иконата пристигна специално от украинския град Ананиев. ", "date": "2018.10.06", "title": " Чудотворна икона пристигна в Стара Загора от Украйна"}
{"url": "http://www.cross.bg/problem-sredstva-putishtata-1585572.html", "text": "/КРОСС/ Вътрешният министър Младен Маринов разкри защо се избиваме на пътя. Той посочи няколко причини, които събрани водят от проблемите .\"Единият проблем e чисто финансов, тъй като за изграждане на пътищата са необходими много средства. Другият проблем са превозните средства, по-голямата част от които са стари и неотговарящи на условията. Третият много важен проблем е поведението на водачите, на които по някакъв начин им се внушава, че всичко друго е виновно, но не и самите те и това трябва да се промени\", каза той пред Дарик.Според него ще има по-добър контрол, ако Законът за движение по пътищата се раздели на три - за движението, за пътните превозни средства и за водачите.Попитан къде бърка България в организацията на движението по пътищата, Маринов коментира, че МВР се опитва да отговори на този въпрос, привличайки други институции.\"Наистина има проблеми с пътната безопасност и ние правим всичко възможно да влияем на този проблем. Той касае общата работа на много институции и може би има проблем в координацията. Единият проблем e чисто финансов, тъй като за изграждане на пътищата са необходими много средства. Другият проблем са превозните средства, по-голямата част от които са стари и неотговарящи на условията. Третият много важен проблем е поведението на водачите - по някакъв начин им се внушава, че всичко друго е виновно, но не и самите те и това трябва да се промени\", каза още Маринов и посочи, че хората трябва да разберат, че съдбата е в техните ръце, защото според статистика в 96% от случаите катастрофите са по вина на водачите.\"Основната ни дейност е да засилим контрола. Част от техническите средства вече са закупени и дават своя принос. Следващата стъпка е да изградим единен център за обработка на нарушенията, което ще повиши с 50% ефективността на тези средства\", каза още министърът. На въпрос дали има ефект от увеличаването на глобите по пътя, той отговори, че само по себе си то е добро, но трябва да е в комплекс от действия.\"Ако глобата е висока, но няма гаранция, че тя ще бъде платена, няма смисъл от нея. Трябва да има неотменност на наказания - т.е. ако някой е нарушил, той трябва със сигурност да си поеме отговорността\", каза Маринов.Той посочи, че се работи в посока разделяне на закона за движение по пътищата на три - за самото движение по пътищата, за пътните превозни средства и за водачите. \"Така ще се разделят по-добре отговорностите за контрола, за да може да има ясни институции, които да стоят зад тези отговорности. Идеята е да освободим ресурса на МВР давърши точно тази работа, за която се изискат полицейски правомощия, а именно контрол на пътя, контрол на водачите и т.н.\", коментира вътрешният министър.Попитан дали е за или против идеята за видео регистратори във всяка кола, Маринов отговори, че я подкрепя.\"Така ще се избегнат много конфликти с останали участници в движението и ще помогне на нас като органи, които обслужват местопроизшествия. Мисля, че това ще действа дисциплиниращо на шофьорите, но законодателят ще реши\", коментира той.Снимка Архив", "date": "2018.10.06", "title": "Вътрешният министър разкри причините за многото инциденти по пътищата"}
{"url": "http://www.cross.bg/hamiltun-startira-lyuis-1585574.html", "text": "/КРОСС/ Люис Хамилтън с „Мерцедес\" ще стартира от първа позиция в утрешното състезание за Голямата награда на Япония, кръг от световния шампионат във Формула 1.Британецът, който доминира и в свободните тренировки на \"Сузука\", затвърди превъзходството си, като спечели по убедителен начин квалификацията и записа осми полпозишън за сезона.Хамилтън изпревари с 0,3 секунди своя съотборник Валтери Ботас. Трети в квалификацията е Макс Ферстапен с Ред Бул.Пилотите на „Ферари\" избраха грешна стратегия и останаха назад в стартовата решетка. Кими Райконен ще стартира четвърти, а Себастиан Фетел е едва девети. ", "date": "2018.10.06", "title": "Люис Хамилтън с първа позиция на „Сузука“"}
{"url": "http://www.cross.bg/potrebitelite-kredit-margaritov-1585575.html", "text": "/КРОСС/ Действащият от две години Закон за кредитите за недвижими имоти на потребители дойде, за да систематизира разпокъсаната дотогава нормативна уредба в тази сфера и да гарантира на хората, че има ясни задължения към предоставящите такъв тип заеми финансови институции. Това коментира председателят на Комисията за защита на потребителите (КЗП) Димитър Маргаритов по телевизия Bulgaria On Air.„Новият закон урежда хипотезите, в които след тeгленето на ипотечен кредит нещо се обърква - дали поради причина, че потребителят е бил в затруднение да си погасява вноските, дали поради това, че кредиторът е бил неизряден спрямо клиента си, когато му е предоставял определени условия. Там се въвеждат и механизмите за контрол\", обясни Маргаритов. Важно е да се знае, че специално касаещите предсрочното погасяване на заема разпоредби на закона могат да бъдат приложени и по отношение на сключените преди влизането му в сила договори, а кредиторът няма право да утежнява финансово потребителя в тази хипотеза.Кредитодателите са длъжни непрекъснато и безплатно да  информират за своите условия. При напредването на преговорите, още преди сключването на договора за кредит, те следва да изготвят т. нар. Стандартен европейски формуляр. В него са описани кратко и ясно за конкретния кредит, който ще бъде отпуснат на конкретния потребител, каква ще бъде главницата, какви ще са разходите за проучването на кредитоспособността на потребителя, което е изключително важно при такъв тип заеми, разясни още Маргаритов.В студиото на „Денят On Air\" председателят на КЗП посочи, че новият закон за ипотечните кредити въвежда за първи път т.нар. „кредитни съветници\". „Даваме си Стандартния европейски формуляр. Макар в него сравнително ясно да е разписана информацията, поради специфичната материя не всички хора могат да я разберат. Кредитните съветници са лица, които нарочно, по занятие се занимават с това, регистрирани са в БНБ и дават съвети на потребителите, без това да представлява по никакъв начин оферта дали конкретният кредит да бъде взет или - не\", поясни той. По думите му това са гаранции, които би трябвало да препятстват възможността потребителят да бъде заблуден и принуден да плаща по-големи от договорените лихви или други такси, за които не е знаел при подписването на договора.Законът дава срок от 14 дни след представянето на обвързващата оферта от страна на кредитодателя, в който потребителят следва да вземе окончателното си решение. Този период му осигурява допълнително време, в което може да прочете отново договора, да се консултира при необходимост, да сравни и други предложения и да се увери, че в крайна сметка прави информиран избор, каза още Маргаритов. Той препоръча хората да съпоставят повече оферти и да не се впускат в първото попаднало им предложение. Според него културата на потребителите се повишава и те са все по-склонни да взимат решения след информиран избор. ", "date": "2018.10.06", "title": "КЗП: „Новият закон за ипотечните кредити дава повече гаранции за потребителите\""}
{"url": "http://www.cross.bg/week-code-rabota-1585573.html", "text": "/КРОСС/ За пета поредна година Враца е домакин на двудневно представяне на възможностите за работа и развитие в сектора на информационните технологии. Събитието, наречено CODE WEEK (Коуд уийк) е част от Европейската седмица на програмирането.Представянето е най-голямото IT събитие в северозапада според организаторите от „Враца софтуер общество\". Емилиян Кадийски:\"CODE WEEK (Коуд уийк) е двудневно събитие, идеята на което е да популяризира възможностите за работа, освен в ITсферата, и за работа - дистанционно за клиенти от цял свят. Идеята е, че участниците си избират един от 16-те модула, които предлагаме и в рамките на 2 дни имат възможност да работят с ментор, който е практик\".Модулите са традиционните, свързани с програмиране и видеобработка, и нови за разработване на мобилни приложения.„Нямаме възрастови ограничения. Радваме се на участници от всички възрастови групи. Реално досега винаги сме имали участници от най-малките - 2-3 клас, до хора с повече опит.\"Заниманията са безплатни и ще се провеждат в Природо-математическата гимназия в града. ", "date": "2018.10.06", "title": "Враца е домакин на CODE WEEK"}
{"url": "http://www.cross.bg/chast-preslav-veliki-1585576.html", "text": "/КРОСС/ Велики Преслав е първата християнска столица на България. Тази година там бяха отбелязани 1125 години от обявяването му за столица и от възкачването на Цар Симеон Велики на престола, а Патриарх Неофит отслужи литургия в старините.Все още продължават археологическите разкопки, като този сезон са открити артефакти, които хвърлят нова светлина върху плана на селището.Екипите работят в северната част на владетелската базилика, където има напластявания на селища, на некропол и структури от 9 до 14 век. Трябва да се достигне до \"стерилен пласт\", за да се разбере устройството на вътрешния град по отношение на архитектурата, посочи д-р Александър Горчев. Резултатите са много обнадеждаващи, защото изчиствайки пластовете от 15 век до 11 век, се показаха основите на монументална сграда, която вероятно ще се открие на север и може да доведе до промяна на представата за града, допълни той. Преди години е локализирана и основната улица, която свързва Царския дворец със Северната порта на външния град, известна като Желязната порта. По тази улица вероятно има големи ансамбли, които се забелязват с око, допълни д-р Горчев.В северната част на старините работят и екипът на доц. Маргарита Ваклинова и Снежана Горанова. Оттам също се надявам да излязат нови данни за града, заяви той.Разкопките на доц. Стойчо Бонев му в югозападната част в близост до южната порта и южната крепостна стена показаха, че в този район е имало богат квартал, който вероятно е част от царските жилища, част от жилищата на висшите свещеници. Възможно е, проучвайки терените нагоре на хълма да се появят следи от книжовни школи и манастирски комплекси, посочи д-р Александър Горчев и добави, че за съжаление тази година тези проучвания няма да продължат, въпреки, че община Велики Преслав е предложихме съфинасиране част от тези дейности чрез музей. Археолозите обаче ще работят в \"предградията\" на Велики Преслав -  в занаятчийския център в село Златар. Археологически данни и предмети, намерени на место бележат концентрация големи занаятчийски комплекси с работилници за метал в района на Златар, Новосел и в посока Имренчево.Последните разкопки потвърждават тезите, че след като Преслав престава да бъде столица, запазва ролята си на важен център. ", "date": "2018.10.06", "title": "Разкопки може да променят представите ни за втората българска столица "}
{"url": "http://www.cross.bg/vlak-gorna-oryahovitza-1585577.html", "text": "/КРОСС/ Българската държавна железница отбелязва своята 130-а годишнина с атракционното пътуване. Специалната композиция отпътува рано тази сутрин от гара Горна Оряховица към Варна, теглена от парен локомотив от 1948 г.По повод годишнина от създаването си, БДЖ върна назад във времето любителите на железопътния транспорт.Савадор Ганчев - БДЖ: Решихме да изненадаме нашите пътници с атракционни пътувания, което се случва за първи път по повод празник на територията на цялата държава, всеки един клиент от всяка точка на България да може да се качи на атракционен влак и да се повози до следващата гара.Рано сутринта на гарата в Горна Оряховица се събраха десетки любопитни, за да видят на живо парния локомотив, произведен преди 70 години.Алберт Иванов - машинист: Днес ще пътуваме по случай 130 години БДЖ, юбилеен влак, по маршрута Горна Оряховица - Варна, утре ни предстои пътуване Варна - Карнобат - Ямбол, Стара Загора - Велико Търново - Горна Оряховица.Някои пък с носталгия си припомниха времето, когато всяко пътуване с влак ставало благодарение на няколко тона въглища и вода.Част от атракционния влак бяха и вагони от царската композиция „Корона експрес\". ", "date": "2018.10.06", "title": "БДЖ отбелязва своята 130-а годишнина с пътуване с ретро влак "}
{"url": "http://www.cross.bg/folksoper-teatura-sezon-1585568.html", "text": "/КРОСС/ През сезон 2018/2019 г.  вторият по значимост оперен театър  във Виена - Фолксопер,  отбелязва 120-годишен юбилей. Историята на тази  оригинална като концепция музикална институция е богата на интересни факти от различните периоди на нейното развитие.  Уникално бърз е срокът  за построяване  сградата на Фолксопер, чийто адрес е известната улица Währingerstrasse. Тя е издигната за рекордните 10 месеца, а поводът е 50-годишният юбилей от възкачването на престола на австрийския император Франц Йосиф I.Официалното откриване е на 14 декември 1898 г., като  първоначалният замисъл е трупата да представя  единствено драматични пиеси. През 1903 г. ръководството е поето от Райнер Симонс, който разширява  репертоарния облик, включвайки и музикални творби.  През 1907 г. театърът се ориентира изключително към поставяне на оперни и оперетни заглавия  и е преименуван  официално във Фолксопер, в превод Народна опера. Това  име  остава запазено и до днес. Сред  оперните творби, които се играят в този период тук,  са \"Вълшебният стрелец\", \"Севилският бръснар\" и \"Кармен\".  От 1907 г.  своите изяви като диригент и първи капелмайстор във Фолксопер  има известния композитор  Александър Цемлински.  Важен момент в историята на театъра е фактът, че първите изпълнения на виенска сцена на оперите \"Тоска\" през  1907 г. и \"Саломе\"  през 1910 г. са реализирани именно във Фолксопер.До началото на Втората световна война тетърът преминава през периоди на финансови кризи, чести смени на директори, еспериментира  се отново с концепции, според  които  Фолксопер да  представя  и драматични пиеси.  След присъединяването на Австрия към  нацистка Германия през 1938 г., Фолксопер споделя подобна на  Щатсопер  съдба - всички артисти, музиканти, диригенти и представители на администрацията, които са членове на трупата и от еврейски произход, са принудително отстранени от театъра.  След приключване на Втората световна война  Фолксопер предоставя до 1955 г.  своята сцена за спектаклите на Виенската Щатсопер, чиято сграда е сериозно пострадала при бомбардировките. Една от първите самостоятелни  легендарни  продукции на Фолксопер през 1956 г. е операта \"Момичето от златния запад\" на Пучини с участието на любимата оперна звезда на виенската публика - българското сопрано Люба Велич.  Февруари 1956 г. остава  знаменателен момент  в историята  на театъра с факта, че за  първи път на тази сцена  се поставя мюзикъл, а  заглавието е \"Целуни ме Кейт\" от Коул Портър. Според музикалната критика  във Виена това бележи  нова ера в развитието на театъра. Решаваща в случая е ролята на легендарната  фигура на Марсел Прави. Той заема функцията главен драматург на театъра и налага мюзикъла  за основен жанр в репертоарната политика. Следват прочути постановки на \"Уестсайдска история\", \"Моята прекрасна лейди\", \"Hello Doly\", \"Човекът от Ламанша\" и още много други. В периода 1991 г. - 1995 г.  Фолксопер е обединена  с Щатсопер и има обща дирекция, но от 1996 г. отново е самостоятелен тетър с уникален репертоарен профил, който успешно обхваща  и съвместява спектакли от  4  жанра: опера, оперета, балет и мюзикъл.За юбилейния сезон 2018/ 2019 г.  ръководството на  Фолксопер е планирало 9  разнообразни премиери, сред които  нови продукции на  \"Царицата на чардаша\", \"Порги и Бес\", \"Летящият холандец\" , на балета \"Копелия\" и др. Предвидени са и 5 възстановки - сред тях са  оперите \"Мантията\" и \"Джани Скикки\" от Пучини, \"Дон Жуан\" от Моцарт, както и оперетата  \"Орфей в Ада\" от Офенбах. В допълнение се представят още 20 заглавия в текущия репертоарен план.Театърът предоставя като информация и факти от своята актуална административна статистика - от 2007 г. до момента, вече в продължение на 12-и сезон директор на трупата е Роберт Майер. Съставът  на Фолксопер наброява приблизително 550 души. Сред тях са 150 солисти, 95 души оркестър, 65 хористи, 26 балетисти и 235 души технически и административен персонал. Местата в салона на театъра са 1337,  като  цените на билетите са значително по - достъпни от тези на Щатсопер и варират от 185 евро за най- скъпа категория на партер до 11 евро за място в галерията.  Фолксопер представя редовно в репертоара си и спектакли за детската публика. През актуалния сезон  това са \"Вълшебникът от Оз\" , \"Хензел и Гретел\"  и \"Питър Пан\", а цените на билетите за деца и младежи до 15-годишна  възраст са  със 75%  намаление от регулярните. ", "date": "2018.10.06", "title": "Виенската Фолксопер празнува 120-годишнина "}
{"url": "http://www.cross.bg/kitaii-rysiya-oktomvri-1585578.html", "text": "/КРОСС/ Заместник-външни министри на Русия и на Северна Корея ще проведат на 8 октомври двустранни консултации в Москва, а за 9 октомври е насрочена тристранна среща на висши дипломати от Русия, КНДР и Китай. Това съобщи днес за ТАСС руското посолство в Пхенян, информира агенцията.В двустранната среща в неделя ще участва севернокорейският зам.-министър на външните работи Цой Сон-хи, а в консултациите на другия ден Китай ще бъде представен от колегата му - специалния представител на кабинета по въпросите на Корейския полуостров Кун Сюаню.В руското външнополитическо ведомство с въпросите, засягащи Североизточна Азия, е натоварен зам.-министърът Игор Моргулов.Очаква се на срещите да бъдат обсъдени денуклеаризацията на Корейския полуостров и уреждането на отношенията между Пхенян и Сеул, добавя ТАСС. ", "date": "2018.10.06", "title": "В Москва са организирани консултации между Русия, Северна Корея и Китай "}
{"url": "http://www.cross.bg/sistema-hora-rabotnitzi-1585564.html", "text": "/КРОСС/ В сезона на конгресите на британските политически партии не бе даден отговор какво ще се случи с Брекзит, въпреки големите очаквания. Погледите бяха отправени най-вече към управляващите консерватори, защото от това дали Тереза Мей ще продължи да настоява за нейния план от Чекърс или ще направи някакви отстъпки зависи дали преговорите с ЕС ще излязат от застоя и дали Великобритания ще излезе от блока със сделка или без сделка. Проблемът с бъдещето на ирландската граница подължава да е „най-костеливият орех\" и премиерът Тереза Мей в заключителната й реч на конгреса на торите отново подчерта, че не може да приеме заплаха за териториалната цялост на Обединеното кралство. В сянката на ирландската граница обаче като че ли остана друг важен аспект на Брекзит - миграцията, която всъщност бе в основата на провеждането на референдума преди две години. А точно на конгреса на Консервативната партия официално бе изложена новата миграционна политика на правителството.При закриването на конгреса Тереза Мей излезе на подиума с танцова стъпка в нейн стил под звуците на „Дансинг куин\" на АББА, видимо в добро настроение и държа реч, която наелектризира нейните привърженици. Някои журналисти обаче се пошегуваха, че АББА има една по-удачна песен за положението, в което се намира, а именно - SOS. Времето бързо тече, преговорите за Брекзит са в задънена улица. Вярно е, че през последните дни се появиха някакви сигнали, че компромис по ирландската граница може да бъде намерен, но все още няма нищо черно на бяло, а срещата на високо равнище на ЕС е след по-малко от две седмици. Разбира се, всички очакваха с най-голям интерес именно тази част от речта на Тереза Мей за ирландската граница, но тя обърна внимание на още много други важни неща, сред които новата имиграционна политика на властите:„Новата система ще се основава не на това, откъде идват хората, а на това с какво могат да допринесат за нашата икономика, на уменията, които имат. Разбира се, като правителство ние също работим върху развитието на уменията на младите хора тук в Обединеното кралство. Нашата нова имиграционна система решително ще доведе до край на свободното движение на хора. Тя дава гаранции, че ние решаваме кой може да идва в нашата страна.\"Новата система всъщност бе оповестена предния ден от министъра на вътрешните работи Саджид Джавид, който заяви:„Благодарение на референдума ние имаме уникалната възможност да прекроим нашата имиграционна система за бъдещето. Основана на уменията опростена система, отворена към целия свят. Система, която не дискриминира никой район или никоя страна. Система, основана на заслугите, която преценява хората не по това откъде са, а какво могат да правят. Какво искат хората и какво ще получат е контрол върху нашата имиграционна система.\"Саджид Джавид оповести, че британските власти приветстват новодошлите, но в замяна очакват те да живеят според британски ценности. И той обяви, че в рамките на това очакване смята да промени сегашния тест за получаване на британско гражданство, защото той не отговаря на новите критерии.Встрани от споменатите ценности, разбира се, основната цел на новата схема е ограничаване на нискоквалифицираните работници от чужбина и тук е първият нов момент - гражданите от ЕС, след края на свободата на движение, няма да получават същите префенции спрямо останалия свят, каквито имат сега. Ако някой идва от ЕС като турист или на временно посещение той бързо ще минава през електронната виза проверка. Работниците обаче ще трябва да получават минимална заплата, а тези които искат да останат за по-дълго време ще трябва да не са под минималната сума, така че да конкурират нискоквалифицирани места, които могат да бъдат запълнени от британците. Тези, които получат работни визи, ще могат да вземат във Великобритания техните семейства при условие, че бъдещите им работодатели гарантират трудовата им заетост. Както стана ясно, ще се дава предимство на висококвалифицираните работници, така че се очаква спад на работниците, които идват за ниско платени работи, такива които изискват ръчен труд или са в сферата на социалните услуги. От бизнеса обаче постоянно надигат глас, че ще има проблем със запълване на овакантени места, особено в сектори, които са изключително зависими от нискоквалифицирани работници от страни от ЕС.Системата обаче изглежда донякъде позволява туширане на тревогите от недостатък на нискоквалифицирани работници, както посочва анализаторът от БиБиСи Крис Морис:„Ще има схема, която ще позволява на хора да идват и да работят временно в селското стопанство, прибирането на реколтата. Но има и други сфери, за които чуваме, че имат нужда като здравепозването, социалните грижи, сторителството. Кой ще строи къщите? Много имигранти  работят в тези индустрии. Ако говорите с хората, които управляват тези сектори, те ще ви кажат че нямат нищо против, ако се намерят местни хора за таза работа, но те не могат да намерят достатъчно хора с необходимите умения за това. Това ще бъде проблем\". ", "date": "2018.10.06", "title": "Нови идеи за мигрантите в Обединеното кралство след Брекзит"}
{"url": "http://www.cross.bg/razvitie--oprr-1585559.html", "text": "/КРОСС/ Три министерства разясняват в градовете как да получим европейски пари за развитие на туризма, културата, спорта и икономиката. Информационната кампания има за цел да представи финансовите инструменти на Оперативна програма „Региони в растеж\" 2014-2020 г., сред мерките са саниране на еднофамилни къщиМинистерството на регионалното развитие и благоустройството, като управляващ орган на европейската програма, организира информационна кампания за популяризиране на инвестициите в туризма и градската среда, предоставяни чрез финансови инструменти по програмата в рамките на специални информационни дни в редица градове на страната. В нея ще се включат и експерти от Министерството на културата и Министерството на туризма.Информационните дни започват на 9 октомври във Видин. От 11.00 часа в Заседателната зала на Общинския съвет ще се проведе информационна кампания за популяризиране на инвестициите в туризма и градската среда с участието на заместник-министъра на регионалното развитие и благоустройството и ръководител на Управляващия орган на ОПРР Деница Николова, представители на Министерството на културата, Министерството на туризма, „Фонд мениджър на финансовите инструменти в България\" и др.За участие в информационните дни са поканени кметове на общини, допустими за подкрепа по програмата, участници в Регионалните съвети за развитие, представители на работодателски и синдикални организации, неправителствени организации, културни институции и туристически сдружения. Участие могат да вземат и представители на бизнеса и частните инвеститори. Целта на кампанията е всички заинтересовани от програмата да получат разяснения на място за  възможностите за финансиране на туристически обекти и обекти, генериращи приходи в сферата на културата, спорта и др. атракциони в рамките на градовете с финансиране и подкрепа на ОПРР.До края на месец ноември информационни дни са планирани да се проведат на 12 октомври в Казанлък, на 23 октомври в Сливен, на 1 ноември във Велики Преслав, на 20 ноември в Свищов и в края на ноември в гр. Кърджали.Припомняме, че на 20 септември 2018 г. бяха подписани Оперативните споразумения между Фондовете за градско развитие - финансови посредници по Оперативна програма „Региони в растеж\" 2014-2020 и „Фонд мениджър на финансовите инструменти в България\" ЕАД. С това Управляващият орган на ОПРР дава реален старт на инвестициите, заложени за изпълнение чрез финансови инструменти в ключови направления на Оперативна програма „Региони в растеж\" 2014-2020. Посредниците, които управляват средствата за Фондовете за градско развитие са:За Южна България - Обединение ДЗЗД „Фонд за устойчиви градове\", което включва ОББ, Фонд ФЛАГ, Фонд за устойчиво градско развитие и Българска консултантска организация, с финансов ресурс в размер на 220,5 млн. лв., от които 135,5 млн. лв. са от ОПРР 2014-2020 и 85 млн. лв. съфинансиране от обединението. За гр. София - Обединение ДЗЗД „Фонд за устойчиви градове\", с финансов ресурс в размер на 142,4 млн. лв., от които 87,4 млн. лв. от ОПРР 2014-2020 и 55 млн. лв. съфинансиране от обединението; За Северна България - „Регионален фонд за градско развитие\", собственост на Сосиете Женерал (мажоритарен акционер), Елана Инвестмънт, Елана Холдинг и Болкан Адвайзърс, с финансов ресурс в размер на 210,4 млн. лв., от които 130,4 млн. лв. от ОПРР 2014-2020 и 80 млн. лв. съфинансиране от Фонда за градско развитие.Финансовите посредници ще инвестират предоставеното от ОПРР 2014-2020 финансиране и своя собствен принос в допустими проекти по програмата в следните направления: градска среда, спортна и културна инфраструктура, енергийна ефективност в еднофамилни жилищни сгради и студентски общежития, зони с потенциал за икономическо развитие и интегриран градски транспорт, както и обекти на културното и религиозно наследство от национално и световно значение. Финансовите продукти, предлагани на крайните получатели от ФГР, ще бъдат заеми и вградени гаранции, насочени към голям брой потенциални бенефициенти: общини и общински предприятия, частни компании, публично-частни партньорства и др., като по част от направленията за подкрепа по оперативната програма е предвидено комбиниране на финансови инструменти с безвъзмездна финансова помощ в рамките на две отделни операции на ниво проект.... ", "date": "2018.10.06", "title": "Три министерства разясняват как да получим европейски пари "}
{"url": "http://www.cross.bg/godina-predimno-bulgariya-1585565.html", "text": "/КРОСС/ Малко над 100 млн. лв. са дарени в България през миналата година, показват данните от годишния анализ на Българския дарителски форум. В сравнение с предходната година е отчетен ръст с повече от 5 млн. лв.Най-много средства през изтеклата година са дарени от фондациите - близо 54 млн. лв., следвани от компаниите - с 38 млн. лв.На първо място даренията са за проекти, свързани с образование и наука и детско и младежко развитие.Повече са дарявали и хората - 9 млн. лв. Предпочитаните от тях каузи са предимно здравни и социални. По-активни са били индивидуалните дарители при случаи на бедствия и аварии. Леко увеличение има и в броя на гражданите, дарили средства за опазване на околна среда.  Хората даряват основно пари и предимно инцидентно, като най-предпочитаният начин за това е чрез дарителски SMS. ", "date": "2018.10.06", "title": "Ръст на даренията в България"}
{"url": "http://www.cross.bg/kabaiie-barselona-problemi-1585571.html", "text": "/КРОСС/ Испанската оперна звезда Монсерат Кабайе почина на 85-годишна възраст, съобщи Би Би Си.Известното сопрано е издъхналa тази сутрин в болницата \"Сант Пау\" в каталунската столица, където бе хоспитализирана през септември заради продължаващи от години здравословни проблеми. Тя получи сърдечен удар през 2012 г. и оттогава имаше проблеми с възстановяването.Звездната слава на Кабайе изгрява през 1965 г.с ролята X на Лукреция Борджия в операта на Доницети в известния \"Карнеги хол\" в Ню Йорк, след като излиза на сцената като заместничка на болна своя колежка. По време на 50-годишната си кариера тя е гастролирала в операта \"Метрополитън\", в държавната опера на Виена и е пяла до известни тенори като Лучано Павароти и Пласидо Доминго.Популярната песен \"Барселона\", която Кабайе изпълнява заедно с фронтмена на \"Куин\" Фреди Меркюри първоначално е записана през 1987 г.. През 1992-ра след трагичната кончина на Фреди Меркюри, песента се превръща в неофициален химн на Лятната олимпиада в каталунската столица.Кабайе, която отпразнува 85-я си рожден ден през април,имаше проблеми със закона през 2015 г., след като бе обвинена в данъчни измами. Заради влошеното си здраве съдът позволи на оперната звезда да не присъства лично на делото в Барселона. Вместо това тя даде показания чрез видео конферентна връзка. Кабайе сключи споразумение с прокуратурата и бе осъдена да плати глоба от 254 000 евро и получи 6-месечна условна присъда, след като бе призната за виновна в пране на пари чрез офшорна компания в Андора през 2014 г. Монсерат Кабайе има две деца от испанския тенор Барнабе Марти, за когото се омъжва през 1964 г.Погребението на оперната дива ще се състои в понеделник в Барселона.\n\t\t\t\t\t ", "date": "2018.10.06", "title": "Почина великата оперна прима Монсерат Кабайе (видео)"}
{"url": "http://www.cross.bg/plovdiv-ochna-yniversitetska-1585566.html", "text": "/КРОСС/ Тринадесети поред витреоретинален симпозиум се открива днес, 6 октомври, в Пловдив от Университетска очна клиника към УМБАЛ „Св.Георги\" ЕАД Пловдив и Катедра по очни болести към Медицински университет - Пловдив.Официалното откриване е от 13:00 в зала „Пловдив\" на Гранд хотел - Пловдив (бившия Новотел - Пловдив), където ще се проведе и симпозиумът, чиято тема тази година е „Вътреочни тумори и заболявания на ретината\". Това съобщи организаторът - проф. д-р Нели Сивкова, дм, FEBO, ръководител на Клиниката по очни болести в УМБАЛ „Свети Георги\" и председател на Сдружение с нестопанска цел „Българска Асоциация  Ретина\".Традиционно гости на симпозиума са изтъкнати чуждестранни специалисти. За тазгодишното издание са поканени немският хирург проф. д-р Никос Бехракис от Университетска очна клиника в град Есен, както и водещи витреоретинални хирурзи от България. Участие в симпозиума ще вземат над 150 офталмолози.Под формата на видеосимпозиум ще бъдат представени интересни случаи от практиката на всеки хирург, разказа проф. Сивкова.Пълна програма на събитето е публикувана на сайта на Университетска очна клиника към УМБАЛ „Св.Георги\":   ", "date": "2018.10.06", "title": "150 офталмолози участват в симпозиум за заболявания на ретината в Пловдив"}
{"url": "http://www.cross.bg/anton-kytev-zheni-1585569.html", "text": "/КРОСС/ „Аз обичам идеологията, по принцип. Но, властта често пъти е... понякой път става вулгарна, в опитите си да задържи властта и да употребява\". Това каза в интервю за предаването „Денят започва с Георги Любенов\" Антон Кутев от БСП, по повод протеста на майките на деца с увреждания. „Тези жени направиха абсолютен героизъм за последната половин година. Това са наистина хора измъчени от безпаричие, от страдание, те наистина са на улицата, защото и те не могат  да живеят повече така. И аз наистина ги възприемам като героини\", допълни той. „Това са едни 50-100 жени, които успяха да обърнат държавата наопаки, успяха да станат основната тема на държавата и настина да доведат до реални проблеми. Ще доведат, убеден съм\", коментира Кутев.\"Единствената заслуга, която имам към цялата тази работа е това, че може би оживлението по тази тема започна с едно тяхно посещение, преди година и половина, в Комисията за жалбите и гражданското общество. Аз просто ги приех и оттам нататък направих всичко възможно, техните искания и идеи да получат гласност и да получат публичност, което зависеше от мен. Но това няма нищо общо с това, да съм идеолог и аз да определям. Напротив, тези жени се борят много мъжки. За мен, това което трябва да направим ние, като общество, е всъщност да ги подкрепим, защото те са лицето на недоволството в момента\", поясни той. „Аз съм убеден, че реален резултат от тяхната борба ще има\", каза още Антон Кутев.", "date": "2018.10.06", "title": "Антон Кутев, БСП: Властта често e вулгарна"}
{"url": "http://www.cross.bg/yvrezhdaniya-horata-manolova-1585562.html", "text": "/КРОСС/ Болката на хората с увреждания няма цвят. Няма да спра да се боря за правата им. Това заяви омбудсманът Мая Манолова пред bTV. \"Проблемът е, че политиците не разсъждават като вас и мен - че хората с увреждания нямат права. Ние работим наистина интензивно през последните няколко месеца. Стигнахме до резултат, че всички важни реформи трябва да бъдат включени в законопроект. В даден момент всичко, за което сме се разбрали, изчезна\", сподели тя.Манолова обясни, че за тази реформа трябва сърце и решимост и да не се отстъпва. \"Има пари, осигурени са. Аз участвам в този процес, но не разбирам какво става. Това са поредните 8 часа, в които всички екипи спорим и стигаме до решения. Вчера върнахме текстовете, за които се бяхме договорили. Върнахме обратно подкрепата за трудовата заетост, за външната среда. Това, за което не можах да се преборя, е да има ясен ангажимент за закона за личната помощ\", обясни омбудсманът.\"Няма да спра да се боря всеки ден и час за приемане на закона и на бюджета. Аз съм реалист - ясно е, че няма как цялата реформа да се приеме до 1 януари. Но е възможно поетапно всяка следваща година да се случват. Ясната цел е да дадем права на хората с увреждания, те имат права също като нас, заяви Манолова. - Болката на хората с увреждания няма цвят, призовах този проблем да не се използва за политически цели. Ако тази кауза не може да убедени депутатите, не знам какво може. Нека действат като хора, като граждани, като съпричастни.\"\"Не искам майките на деца с увреждания, които протестират, да се събудят със сняг. Не искам палатките им да бъдат затрупани със сняг. Аз не мога да се откажа. Ще натискам, ще ги убеждавам, че законите могат да се случат и за седмица. Те са готови, просто трябва сърце, да бъдат приети\", коментира Манолова.  ", "date": "2018.10.06", "title": "Манолова: Болката на хората с увреждания няма цвят "}
{"url": "http://www.cross.bg/sentzov-stachka-gladnata-1585560.html", "text": "/КРОСС/ Украинският кинорежисьор Олег Сенцов, излежаващ 20-годишна присъда в руски затвор за терористичен заговор в анексирания от Русия Кримски полуостров, обясни защо е прекратил гладната си стачка, продължила повече от 140 дни, предаде ДПА.В изявление на неговия адвокат, предадено от агенция Интерфакс днес, се казва, че Сенцов е взел решение да прекрати стачката си от утре, защото властите са взели решение той да бъде хранен насила заради критичното състояние, в което се намира.Руската федерална служба за изпълнение на наказанията заяви по-рано днес, че режисьорът е написал заявление за прекратяване на гладната стачка и е дал съгласието си да приема храна.\"Проведени са консултации с най-добрите диетолози в Москва как да бъде изведен от състоянието на гладната стачка. Разработена е съответна диета за нормализиране на здравето му\", добави заместник-директорът на службата Валерий Максименко.Той благодари на всички, включително лекарите и адвокатите на режисьора, че със съвместни усилия са го убедили да вземе това решение. \"Той избра живота\", подчерта Максименко.Сенцов получи широка известност с филма си \"Играчът\" (\"Gamer\") от 2011 г., - драматична история на ентусиаст на видеоигри в Крим.Режисьорът е яростен критик на анексирането на Крим от Русия през 2014 г. През 2015 г. той беше осъден на 20 години затвор по обвинения в тероризъм и трафик на оръжие, но не се признава за виновен. Според обвинението на руския съд режисьорът е създал терористична група, действаща в Крим и извършила два палежа.Миналия месец Европейският парламент номинира Сенцов за кандидат за престижната Сахаровска награда за свобода на съвестта, която се присъжда всяка година за изключителен принос в борбата за човешки права, припомня ДПА. ", "date": "2018.10.06", "title": " Сенцов обясни защо спира гладната стачка"}
{"url": "http://www.cross.bg/samyil-shestvie-godini-1585561.html", "text": "/КРОСС/ 1004 години от смъртта на българския цар Самуил ще бъдат отбелязани с шествие до неговия паметник край църквата \"Света София\" в столицата.Инициатори са софийската и младежката организации на ВМРО.Историците отбелязват, че Самуил умира на този ден през 1014 година, поразен от гледката на пленените и ослепени от византийците хиляди български войници. За деянието си император Василий II получава прозвището „Българоубиец\" и на него са именувани и досега улици и булеварди в днешна Гърция. ", "date": "2018.10.06", "title": "С шествие честват 1004 години от смъртта на цар Самуил"}
{"url": "http://www.cross.bg/informatziya-svedeniya-stranite-1585563.html", "text": "/КРОСС/ Федералната данъчна администрация на Швейцария (AFC) е предала през септември на партньорите си в чужбина сведения за 2 млн. финансови сметки в рамките на международния автоматичен обмен на информация, който тази година бе осъществен за пръв път, предаде БТА.Този обмен ще позволи на властите да проверят на място дали данъкоплатците правилно са декларирали своите доход в чужбина при плащането на данъците, казва се в съобщението на Федералната данъчна администрация.Предадените от страната сведения включват името на собственика на сметката, адреса му, страната, в която живее, данъчния номер, а също сведения за баланса на сметката и получените доходи.Тази година в швейцарския списък за обмяна на информация фигурират страните от ЕС, с изключение на Кипър и Румъния, които засега \"не са изпълнили международните изисквания за конфиденциалност и гарантиране сигурността на данните\". Освен страните от ЕС, в списъка фигурират още 9 държави и територии, включително Австралия, Норвегия, Япония, Джърси, Хърнси и Остров Ман. По технически причини, посочва Федералната данъчна администрация, е отложена обмяната на информация с Австралия и Франция. Освен това не са получени сведения от Полша, Хърватия и Естония.През 2019 г. Швейцария предполага автоматична обмяна на информация с вече 80 държави и територии. Инициатор за разработването на единен стандарт за отчетност в тази сфера е Организацията за икономическо сътрудничество и развитие (ОИСР). Системата ще позволява на страните да получават информация за активите на гражданите им в чужбина. ", "date": "2018.10.06", "title": "Швейцария предаде данни за 2 милиона сметки на чужденци "}
{"url": "http://www.cross.bg/predimno-slunchevo-gradysa-1585554.html", "text": "/КРОСС/ През почивните дни ще бъде предимно слънчево. По-значителна, предимно ниска облачност, ще има над Източна България. Ще духа слаб до умерен изток-югоизточен вятър. Сутрешните температури събота и неделя ще са между 5 и 10, дневните ще са предимно между 18 и 23 градуса. Над Черноморието ще бъде предимно слънчево, но в сутрешните часове видимостта временно ще бъде намалена. Максималните температури ще са от 19 до 21 градуса. Вълнението на морето ще бъде 2-3 бала. Температурата на морската вода ще е 20-21 градуса.Над планините ще бъде предимно слънчево. Ще духа умерен, по най-високите върхове - до силен югоизточен вятър. Максималната температура на височина 1200 метра ще е около 17 градуса, на 2000 метра - около 10 градуса.И в неделя и понеделник ще бъде предимно слънчево, с по-значителна ниска облачност над Източна България. Ще духа слаб вятър от изток-югоизток. Дневните температури ще са предимно между 19 и 24 градуса. През следващите дни вятърът в Източна България ще стане слаб до умерен от изток-североизток. Ще преобладава слънчево време, но ще има и временни увеличения на облачността. На отделни места са възможни и краткотрайни превалявания, незначителни като количество. Повишава се вероятността за сутрешна мъгла и ниска облачност в низините. Дневните температури ще се понижат с градус-два.", "date": "2018.10.06", "title": "Слънчев уикенд ни подарява есента"}
{"url": "http://www.cross.bg/katzane-hora-tehnologiya-1585555.html", "text": "/КРОСС/ Американското космическо управление НАСА изстреля и изпита нов топлинен щит, наподобяващ чадър, предаде Ройтерс. С този експеримент се проправя пътят за кацане на хора на Марс.Новата технология се съхранява подобно на сгъваем автоматичен чадър в по-малки ракети, а в космоса се разгъва и отваря с цел защита на по-големи полезни товари при навлизането им в атмосферата на планетата, каза Брандън Смит, ръководител на проекта към НАСА. „В по-големи мащаби тази технология може да се използва за нещо по-голямо, като например по време на експедиция за проучване на Червената планета или за кацане на кораби с хора на Марс\", разказва Смит.Тестът е извършен на пусковата площадка Спейспорт Америка в Ню Мексико.Топлинният щит бе изстрелян със суборбитална ракета Спейслофт. Той е бил разгънат на разстояние между 100 и 120 км, преди да бъде отворен, а после се е върнал на земята. Той се е приземил на военния тестови ракетен полигон „Бели пясъци\" в Ню Мексико.НАСА се готви да изпрати нов роботизиран роувър на Марс през 2020 г. и планира да прати астронавти там през 2033 г. Роувърът ще търси признаци на минал живот на Червената планета и ще демонстрира технология, която ще позволи на астронавтите да оцелеят там.", "date": "2018.10.06", "title": "НАСА усърдно проправя пътя за кацане на хора на Марс "}
{"url": "http://www.cross.bg/dvoretz-remontite-elizabet-1585556.html", "text": "/КРОСС/ Британската кралица Елизабет Втора ще освободи личните си стаи в Бъкингамския дворец през 2025 година в рамките на 10-годишния ремонт на зданието, предава Ройтерс.Реконструкцията има за цел да не се допусне в двореца катастрофично бедствие от рода на пожар или наводнение. Дворецът е в процес на възстановителни работи на стойност 369 милиона британски лири (481 милиона щатски долара).По време на ремонтите, стартирали миналия април, ще бъдат сменени старата и опасна електрическа инсталация и бойлерите.Към края на ремонтите, предвиден за 2027 година, кралица Елизабет и съпругът ѝ принц Филип ще трябва да освободят апартаментите си в северното крило на двореца през 2025 г. в продължение на около две години.По време на ремонтите Бъкингамският дворец ще продължи да приема официални държавни посещения. Външният вид на постройката няма да претърпи промени, тъй като обновлението не предвижда изграждането на външни скелета.", "date": "2018.10.06", "title": "Кралица Елизабет II ще освободи стаите си в Бъкингамския дворец през 2025-а заради ремонт "}
{"url": "http://www.cross.bg/kardashiyan-miliona-dolara-1585557.html", "text": "/КРОСС/ Две години след зрелищния обир на бижутата на Ким Кардашиян в Париж, застрахователната й компания заведе иск за 6,1 милиона долара срещу бившия й бодигард, защото не е изпълнил задълженията си да охранява звездата, предаде АФП. Искът е заведен в щата Делауер от компанията \"Американ интернешънъл груп\" срещу Паскал Дювие и охранителната фирма \"Протектсекюрити\" за неизпълнение на договор.Според застрахователите бодигардът е оставил Ким Кардашиян сама в луксозната резиденция в Париж. Той също не е сигнализирал за пропуски в системата за сигурност на хотела - липсвала е ключалка на портала към двора, домофонът не е работел, нямало е охранителни камери. Това е позволило на крадците да влязат в апартамента на звездата.Паскал Дювие, който вече не работи за Кардашиян, излязъл тази вечер да придружава сестрата на звездата - Кортни Кардашиян в нощен бар.Общата стойност на откраднатите от Ким Кардашиян бижута е девет милиона евро. Исканата сума от застрахователите - 6,1 милиона долара, е равна на изплатената на Ким Кардашиян.За кражбата са задържани 17 души. Бижутата не бяха намерени, но разследващите конфискуваха значителни парични суми. ", "date": "2018.10.06", "title": "Съдят бодигард на Ким Кардашиян заради обира на бижута за милиони"}
{"url": "http://www.cross.bg/belashtitza-materiali-ministerstvoto-1585552.html", "text": "/КРОСС/ Жители на пловдивското село Белащица и съседни села отново излизат на протест срещу добива на инертни материали в района.Днес по обед недоволните организират шествие от центъра на Белащица до кръговото кръстовище на Околовръстното шосе на Пловдив.„Замърсяването на въздуха от близките мраморни кариери е ежедневие за живеещите в Белащица, Гълъбово, Брани поле, Марково и Брестник\", казват протестиращите. Това е четвъртата им поредна инициатива с настояване да спрат работа двете кариери и да се отмени инвестиционното намерение за разширяването им. Хората са недоволни също и от непрекъснатия шум в района. Според тях от камионите, извозващи инертните материали, са разбити и пътищата.„Не виждаме интерес и воля от страна на Министерството на енергетиката и Министерството на околната среда и водите да се ангажират с решаването на проблемите и да изпълнят законовите си правомощия във връзка с казуса\", категорични са протестиращите, които готвят днес и кратка блокада на пътя.Снимка: Никола Шопов", "date": "2018.10.06", "title": "Жители на Белащица и съседни села на протест срещу добива на инертни материали"}
{"url": "http://www.cross.bg/chernobil-kiev-godina-1585545.html", "text": "/КРОСС/ Украйна представи първата си слънчева електроцентрала в силно заразената с радиация зона около Чернобилската АЕЦ, където през 1986 година стана най-страшната ядрена авария в историята на ядрената енергетика, предаде Франс прес, цитирана от БТА.Новата централа има около 3800 фотоволтаични панела, инсталирани на площ от 1,6 хектара на стотина метра от авариралия реактор.\"Днес свързваме централата с украинската електропреносна мрежа\", заяви Евген Варягин, директор на украинско-германската група Солар Чернобил (Solar Tchernobyl), автор на проекта.Символичната й мощност от 1 мегават е достатъчна да осигури потреблението на около 2000 апартамента.Солар Чернобил е инвестирала 1 милион евро в проекта. След този първи блок се очаква предприятието да достигне общ капацитет от 100 мегавата до края на 2019 година, посочи Варягин.Украйна се стреми да развие собствено енергийно производство след рязкото спиране на руските газови доставки в разгара на кризата между Москва и Киев. Тя иска също така да даде нов живот на изключителната зона в Чернобил с радиус от 30 км около авариралата централа, на стотина километра северно от Киев, близо до границата с Беларус.Киев купува от 2009 година възобновяема енергия на \"зелени\" тарифи, които са най-високите в Европа и сред най-високите в света, според експерти. ", "date": "2018.10.06", "title": "Чернобил преминава към слънчева енергия "}
{"url": "http://www.cross.bg/mitropolit-neofit-patriarh-1585550.html", "text": "/КРОСС/ Българският патриарх Неофит ще вземе участие в проявите по повод 180-ата годишнина от рождението на  Старозагорския митрополит Методий Кусев. Домакин на проявата е Стара Загора.С тържествена сесия на Общинския съвет ще започнат днес проявите, посветени на 180-ата годишнина от рождението на митрополит Методий Кусев.Заседанието на местния парламент е от 9:30 ч. в зала \"Славейков\" на Община Стара Загора. Очаква се то да приключи около 10 ч., а след неговия край местните старейшини да бъдат поздравени от български патриарх Неофит и Старозагорския митрополит Киприан. Веднага след това започва и научната конференция.В 16 ч. Н. Св. Българският патриарх Неофит ще присъства на тържественото освещаване на ремонтираната сграда на неделното училище към храм \"Света Троица\".Предвидено е и кратко посещение в Старозагорската митрополия. ", "date": "2018.10.06", "title": "Патриарх Неофит участва в честванията на митрополит Методий Кусев"}
{"url": "http://www.cross.bg/chepiga-boshirov-rysiya-1585581.html", "text": "/КРОСС/ Руските журналисти, които извършват разследване по делото \"Скрипал\", се опасяват от преследване в родината си. Един от тях вече напусна Русия. Няколко независими издания - британското \"Белингкет\", както и руските \"Инсайдер\" и \"Новая газета\", тръгнаха по следите на двамата руснаци, заподозрени за отравянето на Сергей Скрипал.  Руслан Боширов-Анатолий Чепига: Там има знаменита катедрала, Солсбърийската катедрала. Известна е не само в цяла Европа, а по цял свят. Знаменита е със 123-метровата си кула. Знаменита е с часовника си - най-старият, все още работещ часовник в света.Телевизионната изява на т.нар. \"Солсбърийски туристи\" провокира любопитството.Независими журналистически разследвания досега разкриха най-много данни за Боширов, който се оказа офицер от военното разузнаване и герой на Русия - полковник Анатолий Чепига. Той е участвал и в спецоперацията по незаконното присъединяване на Крим от Русия, за което и получава геройската значка. Журналисти намериха свидетели и в родното му село в Амурска област. Кремъл отрича всичко. Дмитрий Песков, говорител на президента на Русия: Не знаем до колко можем да правим официални заключения от това кой на кого прилича, къде е отрасъл, къде е живял. Нужни са официални данни.Роман Доброхотов от изданието \"Инсайдър\" е един от авторите на разследването споделя: Трудно ще е на руските власти да кажат, че Чепига е съвсем друг човек и не прилича на Боширов. Защото веднага ще поискаме да ни го покажат. Те могат да покажат друг човек и да го представят за Чепига, но ще намерим роднини и познати и на този човек, отново ще открием истинското му име и властите пак ще трябва да се оправдават.Руските спецслужби в момента разследват от къде изтича информация за Боширов и Александър Петров. Един от разследващите журналисти - Сергей Канев, преди няколко дни напусна родината си след сигнал, че срещу него се готви скалъпено обвинение. Канев публикува данни от паспортните служби, които показват специфична регистрация по местожителство, както на Чепига, така и други офицери от военното разузнаване. Канев разкри и че Чепига е получил паспорта си на името на родения в Душанбе Руслан Боширов през 2010 г. В момента журналистът е в една от балтийските държави.Доброхотов е решен да остане в Москва. В разследването той се занимава с данните за чуждестранните пътувания на Боширов и Петров, включително това до Солсбъри.Роман Доброхотов, глав.ред. на изданието \"Инсайдер\": \"Разбрахме, че руските спецслужби са \"пробили\" британския визов център и са манипулирали процеса по издаването им на британски визи. Просто ни се иска сега да ни оставят на спокойствие.\"Но в тази заплетена история спокойствието на двамата герои от Солсбъри изглежда далеч. Журналистите се опитват да разкрият истинската самоличност и на другия така наречен турист - известният сега под името Александър Петров. ", "date": "2018.10.06", "title": "Руските журналисти, които разследват делото \"Скрипал\", се опасяват от преследване"}
{"url": "http://www.cross.bg/mlrd-godini-desetki-1585589.html", "text": "/КРОСС/ Саудитските власти са успели да върнат на държавата $35 млрд разхитени средства в хода на кампанията за борба срещу корупцията, при която бяха арестувани десетки членове на кралското семейство. Това обяви престолонаследникът Мохамед бен Салман Ал Сауд в интервю за агенция „Блумбърг\". Принцът добави, че около 40% от заграбеното е било възмездено в брой и около 60% чрез предоставени активи на държавата. Той добави, че антикорупционната кампания ще приключи след около две години. В момент зад решетките остават 8 предполагаеми рушветчии. През януари властите заявиха, че са приключили разследвания срещу десетки високопоставени поданици на кралството. Мнозинството задържани се съгласили на извънсъдебно споразумение. Делата на 95 заподозряни ще бъдат предадени на прокуратурата, те ще бъдат изправени пред съда. Общо са били разпитани 300 души, като 95% от тях се съгласили на сделка, предавайки на властите свои активи заради нанесените щети, достигнали през последните години $100 млрд. ", "date": "2018.10.06", "title": "Саудитска Арабия си върна $35 млрд в кампанията срещу корупция  "}
{"url": "http://www.cross.bg/indiya-suobshti-roiiters-1585551.html", "text": "/КРОСС/ Индия се кани да удвои броя на руските атомни реактори, с които разполага. Това стана ясно след днешната среща между индийския премиер Нарендра Моди и руския президент Владимир Путин в Делхи, съобщи Ройтерс.През последните четири години компанията \"Росатом\" въведе в експлоатация два реактора в Куданкулам, Южна Индия, други два се строят, а петият и шестият бяха договорени миналата година.Днес генералният директор на \"Росатом\" Алексей Лихачов съобщи, че \"в близко бъдеще\" ще започне строеж на още една атомна централа. Според Ройтерс става дума за шест реактора. Контракт все още не е сключен. Не е уточнено и мястото, където ще са разположени новите съоръжения. ", "date": "2018.10.06", "title": "Индия ще удвои броя на руските атомни реактори"}
{"url": "http://www.cross.bg/znak-kmch-globi-1585587.html", "text": "/КРОСС/ Забравен пътен знак за ограничение на скоростта от 30 км, останал след ремонтите на столичния бул. \"България\", ще донесе солени глоби на шофьори.Никоя институция не е забелязала до 1 октомври, че пътни знаци не са премахнати с края на реконструкцията.При липсата на знак след кръстовище по правилник важи ограничението от 50 км/ч. Следвайки това правило, пътната полиция разполага мобилна камера и настройва радара да лови нарушителите. Оказва се обаче, че истинското ограничение в участъка е трябвало да бъде 70 км/ч. Съответният знак се появи три дни след акцията, разказва бТВ.Един от 18 санкционирани шофьори вероятно ще загуби книжката си за три месеца и ще плати 800 лв. глоба, тъй като е заснет със 110 км/ч. Останалите са превишили с 30 километра и ги очакват глоби до 400 лв.От Столична община проверяват чия е вината за забравения знак. ", "date": "2018.10.06", "title": "Забравен пътен знак уреди с глоби 18 шофьори"}
{"url": "http://www.cross.bg/lekarstva-arest-grypa-1585588.html", "text": "/КРОСС/ Специализираната прокуратура поиска постоянен арест за шестима от задържаните за нелегална търговия с .Специализираният наказателен съд реши да наложи мярка \"домашен арест\" на три жени от престъпната група за незаконна търговия с лекарства за онкоболни. Зора Балджийска - лекар, Небесна Балджийска - управител на болница, и Светлана Тюлекова - фармацевт, ще са под домашен арест заради здравословни причини, съобщи bTV.Другите, четирима мъже, остават за постоянно в ареста, тъй като има опасност за извършат ново престъпление, според съда. Под стража остава соченият за ръководител на групата Милослав Пейков, а също така Борислав Сотиров, Калоян Молалийски и Делян Гонсузов. Зора Балчийска, Небесна Балчийска и Светлана Тюлекова ще са под домашен арест поради здравословни причини. Мярката подлежи на обжалване в тридневен срок.Седем души бяха арестувани при акция на Специализираната прокуратура и ГДБОП, която се проведе в две онкоболници в четвъртък.Според обвиненението групата е действала от месец май 2017 година. До арестите се стига след като между трима от членовете на престъпната група са били предадени белязани лекарства.Прокуратурата казва, че ръководителят на групата е осъществявал срещи с членовете, а те изпълнявали неговите указания. Схемите според държавното обвинение са били две. При едната се купували лекарства от различни лекари, които в последствие били заменяни с такива с изтекъл срок на годност или неясен произход. Втората схема е отклоняване на лекарства без да бъдат вливани на пациентите.Липсва ясно обвинение, е тезата на защитата. Адвокат Емануил Йорданов посочи, че в него се казва, че организираната престъпна група действала от април месец тази година, без да се разбере от къде идва подобно твърдение и какво се е случило между април и деня, в който обвиняемите са задържани.\"Прокуратурата решава, че първо трябва да задържи обвиняемите, а след това да събира доказателства. В делото към този момент няма данни какво и как е белязвано. Аз за първи път виждам седем души организирана престъпна група, които взети заедно, не са откраднали и един пирон\", посочи адвокат Емануил Йорданов. ", "date": "2018.10.06", "title": " Постоянен арест за част от задържаните за нелегалната търговия с онколекарства"}
{"url": "http://www.cross.bg/tyristi-angelkova-bulgariya-1585584.html", "text": "/КРОСС/ Румъния е номер 1 по брой туристи, посетили България във всички форми на туризъм. Увеличението на румънските туристи до края на август е с 33% и през летния сезон, и общо за годината и те са общо близо 1 млн. души. Това съобщи в интервю за \"Дарик\" министърът на туризма Николина Ангелкова.На второ място е Гърция, откъдето са дошли 800 хил. туристи, трета е Германия с 650-700 хил. души. От Русия спадът е с 6 на сто като до края на август руските туристи са около 400 хил. По думите на министъра увеличението на украинските туристи е с 25%, на поляците - с 22%, на британците - с 18%.Много голям ръст - с 45% има на туристите от Китай, но броят им е незначителен - 30 хил. души, на фона на бума на китайския туризъм по света, каза Ангелкова. Затова България опитва да комбинира пътуванията на китайци до съседни държави, до които има пряка въздушна линия, с посещения и в България. Особен потенциал имат общите пакети с Гърция, тъй като след като притежават шенгенска виза, китайските туристи могат да влязат без виза в България.Ангелкова посочи, че България отбелязва траен и устойчив ръст на чуждите туристи през последните години - със 17% през 2016 г., с 9% през 2017 г. и с очаквани 7.8% през тази. По думите й до края на август страната е посетена общо от 6.9 млн. чужди туристи, с 6% повече, отколкото през миналата.Министърът отчете добър резултат и във вътрешния туризъм - нощувките на българи в места за настаняване с над 10 легла са нараснали с 2% до 4.2 млн. до края на юли.Увеличението на чуждите градски туристи в София за годината е с 15 на сто, а за Пловдив, който догодина ще е Европейска столица на културата, тя прогнозира ръст от 30 на сто през 2019 г. без да посочва броя им.Ангелкова очаква през предстоящия зимен сезон със 7% повече туристи.Запитана за предпочитанията на българите да летуват в Гърция, Ангелкова отговори, че и през миналата, и през тази година двете държави си разменят приблизително равен брой летовници.Помолена да коментира различията между нея и вицепремиера Валери Симеонов по темата за шума, Ангелкова каза, че предлага националните курорти да бъдат извадени от обхвата на Закона за шума, а в тях местните власти и туристическият бизнес да определят зони на продуктов принцип - за семейна почивка, за развлечения и пр. При ясен регламент ще се избягнат например последиците от незнанието и ще се спестят оплакванията, каза Ангелкова. ", "date": "2018.10.06", "title": " Румънските туристи вече са най-многобройните в България"}
{"url": "http://www.cross.bg/tema-bulgariya-maiikite-1585539.html", "text": "/КРОСС/ Тема: Екологична България - министър Нено Димов за мерките срещу замърсяванетоТема: Кой вдъхнови майките на протест - разговор с Антон Кутев от БСПТема: Директорът на Сатирата Калин Сърменов - време за нов театърТема: Житейска мотивация с Миглена АнгеловаТема: На живо: фестивал на татуировките в СофияТема: Проф. Лъчезар Филипов за научната конференция, посветена на извънземния разумТема: Музикална събота: Кристиан Костов с нов проектТема: Защо няма милост за майките на деца с увреждания? Омбудсманът Мая Манолова пред Жени МарчеваТема: Стотици жертви на селфи-манията. До кога ще продължи опасната мода?Тема: За по-чист въздух. Трябва ли да се забранят дизеловите коли и в България?Тема: \"Да хванеш гората\" Галя Щърбева  разказва вдъхновяващата история на един от най-младите кметове в България. След като завършва режисура в Лондон, Йонко Димитров се завръща в селото на дядо си. Убеждават го да се яви като независим кандидат на местните избори преди три години и така поема управлението на Долна Малина.  ", "date": "2018.10.06", "title": "Теми и гости в ефира"}
{"url": "http://www.cross.bg/reprodyktivni-godini-problemi-1585546.html", "text": "/КРОСС/ Информационна кампания за семейства с репродуктивни проблеми започна от Варна фондация \"Искам бебе\". Младите семейства ще бъдат консултирани веднъж месечно в АГ болницата от водещи специалисти, обясни председателят на фондацията Радина Велчева и допълни, че и студентите по медицина ще бъдат включени в кампанията.По данни на Фондацията 145 000 двойки у нас имат репродуктивни проблеми, а у нас има 33 клиники за репродуктивно здраве, които са с пациенти на възраст 37-40 години. Успеваемостта е едва 20-25 процента, а при млади хора между 25 и 30 години, тя е над 50%.Радина Велчева връчи на кмета на морската столица Иван Портних статуетката \"Ангел на благодарността\" за общинската програма, която финансира със 170 000 лева процедури инвитро и за 39-те родени бебета през последните 2 години. ", "date": "2018.10.06", "title": "145 000 двойки у нас имат репродуктивни проблеми"}
{"url": "http://www.cross.bg/brad-dzholi-nito-1585583.html", "text": "/КРОСС/ Брад Пит бе забелязан в компанията на мистериозна блондинка. Актьорът присъства на благотворително събитие в Лос Анджелис, в неделя. На масата до него седи дизайнерката на бижута Сат Хари. Според Radar Online двамата цяла вечер са водили задълбочен разговор. Няколко дни след въпросната вечер се появиха слухове, че имат връзка.Това не е първият път, когато свързват Пит с друга жена, след като се разведе с Анджелина Джоли през септември 2016 г.За нови партньорки на актьора бяха спрягани имената на актрисите Марион Котияр, Марго Роби и Ела Пърнел.През април в различни медии се появи информацията, че интересът на холивудската звезда е привлякла професорка по архитектура.До този момент нито Брад Пит, нито Анджелина Джоли са признавали за нови любови.", "date": "2018.10.06", "title": "Брад Пит в компанията на мистериозна блондинка"}
{"url": "http://www.cross.bg/gurtziya-tyrtziya-bezhantzite-1585547.html", "text": "/КРОСС/ Наблюдава се покачване на броя на мигрантите и бежанците, които пристигат в Гърция по море от Турция. Това съобщи Върховният комисариат на ООН за бежанците, цитиран от агенция ДПА.Към края на септември в Гърция са пристигнали със 17 процента повече мигранти спрямо същия период от миналата година. Освен това броят на бежанците и мигрантите, които идват през река Марица, по която минава границата между Гърция и Турция, се е удвоил в сравнение с миналата година. ", "date": "2018.10.06", "title": "Увеличава се мигрантският поток от Турция към Гърция"}
{"url": "http://www.cross.bg/partiya-popylistite-ikonomicheskite-1585548.html", "text": "/КРОСС/ В тях управляващата десноцентристка коалиция е изправена срещу прокремълска партия и възхода на популистите в балтийската република с голямо руско малцинство, съобщи агенция Франс прес.Няколко дни преди вота проучвания показаха, че един на всеки трима латвийци не е решил как ще гласува. Свързана в миналото със споразумение с партията на Владимир Путин \"Единна Русия\", левоцентристката партия \"Съгласие\" е популярна сред руското малцинство, което е една четвърт от близо двумилионното население. На изборите през 2014 г. тя се класира първа, но не взе властта, тъй като всички останали партии отказаха да се коалират с нея. Впоследствие беше създадено трипартийно правителство от десноцентристкия Съюз зелени и фермери, дясното Национално обединение \"Всичко за Латвия\" и десноцентристката партия \"Единство\".Въпреки икономическите успехи за изминалия период управляващите не се радват на голяма подкрепа в допитванията, защото гласоподавателите са изморени от усилията, които е трябвало да полагат, и след като икономическите трудности са вече минало, искат нови лица. Така прокремълската партия би могла да състави правителство, ако се съюзи с популистите. ", "date": "2018.10.06", "title": "Латвийците ще гласуват днес на парламентарни избори"}
{"url": "http://www.cross.bg/marshryta-avtobysna-posoka-1585540.html", "text": "/КРОСС/От 06.10.2018 г. до 14.10.2018 г.  се забранява влизането, престоят и паркирането на пътни превозни средства  както следва: по западната половина от пътното платно на бул. „Пенчо Славейков\" в участъка от ул. „Стрешер\" до бул. „Св. Георги Софийски\"; по западното локално пътно платно на бул. „Пенчо Славейков\" в участъка от ул. „Свиленица\" до бул. „Витоша\".За времето от 00.30 часа на 06.10.2018 г. до 24.00 часа на 14.10.2018 г. се закриват местата за почасово платено паркиране по бул. „Пенчо Славейков\" в участъка от ул. „Стрешер\" до бул. „Прага\" и по западното локално пътно платно на бул. „Пенчо Славейков\" в участъка от ул. „Свиленица\" до бул. „Витоша\".Променят се на маршрутите на автобусни линии №№ 72, 260, 604 и № N4 както следва:-променя се маршрутът на автобусна линия № 72 само в посока Плиска с преминаване през тунела при бул. Витоша. В обратна посока маршрутът не се променя.За маршрута на автобусна линия № 72 се закрива спирка с код 0302 „БУЛ. ВИТОША\".-променя се маршрутът на автобусна линия № 260, както следва (в посока кв. Горна баня): по маршрута си до кръстовище бул. Прага/бул. Пенчо Славейков/ул. Св. Георги Софийски, направо по ул. Св. Георги Софийски, надясно по бул. Акад. Ив. Ев. Гешов, наляво по бул. Цар Борис III и по маршрута си. В обратна посока маршрутът не се променя.- променя се маршрутът на автобусна линия № 604, както следва (в посока гара Искър): по маршрута си до кръстовище бул. Прага/бул. Пенчо Славейков/ул. Св. Георги Софийски, направо по бул. Пенчо Славейков с преминаване през тунела при бул. Витоша, наляво по бул. България и по маршрута си. В обратна посока маршрутът не се променя.За маршрута на автобусна линия № 604 се закриват спирки с кодове:1035 „УМБАЛ АЛЕКСАНДРОВСКА\";0418 „ВМА\";2343 „ЦЕНТЪР ПО ХИГИЕНА\";0268 „БУЛ. АКАД. ИВ. ГЕШОВ\";1736 „ПГ ТЕКСТИЛ И МОДЕН ДИЗАЙН\".променя се маршрутът на автобусна линия № N4, както следва (в посока ж.к. Гоце Делчев): по маршрута си до кръстовище бул. Прага/бул. Пенчо Славейков/ул. Св. Георги Софийски, направо по ул. Св. Георги Софийски, наляво по бул. Акад. Ив. Ев. Гешов, надясно по бул. България и по маршрута си, двупосочно.За маршрута на автобусна линия № N4 се закриват спирки с кодове:0443 и 0444 „УМБАЛ СВ. ЕКАТЕРИНА\";0301 и 0302 „БУЛ. ВИТОША\";0010 и 0011 „14-ТИ ДКЦ\";6227 „Ж.К. ИВАН ВАЗОВ\";2379 „ЮЖЕН ПАРК\";0623 и 0626 „Ж.К. ИВАН ВАЗОВ\";0270 „БУЛ. АКАД. ИВ. ГЕШОВ\".Водачите от автобусни линии №№ 260, 604 и N4 ще спират на всички съществуващи автобусни спирки в променения участък на маршрута. ", "date": "2018.10.06", "title": "Промени в движението поради ремонти на столичния булевард  „Пенчо Славейков\" "}
{"url": "http://www.cross.bg/septemvri-slyzheben-vhod-1585541.html", "text": "/КРОСС/ Двама служители на ГКПП „Аерогара София\" са наказани заради избягал виетнамец през служебен вход от зоната за отговорност на летището, посочва NOVA.На 21 септември с полет от Дубай пристигнали двама виетнамски граждани с редовни документи и валидни български визи. Мъжете обаче не успели да обяснят целта на пътуването си. Граничарите им отнели паспортите и ги настанили в специално помещение. Два дни по късно - на 23 септември, единият от тях избягал през незаключен служебен вход. Часове по-късно е бил задържан в столицата. Незаключена врата е причината задържаният на летището да пробие охраната и да успее да избяга.Сега граничарите ще бъдат дисциплинарно наказани, след като проверка в МВР установила, че именно те не са упражнили контрол и са допуснали бягството. Наказанието им е порицание. „Той е бил в транзитната зала, тоест лицето е било обработено за отпътуване от страната, бил е между нашите помещения и гейтовете за напускане на страната. Останал е за 10 минути без контрол, след което констатираме, че лицето е изчезнало\", обясни Стоян Иванов, зам.-директор на ГД \"Гранична полиция\".", "date": "2018.10.06", "title": "Наказват двама граничари, допуснали задържан чужденец да избяга от Летище София"}
{"url": "http://www.cross.bg/zemetresenie-sitziliya-kilometra-1585549.html", "text": "/КРОСС/ Земетресение с магнитуд 5.0 по скалата на Рихтер е регистрирано на остров Сицилия. Това съобщи на интернет страницата си Европейският средиземноморски сеизмологичен център.Засега няма данни за жертви и материални щети. Трусът е регистриран малко след 3:30 ч българско време на дълбочина от 5 километра. Епицентърът е на 8 километра западно от град Катания. ", "date": "2018.10.06", "title": "Земетресение от 5 по Рихтер на остров Сицилия"}
{"url": "http://www.cross.bg/f-iztrebiteli-gripen-1585542.html", "text": "/КРОСС/ Военните експерти са за изтребители „Грипен\", политиците за F-16. Това мнение изрази пред „Дарик\" бившият военен летец и авиоинструктор, майор от резерва Станислав Пешев. Той обясни, че като ергономика „Грипен\" са много удобни за пилотите. Освен това могат да се експлоатират от всички летища, включително да излитат и кацат на шосе, докато при  F-16 има изключително високи изисквания към летищата, от които машините оперират. Към момента за този тип изтребители е подходящо само летището на Граф Игнатиево. Полковникът от резерва Любен Лозанов, отговарял дълги години за безопасността на полетите в Щаба на ВВС посочи като предимства на „Грипен\" евтината и лесна поддръжка. Сред предимствата на F-16 са бойният опит, който има и  неговата съвместимост с бъдещия F-35, но е значително по-скъп, техническото му обслужване също, е мнението на експертите. Те не изключват възможността покупката на нов тип бойни самолети отново да бъде отложена и сделка да няма.", "date": "2018.10.06", "title": "Военни експерти препоръчват новите изтребители да са „Грипен“ "}
{"url": "http://www.cross.bg/vestnik-poveche-napitki-1585543.html", "text": "/КРОСС/ \"Най-богатите 10% от населението ядат с 40 на сто повече от най-бедните българи\". Това съобщава  като се позовава на данни на НСИ. Заможните консумират по-малко хляб, но хапват повече месо, плодове и зеленчуци. Наред с това пият и пушат много повече от най-бедните си съграждани, уточнява \"Труд\".\"Ученици пред инфаркт от енергийни напитки\", пише вестник . Първите два случая на тежки сърдечни проблеми, вследствие на предозиране с такива напитки, са регистрирали спешни медици във Враца. Става дума за ученици на 13 и 14 години, които колабирали в клас два поредни дни. Едното дете било изпило 10 кенчета с енергийни напитки, а другото - два литра от тонизиращата течност, уточнява \"Монитор\".\"Правим българско училище в Одеса -  за това си стиснаха ръцете премиерът Бойко Борисов и украинският президент Петро Порошенко. В София пък ще бъде изграден украински център\" - пише вестник . Нужните сгради трябва да бъдат предоставени в рамките на един месец. Това е съобщил премиерът в украинския град Болград по време на честванията на 160 години от основаването на Болградската гимназия \"Г. С. Раковски\", допълва изданието.\"Автогиганти поемат спешно курс към коли на ток\", информира на първата си страница вестник . Всекидневникът коментира, че приетите от Европарламента мерки за драстично намаляване на вредните емисии в автомобилния транспорт определено е шокирало водещите производители на изложението в Париж. Беше гласувано пределните нива на въглероден диоксид във возилата до 2030 г. да бъдат намалени с 40 % в сравнение с 2020 г. За всеки концерн в зависимост от произвежданите от тях автомобили ще бъде утвърдено ниво, което трябва да се постигне. Така автогигантите трябва да преминат изцяло на хибридни или електрически автомобили, отбелязва \"24 часа\". ", "date": "2018.10.06", "title": "Преглед на печата"}
{"url": "http://www.cross.bg/radev-radosvet-ruka-1585544.html", "text": "/КРОСС/ Дефицитът на работещи в българската икономика се изчислява между 120 000 и 150 000 души. За това е необходим внос на работници - от българската диаспора, филипинци или виетнамци. При всички случаи можем да бъдем успешни на пазари, на които възнагражденията са по-ниски отколкото в България. Това обясни в предаването \"Лице в лице\" по bTV Радосвет Радев, председател на Българската стопанска камара.\"Изправени сме пред срив на чуждите инвестиции, според Радосвет Радев. \"\"Аджибадем\" напуска страната, \"Метро\" също преразглежда позициите си в България. Имаме едно \"знаме\", с което привличаме - това е плоският данък, както и образована и квалифицирана работна ръка и ниските възнаграждения. Това обаче вече не е вярно. Възнагражденията в България нарастват, и то значително. Работната ръка също не е толкова квалифицирана\", обясни Радосвет Радев.\"Ще се внедряват агенти на ДАНС в стопанските структури - тези които са предприемачи, ще спрат да назначават нови хора, защото ще мислят, че са агенти\", коментира Радев. В следващите от 3 до 5 години от Украйна и от Молдова да бъдат привлечени 150 хиляди работници от българската диаспора. Това е намерение, заложено  в разработвана от КНСБ и работодателски организации демографска програма. Така ще се запълни недостигът на работна ръка и ще се оживят западащи села, отбеляза наскоро президентът на КНСБ Пламен ДимитровПо думите му правителството и синдикатите са направили \"съглашение\" да вдигнат максималния осигурителен доход от 2600 на 3000 лева. Платецът на това нещо отсъства от сбирката, посочи Радев.\"Така се увеличава разходът за работодателя - някой прави сметката на друго място, на вас ви я носят само, за да я платите\", изтъкна той. Радосвет Радев съобщи, че Асоциацията на българските работодатели обмисля позиция по повод това решение. ", "date": "2018.10.06", "title": "Бизнесът алармира: Трябва внос на работници"}
{"url": "http://www.cross.bg/chasa-provede-chitalishte-1585538.html", "text": "/КРОСС/ София./ с. Лозен.От 09.30 часа в Националния учебен център на БЧК ще се проведе традиционното състезание за възрастни хора по бедствена готовност, първа помощ, психосоциална подкрепа и познания за техните права.***София.От 10.00 часа в НДК ще бъде открито медицинското изложение Expo Hospitals 2018.***София.От 10.00 часа на терасата на галерия Сердика на Женския пазар ще се проведе първото издание на Sofia Vinyl  Fest.***София.От 17.00 часа в от входа на Южния парк при бул. „Витоша\" ще започне благотворителният маратон против изоставянето на домашни любимци „По-добри сме заедно\".***Благоевград.От 13.30 часа в зала „22 септември\" се проведе традиционният шахматен турнир за подрастващи, организиран от Община Благоевград. Партиите от І кръг в блица започват от 14.30 часа, а непосредствено преди това ще се проведе техническа конференция. Награждаването ще бъде в 18.30 часа в същия ден.***Велико Търново.От 10.00 часа от кв. „Картала\" - обръщало тръгва поход от Велико Търново до Преображенски манастир, част от кампанията „Движи се и победи\".***Велико Търново.От 11.20 в каб. 433 /Малка зала/ на „ДКЦ - I Велико Търново\" проф. д-р Пламен Кинов ще даде пресконференция. Той е сред най-търсените медици на лечебното заведение, специалист по ортопедия и травматология, с акцент върху ендопротезиране на тазобедрена и колянна става,притежава и втора специалност - ревматология. Национален консултант по ортопедия и травматология.***Добрич.От 10.00 часа до 17.00 часа в Народно читалище „Йордан Йовков - 1870 г.\" ще се състои безплатен обмен на учебници и учебни помагала.***Кюстендил.От 11.00 часа в читалище \"Блатство\" ще се проведе среща с евродепутата Петър Курумбашев.***Пловдив.От 10.00 часа в залата на Аграрен университет - град Пловдив ще се проведе заключителна публична изява на учениците от училищата в област Пловдив, участници в проекта „Твоят час\".***Пловдив.От 10.00 часа в зала „Пловдив\" на Пловдивския панаир ще се проведе първата конференция на свободната адвокатура в България.***Пловдив./с. Белащица.От 12.00 до 14.30 часа от центъра на село Белащица, по централния път през селата Белащица и Браниполе, до кръговото кръстовище на улица „Кукленско шосе\" и Околовръстен път 86 ще се проведе мирно шествие срещу инвестиционно намерение за разширяване на площадката за добив на строителни материали на част от т. нар. „Калоянови възвишение\" от находище „Белащица\" и срещу нова концесия и продължаване на сроковете на досегашните концесии в находище „Калоян\".***Симитли./ с. Черниче.От 18.00 часа ще започне празничната програма по повод 60-годишния юбилей на читалище „Гоце Делчев - 1958\". Празникът ще започне сетнографска и гурме изложба на местни ястия в Арт-ателие „Маргарита\". Там ще бъде представена и книгата за село Черниче, написана от БорисСандански. След това всички гости ще се насладят на самодейна програма, с участието на самодейци от цялата община.***Стара Загора.От 11.00 часа в НЧ „Климент Охридски\" ще се проведе трети национален конкурс за забавна песен и танц на българска фолклорна основа „Песен от извора\".***Стара Загора.От 13.00 часа до 16.00 часа по ул. „Лубор Байер\" ще се проведе парад на ретро автомобили.***Търговище./с. Макариополско.От 10.00 часа на площада в селото ще се проведе четвъртия поред „Празник на баницата\".***Хасково.От 14.00 часа близо до язовир „Сивата вода\" ще бъде открито традиционното състезание по спортно ориентиране „Приз Хасково\". ", "date": "2018.10.06", "title": "Предстоящи събития за 6 октомври"}
{"url": "http://www.cross.bg/voiina-iioan-purviyat-1585535.html", "text": "/КРОСС/ 69 пр.н.е. - Трета Митридатова война: Войските на Римската република завладяват арменската столица Тигранакерт.1014 г. - В Преспа умира българският цар Самуил.1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.1600 г. - Във Флоренция се състои премиерата на най-ранната, съхранена досега опера - Евридика на Джакопо Пери.1683 г. - Първите немски заселници в Америка основават Джърмантаун (дн. в щат Пенсилвания).1829 г. - Първият модерен парен локомотив - Ракета, конструиран от Джордж Стивънсън, извършва първото си пробно пътуване от Манчестър до Ливърпул.1889 г. - В Париж започват представления е световноизвестното кабаре Мулен Руж.1913 г. - В София е основан Национален съюз, който пропагандира сключване на \"всебългарска\" уния с Католическата църква и ориентация към Австро-Унгария.1916 г. - Първата световна война: Започва битката при Черна, завършила с овладяване на Битоля от страна на Антантата.1919 г. - Съставено е 40-то правителство на България, начело с Александър Стамболийски.1927 г. - На екран излиза първият „говорещ\" филм „Певецът на джаз\" на компанията Warner Bros..1939 г. - Втората световна война: Последната полска армейска част е победена от армията на Хитлеристка Германия.1948 г. - При земетресение в Туркменистан загиват около 170 хил. души.1963 г. - В Бургас е открит Висшият химикотехнологически институт \"Проф. Асен Златаров\" (сега Университет \"Проф. Асен Златаров\").1966 г. - В САЩ официално е обявен за незаконен синтетичния наркотик LSD.1973 г. - Израел е нападнат едновременно от Египет и Сирия, започва Войната от Йом Кипур.1976 г. - В Китайската народна република е арестувана Бандата на четиримата.1979 г. - Папа Йоан Павел II става първият папа посетил Белия дом.1981 г. - Египетският президент Ануар Садат е убит от ислямски екстремисти, докато присъства на парада в Кайро по случай осем годишнината от началото на Войната от Йом Кипур.1993 г. - Майкъл Джордан се оттегля за първи път от NBA.2002 г. - Край бреговете на Йемен в резултат на терористичен акт потъва френския петролен танкер Лимбург, при което загива български моряк.2002 г. - Основателят на Опус Деи Хосе Мария Ескриба де Балагуер е канонизиран от Папа Йоан Павел II. ", "date": "2018.10.06", "title": "6 октомври в историята"}
{"url": "http://www.cross.bg/toma-yavil-gospod-1585534.html", "text": "/КРОСС/ Св. апостол Тома - от Дванадесетте апостоли, родом от Галатия, не бил с другите апостоли, когато възкръсналият Господ се явил. Поискал и той да се увери лично във възкресението и това станало на осмия ден (Иоан. 20:27-28).Проповядвал в Парта, Мидия и Индия. В един град обърнал във вярата царица Мигдония и сестра й Терциада.Хвърлен в тъмница, в огнена пещ - на нажежена желязна скара, останал невредим. Поведен да бъде умъртвен вън от града, след него следвали новоповярвалите Азан и Сафот, висши сановници. Апостолът ги благословил: Сафот поставил за свещеник, Азан - за дякон.Прободен с копие - починал. Мощите му били пренесени в Месопотамия, на гроба му ставали чудеса. Родината на св. апостол Тома е Галилея. Като видял чудесата на Спасителя, той повярвал в Него и тръгнал подире Му. Богочовекът, въпреки злобата на юдеите, които търсели да Го убият, решил от страната отвъд Йордан да отиде във Витания, за да възкреси Лазаря. Тома, наричан Близнак, казал на другите ученици:- Да идем и ние да умрем с Него!По време на прощалната беседа на Тайната вечеря Господ Иисус Христос казал на учениците Си:- А къде отивам Аз знаете, и пътя знаете.Тома запитал:- Господи, не знаем къде отиваш; и как можем да знаем пътя?Иисус го погледнал и му дал такъв отговор:- Аз съм пътят, истината и животът; никой не дохожда при Отца, освен чрез Мене. След възкресението Си Господ се явил на Своята пречиста майка, явил се на Мария Магдалина и на другите жени-мироносици. Подир това се явил на двама ученици, които отивали за Емаус. Тия двама ученици - Лука и Клеопа - побързали да съобщят на другите за явяването на Господа.В същия ден вечерта Спасителят се явил на всички апостоли, без Тома.Апостолите казали на Тома:- Видяхме Господа.А той зявил:- Ако не видя на ръцете Му белега от гвоздеите, и не туря пръста си в раните от гвоздеите, и не туря ръката си в ребрата Му, няма да повярвам!След осем дни учениците били пак в същия дом. Тома бил с тях. Вратата, както обикновено, била заключена поради страх от юдеите.Дошъл Иисус, застанал посред тях и рекъл:- Мир вам!След това се обърнал лично към Тома и му казал:- Дай си пръста тук, и виж ръцете Ми: дай си ръката и тури и в ребрата ми; и не бъди невярващ, а вярващ!Развълнуван, Тома извикал:- Господ мой и Бог мой!- Тома - казал му Спасителят, - ти повярва, защото Ме видя; блажени, които не са видели, и са повярвали! След като минало време от слизането на Пресветия Дух в деня Петдесетница, апостолите хвърлили жребий - кой къде да отиде и проповядва словото Божие. На апостол Тома се паднало да отиде в Партия, Мидия и Индия.Не е било лесно, за него да тръгне на такъв дълъг път. Господ му се явил и го укрепил.По това време в Йерусалим дошъл търговец от Индия на име Аван. Той търсел изкусен художник, който би могъл да построи великолепен дворец за царя на оная страна. Тома казал на Аван, че той сам е изкусен в тая работа и се отправил с него за Индия.По пътя Тома и Аван се спрели в един град, където царят на тая страна правел сватба на дъщеря си. Двамата странници били поканени на сватбения обяд. Апостолът нищо не ял и тъжно гледал езическото веселие. Тук била и една еврейка, която занимавала пируващите, като свирела на флейта. Тя погледнала към Тома. Разбрала, че е съотечественик и веднага запяла:- Един е Богът на юдеите, Който сътвори небето и земята!Зарадвал се Тома, като чул в чужда земя родни звуци и прослава на истинския Бог. Той извършил няколко чудеса на това пиршество и предсказал близката смърт на царския виночерпец.Като видял, че гостът е свят човек, царят го помолил да благослови новобрачната двойка. Апостолът влязъл в стаята на младите, помолил се с тях, благословил ги, и им говорил за блаженството на християнския живот.Когато Тома излязъл от стаята на младите, Сам Господ им се явил и ги научил да водят целомъдрен живот. Младите съпрузи решили да се посветят в служба на Бога и скоро след сватбеното тържество приели свето Кръщение от ръцете на св. апостол Тома. При кръщението девицата била наречена Пелагия, а съпругът - Дионисий. По-късно Пелагия пострадала мъченически за Христовото име. Дионисий пък станал епископ в същата тая страна и усърдно разпространявал словото Божие.Апостол Тома и Аван, след дълго и изморително пътешествие, най-после стигнали в далечната страна Индия, и се явили при оня цар, който бил пратил да му се доведе изкусен майстор. Те взели от царя пари за постройката. Вместо да почне да строи двореца, Тома раздал парите на бедните и болните и усърдно се заел да разпространява Христовото благовестие. По внушение от Пресветия Дух, той знаел, че чрез това средство Бог ще му помогне да обърне към истината повикалия го цар.И това станало, макар че царят в началото се разгневил и заповядал да затворят апостола в тъмница.Братът на царя тежко заболял. Никой не вярвал, че ще оздравее. Но изведнъж той оздравял. Съобщил на царя, че Бог в чудно видение му открил небесно жилище, което му приготвял апостолът, вместо земен дворец. Поразен от това видение, той уговорил царя да освободи апостола.Двамата, царят и неговият брат, паднали пред нозете на апостола и го молили да ги научи на християнския закон. Те приели Кръщение и заживели благочестиво.Дошло времето на Богородичното Успение.Всички апостоли по чудесен начин се намерили в Йерусалим и участвували в погребението на Божията Майка.Тома стигнал в Йерусалим едва след нейното погребение. Той пожелал да се поклони на пречистото й тяло. Заради него апостолите отвалили гробния камък, но намерили само погребалните повивки. Нейният Син, Господ Иисус Христос, я бил взел на Небето при Себе Си, за да бъде оттам закрилница на целия човешки род.Скоро след това тя се явила на всички в небесното си величие и ги ободрила за предстоящите им нови благовестнически подвизи.Апостол Тома се върнал по същия път да продължи своето дело. В един град той обърнал много хора към светата вяра. Между тях била племенницата на тамошната царица Мигдония. Царицата сама пожелала да чуе чудната проповед на апостола. Преоблечена като проста жена, тя ходела при него заедно с много други люде и съвършено се убедила в истината на неговите думи. Оттогава животът й се променил. Тя обикнала поста и молитвата. Отказала се от дворцовите увеселения, които имали езически характер. Царят видял промяната и наредил да бъде извикана нейната сестра, царица Терцияна, жена на царя от съседна страна. Но Терцияна не само не могла да уговори сестра си да се върне към предишния си живот, но сама се научила на християнските добродетели и пожелала да види апостола. Двете сестри го повикали тайно в двореца, слушали наставленията му и накрай приели от него Кръщение. Терцияна се върнала при мъжа си християнка и започнала също живот, съобразен с новото учение.Царят, съпругът на Мигдония, се разгневил силно, когато узнал, че и двете сестри-царици приели новата вяра и се кръстили. Гневът му нараснал още повече, когато му било донесено, че народът му приема масово християнството и се отказва от езическите идоли. Ужасен от вестта, че и синът му Азан приел Кръщение, той наредил веднага да му бъде доведен апостолът, който тъй властно насаждал новата вяра, като го осъдил на страшни мъчения.Апостолът бил поставян под нагорещени железа. Но Бог го запазил. Хвърлен бил в огнена пещ. Из нея излязъл невредим. Бог пак го запазил. Така новопокръстените се ободрили във вярата си.Тия чудеса не опомнили царя. Той продължавал да беснее. Заповядал на войници да изведат апостола вън от града и там да го предадат на смърт. Подир него тръгнали много от новоповярвалите, между които личели на първо място Азан - царски син, Сифор - един от знатните сановници на царския дом.Когато дошли на мястото на наказанието, св. апостол Тома помолил войниците да му дадат време да се помоли.След това благословил двамата си високопоставени ученици: Сифор поставил за свещеник, а Азан - за дякон. Помолил ги да се грижат за вярващите и да работят за засилване на Църквата.Завършвайки по тоя начин апостолската си мисия, св. Тома приел мъченическа смърт. Войниците го убили пред погледа на множество разплакани негови ученици.Свещеник Сифор и дякон Азан извършили погребението на любимия апостол. След това те се заели с управлението на Църквата. Благочестивите Мигдония и Терцияна им помагали.Жестокият цар, който поискал смъртта на апостола, скоро се обърнал към Христа. Убедил се от чудесното изцеление на своя син Азан, който тежко бил заболял. Мигдония се радвала. Радвала се и Терцияна, защото и нейният съпруг, царят на съседната страна, също се бил предразположил да приеме християнството.Тъй в Партия и Мидия, както и в Индия, Църквата още в апостолско време почнала да тържествува над прогнилото езичество.© Жития на светиите ", "date": "2018.10.06", "title": "Св. апостол Тома. Прпмчк Макарий"}
{"url": "http://www.cross.bg/nikolov-radoslav-poveche-1585537.html", "text": "/КРОСС/ От 1 януари 2019 г. ще бъдат въведени електронни винетки, които ще заменят старите винетни стикери. Цените на винетките няма да се променят. Това заяви за предаването „Още от деня\" на Българската национална телевизия Радослав Николов, съветник на министъра на регионалното развитие и благоустройството по тол системата.„От 16 август догодина ще бъде въведена тол такса за тежкотоварните автомобили с тегло над 3,5 т. Те ще бъдат таксувани на база изминато разстояние\", посочи Николов. По думите му, тол-системата ще работи с автоматични контролери - камери, които ще бъдат както фиксирани, така и внедрени в контролни автомобили. „По този начин, във всеки един момент ще може да се види всеки шофьор дали е изряден на пътя\", каза още той.В студиото на БНТ Николов обяви, че България ще въведе последно поколение система, при което няма да се налага да се намалява скоростта или спира на пунктове за плащане на пътна такса, а камерите автоматично ще засичат данните на преминаващия автомобил.Въвеждането на тол таксуването е с цел да се съберат повече пари, които ще се влагат в подобряването на пътната инфраструктура - както за ремонти, така и за изграждане на нова инфраструктура и въвеждане на мерки за пътна безопасност.„Ние искаме да се възползваме от доброто географско положение на България и ще събираме такси и от чуждестранния трафик, затова и таксите ще бъдат едни и същи за всеки автомобил, преминаващ през българска територия - чуждестранен или не\", коментира Радослав Николов и допълни, че това е справедливият модел - който амортизира повече пътя, ще плаща повече\". ", "date": "2018.10.06", "title": "Радослав Николов: Цените на винетките няма да се променят"}
{"url": "http://www.cross.bg/bulgarski-depytat-bivsh-1585536.html", "text": "/КРОСС/ Димитър Туджаров, български шоуменАлбена Чакърова, българска актрисаЛюбо Ганев, български волейболистВладимир Манчев, български футболистИрина Акташева, режисьор и сценарист Петя Раева,  бивш депутат, Проф. Стоян Михайлов, социолог, бивш депутатЮлия Берберян, тенис легенда   ", "date": "2018.10.06", "title": "Родени на 6 октомври"}
{"url": "http://www.cross.bg/lekarstva-chrez-iznos-1585553.html", "text": "/КРОСС/ Днес ще стане ясно за колко от задържаните за участие в група за износ на онколекарства прокуратурата ще иска постоянен арест.Сред тях са двама лекари от столичната болница \"Йоан Павел\", фармацевт от болницата \"Свети Мина\" в Благоевград, посредник на фирма за износ на медикаменти и още трима души.Според описаната от прокуратурата схема, лекарства за онкоболни, закупени от Здравната каса, са излизали от двете болници и чрез износител са стигали най-вероятно до страни от Европейския съюз и там са били продавани законно на много по-високи цени.Наблюдаващият прокурор Лилия Манолова описа двете схеми:\"На лица, нуждаещи се от такива вливания - раково болни, не са вливани, но са изписвани, че са вливани такива лекарства. Те са лежащо болни хора, на които срещу името е записано дата, партиден номер, лекарство, конкретно количество вливане - но това не се е случило. Втората схема, по която работим, това е подмяна на такива лекарства от външни лица чрез лекари и медицински сестри в съответните болнични заведения. Подмяната е ставала чрез уговорки и предоставяне на сериозни парични възнаграждения за услугите. Съмненията се, че те не са оригинални лекарства, а са лекарства, които са придобити по друг начин\". ", "date": "2018.10.06", "title": "Прокуратурата решава искането на постоянен арест на групата за незаконен износ на онколекарства"}
{"url": "http://www.cross.bg/evlogi-hristo-chasa-1585558.html", "text": "/КРОСС/ Забранява се престоят и паркирането на пътни превозни средства, с изключение на автомобилите на участниците в мероприятието,  както следва:- От 00.00 до 21.00 часа на 06.10.2018 г. при сектор „Г\" на Националния стадион „Васил Левски\".- От 12.30 до 19.30 часа на 06.10.2018 г. на моста пред Национален стадион „Васил Левски\".От 16.30 часа на 06.10.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:- ул. „Ген. Гурко\" между бул. „Васил Левски\" и бул. „Евлоги и Христо Георгиеви\";- бул. „Евлоги и Христо Георгиеви\" между пл. „Орлов мост\" и бул. „Черни връх\";- бул. „Драган Цанков\" между бул. „Евлоги и Христо Георгиеви\" и бул. „Пейо К. Яворов\". ", "date": "2018.10.06", "title": "Промени в движението заради футболен мач"}
